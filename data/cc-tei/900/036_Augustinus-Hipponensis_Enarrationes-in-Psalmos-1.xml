<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Enarrationes in Psalmos</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 36</title>
           <idno>AugHip.EnInPs</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>PSALMI PRIMI ENARRATIO.</head>
<div3>
          <head>1.</head>
          <p>
 <hi>[vers. 1.] Beatus vir qui non abiit in consilio impiorum:</hi> 
de Domino nostro Jesu Christo, hoc est homine
Dominico, accipiendum est. <hi>Beatus vir qui non
abiit in consilio impiorum:</hi> sicut homo terrenus qui
uxori consensit deceptae a serpente, ut Dei praecepta
praeteriret. <hi>Et in via peccatorum non stetit:</hi> quia venit
quidem in via peccatorum, nascendo sicut peccatores;
sed non stetit, quia eum non tenuit illecebra
saecularis. <hi>Et in cathedra pestilentiae non sedit:</hi> noluit
regnum terrenum cum superbia; quae ideo cathedra
pestilentiae recte intelligitur, quia non fere quisquam
est qui careat amore dominandi et humanam non
appetat gloriam; pestilentia est enim morbus late pervagatus,
et omnes aut pene omnes involvens. Quanquam
accommodatius accipiatur cathedra pestilentiae,
perniciosa doctrina, cujus sermo ut cancer serpit <note>(II Tim. II, 17)</note>.
Deinde considerandus est ordo verborum, <hi>abiit, stetit, sedit:</hi> 
 abiit enim ille, cum recessit
a Deo; stetit, cum delectatus est peccato; sedit, cum
in sua superbia confirmatus, redire non potuit, nis
per eum liberatus, qui neque abiit in consilio impiorum,
nec in via peccatorum stetit, nec in cathedra
pestilentiae sedit.</p>
        </div3>
<div3>
          <head>2.</head>
          <p>
 <hi>[vers. 2.] Sed in lege Domini fuit voluntas ejus, et in
lege ejus meditabitur die ac nocte. Justo non est lex
posita,</hi> ut dicit Apostolus <note>(I Tim. I, 9)</note>; sed aliud est
esse in lege, aliud sub lege: qui est in lege, secundum
legem agit; qui est sub lege, secundum legem agitur.
Ille ergo liber est, iste servus. Deinde aliud est lex
quae scribitur, et imponitur servienti; aliud lex quae
mente conspicitur, ab eo qui non indiget litteris. <hi>Meditabitur
die ac nocte:</hi> aut sine intermissione intelligendum
est; aut <hi>die</hi> in laetitia, <hi>nocte</hi> in tribulationibus;
dicitur enim: <hi>Abraham diem meum vidit, et gavisus
est <note>(Joan. VIII, 56)</note>
          </hi>; et de tribulatione dicitur: <hi>Insuper et usque ad noctem emendaverunt 
 me renes
mei <note>(Psal. XV, 7)</note>
          </hi>.</p>
        </div3>
<div3>
          <head>3.</head>
          <p>
 <hi>[vers. 3.] Et erit tanquam lignum quod plantatum
est secundum decursus aquarum:</hi> id est, aut secundum
ipsam Sapientiam, quae dignata est hominem suscipere
ad salutem nostram; ut ipse homo sit lignum
plantatum secundum decursus aquarum: potest enim
<pb n="0068"/>
et hoc intellectu accipi, quod in alio psalmo dicitur: <hi>Fluvius Dei repletus est aqua 
 <note>(Psal. LXIV, 10)</note>
          </hi>. Aut
secundum Spiritum sanctum, secundum quem dicitur: <hi>Ipse vos baptizabit in Spiritu sancto 
 <note>(Matth. III,
11)</note>
          </hi>; et illud: <hi>Qui sitit, veniat, et bibat <note>(Joan. VII, 37)</note>
          </hi>;
et illud: <hi>Si scires donum Dei, et quis est qui a te
aquam petit; petisses ab eo, et daret tibi aquam vivam,
unde qui biberit non sitiet in aeternum; sed efficietur in
eo fons aquae salientis in vitam aeternam <note>(Id., IV, 10,
13, 14)</note>
          </hi>. Aut <hi>secundum decursus aquarum,</hi> secundum
populorum peccata, quia et aquae populi interpretantur
in Apocalypsi <note>(Apoc. XVII, 15)</note>; et decursus non
absurde intelligitur lapsus, quod pertinet ad delictum.
Lignum ergo illud, id est Dominus noster, de
aquis decurrentibus, id est populis peccatoribus,
trahens eos in via in radices disciplinae suae, <hi>fructum
dabit,</hi> hoc est, constituet Ecclesias; <hi>in tempore suo,</hi> 
id est, postquam clarificatus est resurrectione et
ascensione in coelum. Tunc enim Spiritu sancto misso
Apostolis, et eis in fiducia sui confirmatis et directis
in populos, fructificavit Ecclesias. <hi>Et folium ejus non
decidet:</hi> id est, verbum ejus non erit irritum; quia <hi>omnis caro foenum, et claritas hominis ut flos foeni: foenum
aruit, et flos decidit, verbum autem Domini manet
in aeternum 
 <note>(Isai. XL, 6-8)</note>
          </hi>. <hi>Et omnia quoecumque fecerit
prosperabuntur:</hi> id est, quaecumque illud lignum
attulerit; quae omnia videlicet accipienda sunt fructus
et folia, id est facta et dicta.</p>
        </div3>
<div3>
          <head>4.</head>
          <p>
 <hi>[vers. 4.] Non sic impii, non sic: sed tanquam pulvis
quem projicit ventus a facie terrae.</hi> Terra hic accipienda
est ipsa stabilitas in Deo, secundum quam dicitur: <hi>Dominus pars haereditatis meae, etenim haereditas
mea praeclara est mihi 
 <note>(Psal. XV, 5, 6)</note>
          </hi>; secundum
hanc dicitur: <hi>Sustine Dominum, et observa vias ejus,
et exaltabit te, ut possideas terram <note>(Psal. XXXVI, 34)</note>
          </hi>;
secundum hanc dicitur: <hi>Beati mites, quia ipsi haeredi
tate possidebunt terram <note>(Matth. V, 4)</note>
          </hi>. Similitudo autem
hinc ducta est; quia ut haec terra visibilis exteriorem
hominem nutrit et continet, ita illa terra invisibilis
interiorem hominem. A cujus terrae facie
projicit ventus impium, id est superbia, quia inflat.
Quam cavens ille qui inebriabatur ab ubertate domus
Dei, et torrente voluptatis ejus potabatur, dicit: <hi>Non
veniat mihi pes superbiae <note>(Psal. XXXV, 9, 12)</note>
          </hi>. Ab hac
terra projecit superbia eum qui dixit: <hi>Ponam sedem
<pb n="0069"/>
meam ad Aquilonem, et ero similis Altissimo <note>(Isai. XIV,
13, 14)</note>
          </hi>. Ab hujus terrae facie projecit etiam eum qui,
cum consensisset et gustasset de prohibito ligno, ut
esset sicut Deus, abscondit se a facie Dei <note>(Gen. III, 6,
8)</note>. Hanc terram ad interiorem hominem pertinere,
et inde superbia hominem projici, maxime intelligi
potest in eo quod scriptum est: <hi>Quid superbit terra
et cinis? quoniam in vita sua projecit intima sua <note>(Eccli.
X, 9, 10)</note>
          </hi>; unde enim projectus est, non absurde se
dicitur projecisse.</p>
        </div3>
<div3>
          <head>5.</head>
          <p>
 <hi>[vers. 5.] Ideo non resurgunt impii in judicio:</hi> ideo
scilicet, quia tanquam pulvis projiciuntur a facie terrae.
Et bene hoc eis dixit auferri quod superbi ambiunt,
id est ut judicent, ut hoc ipsum planius dictum
intelligatur sequenti sententia: <hi>Neque peccatores in
consilio justorum.</hi> Solet enim hoc modo repeti planius
quod superius dicitur, ut peccatores intelligantur impii;
et quod supra dictum est <hi>in judicio,</hi> hic dictum
sit <hi>in consilio justorum.</hi> Aut certe si aliud sunt impii,
aliud peccatores; ut quanquam omnis impius peccator
sit, non tamen omnis peccator sit impius. <hi>Impii
non resurgunt in judicio:</hi> id est, resurgent quidem,
sed non ut judicentur, quia jam poenis certissimis
destinati sunt; <hi>peccatores</hi> autem non resurgunt <hi>in
consilio justorum,</hi> id est ut judicent, sed forte ut judicentur,
ut de his dictum sit: <hi>Uniuscujusque opus
quale sit, ignis probabit: si cujus opus manserit, mercedem
accipiet: si cujus autem opus exustum fuerit, detrimentum
patietur; ipse autem salvus erit, sic tamen quasi
per ignem <note>(I Cor. III, 13-15)</note>
          </hi>.
</p>
          <p>6 <hi>[vers. 6.] Quoniam novit Dominus viam justorum</hi>.
Quemadmodum dicitur, Novit salutem medicina,
morbos autem non novit; et tamen etiam morbi arte
medicinae agnoscuntur; sic dici potest, nosse Dominum
viam justorum, viam vero impiorum non nosse;
non quia aliquid Dominus nescit, et tamen dicit peccatoribus: <hi>Non novi vos 
 <note>(Matth. VII, 23)</note>
            </hi>. <hi>Iter</hi> autem <hi>impiorum peribit,</hi> 
 pro eo positum est, ac si diceretur:
Iter autem impiorum non novit Dominus. Sed planius
dictum est, ut hoc sit nesciri a Domino, quod est
perire, et hoc sit sciri Domino, quod est manere:
ut ad scientiam Dei esse pertineat, ad ignorantiam
vero non esse; quia Dominus dicit: <hi>Ego sum qui
sum;</hi> et: <hi>Qui est, misit me <note>(Exod. III, 14)</note>
            </hi>.</p>
</div3>
      </div1>

<div1>
        <head>IN PSALMUM II ENARRATIO.</head>
<div3>
          <head>1.</head>
          <p>
 <hi>[vers. 1, 2.] Utquid fremuerunt gentes, et populi
meditati sunt inania? Astiterunt reges terrae, et principes
convenerunt in unum, adversus Dominum, et adversus
Christum ejus.</hi> Pro eo dictum est <hi>utquid,</hi> ac si diceretur,
frustra: non enim impleverunt quod voluerunt,
ut Christus exstingueretur; dicitur hoc enim de persecutoribus
Domini, qui et in Actibus Apostolorum
commemorantur <note>(Act. IV, 26)</note>.</p>
        </div3>
<div3>
          <head>2.</head>
          <p>
 <hi>[vers. 3.] Disrumpamus vincula eorum, et abjiciamus
<pb n="0070"/>
a nobis jugum ipsorum.</hi> Quanquam et possit aliter
intelligi, tamen aptius ex eorum persona accipitur,
quos dixit inania meditatos; ut hoc sit, <hi>Disrumpamus
vincula eorum, et abjiciamus a nobis jugum ipsorum,</hi> 
demus operam ut non nos alliget, neque imponatur
nobis christiana religio.</p>
        </div3>
<div3>
          <head>3.</head>
          <p>
 <hi>[vers. 4.] Qui habitat in coelis irridebit eos, et Dominus
subsannabit eos.</hi> Repetita sententia est: nam
pro eo quod est, <hi>Qui habitat in coelis,</hi> subsequenter
positum est, <hi>Dominus;</hi> et pro eo quod est, <hi>irridebit,</hi> 
subsequenter positum est, <hi>subsannabit.</hi> Nihil horum
tamen sapere oportet carnaliter, quasi aut buccis
Deus irrideat, aut naso subsannet: sed ea vis accipienda
est, quam dat sanctis suis, ut futura cernentes,
id est nomen Christi et dominationem pervagaturam
in posteros et universas gentes obtenturam, illos
inania meditatos esse intelligant; haec enim vis qua
ista praescita sunt, irrisio Dei est et subsannatio. <hi>Qui
habitat in coelis, irridebit eos:</hi> coelos si animas sanctas
accipiamus, per has eos, utique praesciens quid futurum
sit, deridebit Deus et subsannabit.</p>
        </div3>
<div3>
          <head>4.</head>
          <p>
 <hi>[vers. 5.] Tunc loquetur ad eos in ira sua, et in
furore suo conturbabit eos:</hi> planius enim ostendens
quomodo ad eos loquetur, dixit, <hi>conturbabit eos;</hi> ut <hi>in ira sua,</hi> 
 hoc sit, <hi>in furore suo.</hi> Iram autem et furorem
Domini Dei non perturbationem mentis oportet
intelligi, sed vim qua justissime vindicat, subjecta
sibi ad ministerium universa creatura. Praecipue
namque pervidendum est et tenendum illud quod
scriptum est in Salomone: <hi>Tu autem, Domine virtutis,
cum tranquillitate judicas, et cum magna reverentia
disponis nos <note>(Sap. XII, 18)</note>
          </hi>. Ira ergo Dei est motus qui
fit in anima quae legem Dei novit, cum eamdem legem
videt a peccatore praeteriri; per hunc enim motum
justarum animarum multa vindicantur. Quanquam
possit ira Dei recte intelligi etiam ipsa mentis
obscuratio, quae consequitur eos qui legem Dei transgrediuntur.</p>
        </div3>
<div3>
          <head>5.</head>
          <p>
 <hi>[vers. 6.] Ego autem constitutus sum rex ab eo
super Sion montem sanctum ejus, praedicans praeceptum
Domini</hi> : ex persona ipsius Domini nostri Jesu
Christi ista manifesta sunt. Sion autem, si speculationem,
ut quidam interpretantur, significat, nihil magis
quam Ecclesiam debemus accipere, ubi quotidie intentio
erigitur speculandae claritatis Dei, sicut Apostolus
dicit: <hi>Nos autem revelata facie gloriam Domini
speculantes <note>(II Cor. III, 18)</note>
          </hi>. Ergo iste sensus est:
Ego autem constitutus sum rex ab eo super Ecclesiam
sanctam ejus, quam montem appellat propter eminentiam
et firmitatem. <hi>Ego autem constitutus sum rex
ab eo:</hi> ego scilicet, cujus vincula illi disrumpere et
jugum meditabantur abjicere. <hi>Praedicans praeceptum
ipsias:</hi> quis hoc non sentiat, cum quotidie factitetur?</p>
        </div3>
<div3>
          <head>6.</head>
          <p>
 <hi>[vers. 7.] Dominus dixit ad me: Filius meus es
<pb n="0071"/>
tu, ego hodie genui te</hi>. Quanquam etiam possit ille
dies in prophetia dictus videri, quo Jesus Christus secundum
hominem natus est; tamen <hi>hodie</hi> quia praesentiam
significat, atque in aeternitate nec praeteritum
quidquam est, quasi esse desierit; nec futurum, quasi
nondum sit; sed praesens tantum, quia quidquid aeternum
est, semper est; divinitus accipitur secundum id
dictum, <hi>Ego hodie genui te,</hi> quo sempiternam generationem
virtutis et sapientiae Dei, qui est unigenitus
Filius, fides sincerissima et catholica praedicat.</p>
        </div3>
<div3>
          <head>7.</head>
          <p>
 <hi>[vers. 8.] Postula a me, et dabo tibi gentes haereditatem
tuam</hi>. Hoc jam temporaliter secundum
susceptum hominem, qui sacrificium sese obtulit pro
omnibus sacrificiis, qui etiam interpellat pro nobis <note>(Rom. VIII, 34)</note>;
ut ad totam ipsam dispensationem
temporalem, quae pro genere humano facta est, referatur
quod dictum est, <hi>Postula a me;</hi> ut scilicet gentes
nomini christiano copulentur, atque ita a morte
redimantur, et possideantur a Deo. <hi>Dabo tibi gentes
haereditatem tuam,</hi> quas possideas ad earum salutem,
et quae tibi fructificent spiritualia. <hi>Et possessionem
tuam terminos terrae.</hi> Idem repetitum est: <hi>terminos
terrae,</hi> pro eo positum quod dictum est, <hi>gentes;</hi> sed
hoc planius, ut omnes gentes intelligamus: <hi>possessionem</hi> 
autem <hi>tuam,</hi> pro eo quod dictum est, <hi>haereditatem
tuam.</hi> </p>
        </div3>
<div3>
          <head>8.</head>
          <p>
 <hi>[vers. 9, 10.] Reges eos in virga ferrea:</hi> in inflexibili
justitia. <hi>Et tanquam vas figuli conteres eos</hi>; id
est, conteres in eis terrenas cupiditates, et veteris hominis
lutulenta negotia, et quidquid de peccatore limo
contractum atque inolitum est. <hi>Et nunc, reges, intelligite:
et nunc,</hi> id est jam innovati, jam contritis luteis
tegumentis, id est carnalibus vasis erroris quae ad
praeteritam vitam pertinent: <hi>nunc intelligite</hi> jam reges,
id est, jam valentes regere quidquid in vobis servile
atque bestiale est; et jam valentes pugnare, non
quasi aeret caedentes, sed castigantes vestra corpora,
et servituli subjicientes <note>(I Cor. IX, 26, 27)</note>. <hi>Erudimini,
omnes qui judicatis terram.</hi> Hoc idem repetitum est: <hi>erudimini,</hi> 
 pro eo quod dictum est, <hi>intelligite; qui judicatis</hi> 
autem <hi>terram,</hi> pro eo quod dictum est, <hi>reges.</hi> 
Spirituales enim significat qui judicant terram: inferius
enim nobis est, quidquid judicamus; quidquid
autem infra spiritualem hominem est, merito terra
nominatur, quia terrena labe sauciatum est.</p>
        </div3>
<div3>
          <head>9.</head>
          <p>
 <hi>[vers. 11.] Servite Domino in timore</hi>: ne in
superbiam vertat quod dictum est, <hi>reges qui judicatis
terram. Et exsultate ei cum tremore:</hi> optime subjectum
est <hi>exsultate,</hi> ne ad miseriam valere videretur
quod dictum est, <hi>servite Domino in timore.</hi> Sed
rursus ne idipsum pergeret in effusionem temeritatis,
additum est, <hi>cum tremore;</hi> ut ad cautionem valeret
circumspectamque sanctificationis custodiam. Etiam
sic potest accipi, <hi>Et nunc reges intelligite,</hi> id est, Et
<pb n="0072"/>
jam nunc me rege constituto, nolite tristes esse, reges
terrae, quasi bonum vestrum vobis ablatum sit;
sed intelligite potius, et erudimini. Id enim vobis ex
pedit ut sub illo sitis, a quo intellectus et eruditio vobis
datur. Et hoc vobis expedit, ut non temere dominemini;
sed Domino omnium cum timore serviatis, et
exsultetis in beatitudine certissima et sincerissima,
cauti et circumspicientes ne ab ea per superbiam decidatis.</p>
        </div3>
<div3>
          <head>10.</head>
          <p>
 <hi>[vers. 12.] Apprehendite disciplinam, nequando
irascatur Dominus, et pereatis de via justa:</hi> hoc est
quod ait, <hi>intelligite, et erudimini;</hi> nam intelligere et
erudiri, hoc est apprehendere disciplinam. Verumtamen
in eo quod dicitur, <hi>apprehendite,</hi> satis significatur
praesidium quoddam atque munimentum esse adversus
omnia quae obesse possent, nisi tanta cura apprehenderetur. <hi>Nequando</hi> 
 autem <hi>irascatur Dominus,</hi> cum
dubitatione positum est; non secundum visionem
Prophetae, cui certum est, sed secundum eos ipsos qui
monentur; quia cum dubitatione solent cogitare iram
Dei, quibus non aperte revelatur. Hoc ergo sibi ipsi
debent dicere: Apprehendamus disciplinam, nequando
irascatur Dominus, et pereamus de via justa.
Jam vero, <hi>irascatur Dominus,</hi> quomodo accipiendum
sit supra dictum est. <hi>Et pereatis de via justa:</hi> 
haec magna poena est, quae ab iis formidatur qui aliquid
dulcedinis justitiae perceperunt; qui enim perit
de via justitiae, cum magna miseria per vias iniquitatis
errabit.</p>
        </div3>
<div3>
          <head>11.</head>
          <p>
 <hi>[vers. 13.] Cum exarserit in brevi ira ejus, beati
omnes qui confidunt in eo:</hi> id est, cum vindicta venerit,
quae impiis et peccatoribus praeparatur, non solum
eos non attinget qui confidunt in Domino, sed
etiam ad regnum illis instruendum et sublimandum
proficiet. Non enim dixit: <hi>Cum exarserit in brevi ira
ejus,</hi> securi <hi>omnes qui confidunt in eo,</hi> tanquam hoc
solum inde habeant, quod non puniantur; sed <hi>beati</hi> 
dixit, ubi est bonorum omnium summa et cumulus.
Quod autem positum est, <hi>in brevi,</hi> hoc significare arbitror,
quia repentinum aliquid erit, dum hoc remotum
et longe futurum peccatores existimabunt.
</p>
        </div3>
      </div1>

<div1>
        <head>IN PSALMUM III ENARRATIO. <hi>Psalmus David, cum fugeret a facie Abessalon filii sui.</hi> </head>
<div3>
          <head>1.</head>
          <p>
 <hi>[vers. 1.]</hi> Hunc psalmum ex persona Christi
accipiendum persuadet quod dictum est: <hi>Ego
dormivi, et somnum cepi: et exsurrexi, quoniam Dominus
suscipiet me.</hi> Magis enim hoc ad passionem et resurrectionem
Domini congruenter sonat, quam ad illam
historiam in qua David scribitur fugisse a facie
bellantis adversum se filii sui <note>(II Reg. XV, 17)</note>. Et quoniam
scriptum est de discipulis Christi: <hi>Quamdiu cum
eis est sponsus, non jejunant filii sponsi (Matth. IX,
<pb n="0073"/>
15)</hi>; non mirum si filius ejus impius, significatur discipulus
impius qui eum tradidit. A cujus facie fugisse
quanquam historice possit accipi, quando illo
discedente secessit cum caeteris in montem; tamen
spiritualiter, quando mentem Judae Filius Dei, id est
virtus et sapientia Dei, deseruit, cum eum diabolus
penitus invasit, in eo quod scriptum est, <hi>Et intravit
diabolus in cor ejus <note>(Joan. XIII, 2)</note>
          </hi>, bene accipitur a
facie ejus Christum fugisse; non quia Christus diabolo
cessit, sed Christo discedente diabolus possedit. Quem
discessum fugam esse in hoc psalmo appellatum celeritatis
causa arbitror; quod verbo etiam Domini significatur
dicentis: <hi>Quod facis, cito fac <note>(Ibid., 27)</note>
          </hi>.
Loquimur etiam sic in consuetudine, ut dicamus: Fugit
me, quod in mentem non venit; et de homine
doctissimo dicimus: Nihil eum fugit. Propterea veritas
fugit mentem Judae, cum eum illustrare destitit.
Abessalon autem, sicut quidam interpretantur, in latina
lingua dicitur Patris pax: quod mirum videri potest,
sive in historia Regnorum, cum bellum adversus
patrem Abessalon gesserit; sive in historia Novi Testamenti,
cum traditor Domini Judas fuerit, quemadmodum
Patris pax possit intelligi. Sed et ibi qui diligenter
legunt, vident in illo bello David pacatum fuisse
filio, qui etiam magno cum dolore planxit exstinctum,
dicens: <hi>Abessalon filius meus, quis dabit mihi mori pro
te <note>(II Reg. XVIII, 33)</note>
          </hi>? et in historia Novi Testamenti,
ipsa Domini nostri tanta et tam miranda patientia,
quod eum tamdiu pertulit tanquam bonum, cum ejus
cogitationes non ignoraret, cum adhibuit ad convivium
in quo corporis et sanguinis sui figuram discipulis
commendavit et tradidit <note>(Joan. XIII)</note>, quod denique in
ipsa traditione osculum accepit <note>(Matth. XXVI, 49)</note>,
bene intelligitur pacem Christum exhibuisse traditori
suo; quamvis ille tam sceleratae cogitationis interno
bello vastaretur. Et ideo Abessalon Patris pax dicitur,
quia pater habuit pacem, quam ille non habuit.</p>
        </div3>
<div3>
          <head>2.</head>
          <p>
 <hi>[vers. 2, 3.] Domine, quid multiplicati sunt qui
tribulant me?</hi> tam scilicet multiplicati sunt, ut etiam
de numero discipulorum non defuerit qui numero accesserit
persequentium. <hi>Multi insurgunt super me:
multi dicunt animae meae: Non est salus illi in Deo ejus.</hi> 
Manifestum est quod nisi desperarent resurrecturum,
non utique occiderent. Ad hoc valent illae voces: <hi>Descendat
de cruce, si Filius Dei est;</hi> et: <hi>Alios salvavit,
seipsum non potest <note>(Id. XXVII, 42)</note>
          </hi>. Ergo nec Judas eum
tradidisset, nisi ex eorum esset numero qui Christum
contemnerent, dicentes: <hi>Non est salus illi in Deo ejus.</hi> </p>
        </div3>
<div3>
          <head>3.</head>
          <p>
 <hi>[vers. 4.] Tu autem, Domine, susceptor meus es:</hi> 
secundum hominem dicitur Deo; quia hominis susceptio
est Verbum caro factum. <hi>Gloria mea:</hi> gloriam
suam Deum dicit etiam ille, quem sic suscepit Dei
Verbum, ut simul cum eo Deus fieret. Discant superbi,
qui non libenter audiunt cum eis dicitur: <hi>Quid
autem habes quod non accepisti? Si autem accepisti,
quid gloriaris quasi non acceperis <note>(I Cor. IV, 7)</note>
          </hi>? <hi>Et
exaltans caput meum:</hi> mentem ipsam humanam hic
<pb n="0074"/>
accipiendam puto, quod caput animae non absurde
appellatur, quae ita inhaesit et quodammodo coaluit
excellenti supereminentiae Verbi hominem suscipientis,
ut tanta passionis humilitate non deponeretur.</p>
        </div3>
<div3>
          <head>4.</head>
          <p>
 <hi>[vers. 5.] Voce mea ad Dominum clamavi:</hi> id
est, non corporis voce, quae cum strepitu verberati
aeris promitur; sed voce cordis, quae hominibus silet,
Deo autem sicut clamor sonat. Qua voce Suzanna
exaudita est <note>(Dan. XIII, 44)</note>: et de qua voce ipse Dominus
praecipit, ut in cubiculis clausis, id est, in secretis
cordis sine strepitu oretur <note>(Matth. VI, 6)</note>. Nec
facile quisquam dixerit hac voce minus orari, si nullus
verborum sonus reddatur ex corpore; quoniam et
silentes cum in cordibus oramus, si alienae ab affectu
orantis cogitationes intercurrant, nondum dici potest: <hi>Voce mea ad Dominum clamavi.</hi> 
 Neque hoc recte dicitur,
nisi cum sola anima, nihil carnis nihilque carnalium
intentionum in oratione attrahens, loquitur
Domino, ubi solus audit; clamor autem etiam iste
dicitur, propter vim ipsius intentionis. <hi>Et exaudivit
me de monte sancto suo</hi>: montem quidem ipsum
Dominum per Prophetam dictum habemus, ut scriptum
est, lapidem praecisum sine manibus crevisse in
magnitudinem montis <note>(Dan. II, 35)</note>. Sed hoc ab ipsius
persona non potest accipi, nisi forte ita dicere voluit:
De memetipso, tanquam de monte sancto suo,
me exaudivit, cum habitaret in me, id est, in ipso
monte. Planius autem est et expeditius, si accipiamus
exaudisse Deum de justitia sua: justum enim erat ut
innocentem occisum, et cui retributa sunt mala pro
bonis, resuscitaret a mortuis, et digna persequentibus
retribueret; legimus enim: <hi>Justitia tua sicut montes
Dei <note>(Psal. XXXV, 7)</note>
          </hi>.</p>
        </div3>
<div3>
          <head>5.</head>
          <p>
 <hi>[vers. 6.] Ego dormivi, et somnum cepi</hi>. Non
inconvenienter animadverti potest quod positum est, <hi>Ego,</hi> 
 ad significandum quod sua voluntate mortem
sustinuit, secundum illud: <hi>Propterea me Pater diligit,
quoniam ego pono animam meam, ut iterum sumam
eam. Nemo eam tollit a meipso: potestatem habeo ponendi
eam, et potestatem habeo iterum sumendi eam <note>(Joan. X, 17, 18)</note>
          </hi>:
non ergo, inquit, vos me tanquam
invitum cepistis et occidistis, sed <hi>ego dormivi, et somnum
cepi; et exsurrexi, quoniam Dominus suscipiet me.</hi> 
Somnum autem pro morte positum innumerabiliter
Scripturae continent, sicut Apostolus dicit: <hi>Nolo vos
ignorare, fratres, de iis qui dormitionem acceperunt <note>(I Thess. IV, 12)</note>
          </hi>.
Nec quaerendum est cur additum
sit, <hi>somnum cepi,</hi> cum jam dictum esset, <hi>dormivi;</hi> usitatas
enim habent Scripturae hujuscemodi repetitiones,
sicut in secundo psalmo multas ostendimus. Nonnulli
autem codices habent, <hi>dormivi, et soporatus sum,</hi> 
et alii aliter; quomodo interpretari potuerunt quod
graece positum est, <foreign xml:lang="greek">ἐγὼ δὲ ἐκοιμήθην καὶ ὕπνωσα.</foreign> Nisi
forte dormitio morientis, somnus autem mortui accipi
potest; ut dormitio sit qua transitur ad somnum, veluti
<pb n="0075"/>
est expergefactio qua transitur ad vigilationem.
Ne pro inanibus sermonis ornamentis, repetitiones
istas in divinis libris esse arbitremur. Bene ergo accipitur, <hi>Ego dormivi, et somnum cepi;</hi> 
 Ego me passioni
permisi, et mors consecuta est. <hi>Et exsurrexi, quoniam
Dominus suscipiet me.</hi> Hoc magis animadvertendum
est, quemadmodum in una sententia et praeteriti temporis
verbum posuit, et futuri: et <hi>exsurrexi</hi> enim dixit,
quod est de praeterito; et <hi>suscipiet,</hi> quod est de futuro;
cum resurgere utique nisi illa susceptione non
posset. Sed in prophetia bene miscentur futura praeteritis,
quo utrumque significetur: quia ea quae ventura
prophetantur, secundum tempus futura sunt;
secundum scientiam vero prophetantium, jam pro
factis habenda. Miscentur quoque praesentis temporis
verba, quae suo loco, cum occurrerint, tractabuntur.</p>
        </div3>
<div3>
          <head>6.</head>
          <p>
 <hi>[vers. 7.] Non timebo millia populi circumdantis
me:</hi> scriptum est in Evangelio, quanta eum multitudo
patientem et crucifixum circumsteterit <note>(Matth. XXVII,
39, etc.)</note>. <hi>Exsurge, Domine, salvum me fac, Deus meus:</hi> 
non dormienti aut jacenti dicitur Deo, <hi>exsurge;</hi> sed
moris est divinarum Scripturarum personae Dei tribuere
quod in nobis facit; non quidem ubique, sed
ubi congruenter dici potest, veluti cum ipse loqui
dicitur, quando ejus dono loquuntur Prophetae vel
Apostoli, vel quique nuntii veritatis. Unde illud est: <hi>An vultis experimentum accipere ejus qui in me loquitur
Christus 
 <note>(II Cor. XIII, 3)</note>
          </hi>? non enim ait, ejus quo
illuminante aut jubente loquor; sed prorsus ipsam
locutionem illi tribuit cujus munere loquebatur.</p>
        </div3>
<div3>
          <head>7.</head>
          <p>
 <hi>[vers. 8.] Quoniam tu percussisti omnes adversantes
mihi sine causa:</hi> non ita distinguendum est,
quasi una sententia sit, <hi>Exsurge, Domine; salvum me
fac, Deus meus, quoniam tu percussisti omnes adversantes
mihi sine causa:</hi> non enim propterea salvum
facit, quia percussit inimicos ejus; sed potius ipso
salvo facto, illos percussit. Ergo ad id quod sequitur
pertinet; ut iste sit sensus, <hi>Quoniam tu percussisti
omnes adversantes mihi sine causa, dentes peccatorum
contrivisti;</hi> id est, inde contrivisti dentes peccatorum,
quoniam percussisti omnes adversantes mihi. Poena
quippe adversantium est, qua dentes eorum contriti
sunt, id est, in irritum quasi in pulverem perducta
verba peccatorum dilacerantium maledictis Filium
Dei; ut sic accipiamus dentes, verba maledica, quibus
dentibus dicit Apostolus: <hi>Si autem mordetis
invicem, videte ne consumamini ab invicem <note>(Gal. V,
15)</note>
          </hi>. Possunt et dentes peccatorum accipi principes
peccatorum, quorum auctoritate quisque de societate
secte viventium praeciditur, et quasi incorporatur
male viventibus. His dentibus contrarii sunt dentes
Ecclesiae, quorum auctoritate ab errore gentilium variorumque
dogmatum praeciduntur credentes, et in
eam quae Christi corpus est transferuntur: his dentibus
dictum est Petro ut manducaret mactata animalia <note>(Act. X, 13)</note>;
id est, occidendo in Gentibus quod
erant, et transmutando in id quod ipse esset. Et de
his dentibus Ecclesiae dicitur: <hi>Dentes tui sicut grex
<pb n="0076"/>
detonsarum ascendens de lavacro, quae omnes geminos
pariunt, et sterilis non est in illis <note>(Cant. IV, 2, et VI, 5)</note>
          </hi>.
Hi sunt qui recte praecipiunt, et quemadmodum praecipiunt
ita vivunt; qui faciunt quod dictum est: <hi>Luceant
opera vestra coram hominibus, ut benedicant Patrem
vestrum qui in coelis est <note>(Matth. V, 16)</note>
          </hi>: horum
enim auctoritate commoti, Deo per illos loquenti et
operanti homines credunt, et separati a saeculo cui
conformati erant, in Ecclesiae membra transeunt. Et
ideo recte isti, per quos haec fiunt, dentes dicuntur
detonsis ovibus similes, quia terrenarum curarum
onera deposuerunt, et ascendentes de lavacro, de
sordium saeculi ablutione per sacramentum baptismatis,
omnes geminos pariunt. Operantur enim duo
praecepta, de quibus dictum est: <hi>In his duobus praeceptis
tota Lex pendet et Prophetae <note>(Id. XXII, 40)</note>
          </hi>,
diligentes Deum ex toto corde, et ex tota anima, et
ex tota mente; et proximum tanquam seipsos. In
quibus sterilis non est, quoniam tales fructus reddunt
Deo. Secundum ergo istum intellectum sic accipiendum
est, <hi>dentes peccatorum contrivisti;</hi> id est, in
irritum adduxisti principes peccatorum, percutiendo
omnes adversantes mihi sine causa: principes enim
eum secundum evangelicam historiam persecuti sunt,
cum multitudo inferior honoraret.</p>
        </div3>
<div3>
          <head>8.</head>
          <p>
 <hi>[vers. 9.] Domini est salus, et super populum
tuum benedictio tua</hi>. In una sententia et praecepit hominibus
quid crederent, et pro credentibus oravit:
nam, <hi>Domini est solus</hi> cum dicitur, ad homines sermo
dirigitur; nec ita sequitur, Et super populum suum
benedictio ejus, ut totum hominibus dictum sit; sed
ad ipsum Deum oratio convertitur, pro ipso populo
cui dictum est: <hi>Domini est salus.</hi> Quid ergo ait, nisi
hoc? Nemo de se praesumat, quoniam Domini est
salvos facere de morte peccatis nam <hi>Infelix ego homo,
quis me liberabit de corpore mortis hujus? Gratia Dei,
per Jesum Christum Dominum nostrum <note>(Rom. VII, 24,
25)</note>
          </hi>; tu autem, Domine, benedic populum tuum de
te salutem sperantem.</p>
        </div3>
<div3>
          <head>9.</head>
          <p>
 Potest et iste psalmus accipi ad personam Christi
alio modo, id est, ut totus loquatur. Totus dico,
cum corpore suo cui caput est, secundum Apostolum
qui dicit: <hi>Vos autem estis corpus Christi et membra <note>(I Cor. XII, 27)</note>
          </hi>;
ergo ille caput est hujus corporis.
Propter quod alio loco dicit: <hi>Veritatem autem facientes
in charitate, augeamur in illo per omnia, qui est
caput Christus, ex quo totum corpus connexum et compactum
est <note>(Ephes. IV, 15, 16)</note>
          </hi>. Loquitur ergo apud
Prophetam simul Ecclesia et caput ejus, inter procellas
persecutionum constituta per universum orbem
terrarum, quod jam contigisse scimus: <hi>Domine,
quid multiplicati sunt qui tribulant me? multi insurgunt
adversum me,</hi> christianum nomen exterminare cupientes. <hi>Multi dicunt animae meae: Non est salus illi
in Deo ejus:</hi> 
 non enim aliter sperarent posse se perdere
Ecclesiam latissime pullulantem, nisi ad Dei
<pb n="0077"/>
curam pertinere non crederent. <hi>Tu autem, Domine,
susceptor meus es:</hi> in Christo utique; nam in illo
homine et Ecclesia suscepta est a Verbo, quod caro
factum est, et habitavit in nobis <note>(Joan. I, 14)</note>; quia
et in coelestibus nos sedere fecit una cum illo <note>(Ephes.
II, 6)</note>: praecedente enim capite, membra caetera consequentur;
quis enim nos separabit a charitate
Christi <note>(Rom. VIII, 35)</note>? Recte ergo dicit etiam Ecclesia: <hi>Susceptor meus es, gloria mea;</hi> 
 non enim sibi
tribuit quod excellit, cum intelligit cujus gratia et
misericordia talis est. <hi>Et exaltans caput meum,</hi> ipsum
scilicet qui primogenitus a mortuis ascendit in coelum. <hi>Voce mea ad Dominum clamavi, et exaudivit me
de monte sancto suo.</hi> 
 Haec est oratio omnium sanctorum,
odor suavitatis qui ascendit in conspectu Domini:
jam enim exauditur Ecclesia de ipso monte,
quod etiam caput ejus est; vel de illa justitia Dei,
qua et liberantur electi ejus, et persecutores eorum
puniuntur. Dicat populus Dei etiam illud: <hi>Ego dormivi,
et somnum cepi; et exsurrexi, quoniam Dominus
suscipiet me,</hi> ut adjungatur et cohaereat capiti suo;
huic enim populo dictum est: <hi>Surge qui dormis, et
exsurge a mortuis, et continget te Christus <note>(Ephes.
V, 14)</note>
          </hi>; quoniam de peccatoribus assumptus est, de
quibus generaliter dictum est: <hi>Qui autem dormiunt,
nocte dormiunt <note>(I Thess. V, 7)</note>
          </hi>. Dicat etiam: <hi>Non timebo
millia populi circumdantis me;</hi> circumvallantium
scilicet gentium, ad exstinguendum nomen, si possent,
ubicumque christianum. Sed quomodo timerentur,
cum tanquam oleo sanguine martyrum in Christo
ardor charitatis inflammaretur? <hi>Exsurge, Domine,
salvum me fac, Deus meus:</hi> potest hoc ipsi capiti suo
corpus dicere; illo enim exsurgente salvum factum
est, qui ascendit in altum, captivam egit captivitatem,
dedit dona hominibus <note>(Psal. LXVII, 19)</note>: hoc enim
in praedestinatione a Propheta dicitur, quo usque ad
terras Dominum nostrum, illa de qua in Evangelio
dicitur, messis matura <note>(Matth. IX, 37)</note> deposuit, cujus
salus est in ejus resurrectione, qui pro nobis
dignatus est mori. <hi>Quoniam tu percussisti omnes adversantes
mihi sine causa, dentes peccatorum contrivisti:</hi> 
jam regnante Ecclesia, inimici nominis christiani
confusione percussi sunt, et sive maledica verba
eorum, sive principatus, in irritum deducti. Credite
ergo, homines, quod <hi>Domini est salus: et,</hi> tu, Domine,
sit <hi>super populum tuum benedictio tua.</hi> </p>
        </div3>
<div3>
          <head>10.</head>
          <p>
 Potest etiam unusquisque nostrum dicere, cum
vitiorum et cupiditatum multitudo resistentem mentem
ducit in lege peccati: <hi>Domine, quid multiplicati
sunt qui tribulant me, multi insurgunt adversum me?</hi> 
Et quoniam plerumque coacervatione vitiorum subrepit
desperatio sanitatis, tanquam ipsis vitiis insultantibus
animae, vel etiam diabolo et angelis ejus per
noxias suggestiones ut desperemus operantibus, verissime
dicitur: <hi>Multi dicunt animae meae: Non est
salus illi in Deo ejus. Tu autem, Domine, susceptor
meus es;</hi> haec enim spes est, quod naturam humanam
<pb n="0078"/>
in Christo suscipere dignatus est. <hi>Gloria mea:</hi> ex
illa regula, ne quis sibi aliquid tribuat. <hi>Et exaltans
caput meum:</hi> sive ipsum qui omnium nostrum caput
est, sive uniuscujusque nostrum spiritum, quod caput
est animae et carnis; <hi>caput</hi> enim <hi>mulieris vir, et
caput viri Christus <note>(I Cor. XI, 3)</note>
          </hi>. Exaltatur autem
mens, cum jam dici potest, <hi>Mente servio legi Dei <note>(Rom.
VII, 25)</note>
          </hi>; ut caetera hominis pacata subdantur, cum
jam carnis resurrectione absorbetur mors in victoriam <note>(I Cor. XV, 54)</note>.
 <hi>Voce mea ad Dominum clamavi:</hi> 
voce illa intima et intentissima. <hi>Et exaudivit me de
monte sancto suo:</hi> de ipso per quem nobis subvenit,
et quo mediatore nos exaudit. <hi>Ego dormivi, et somnum
cepi; et exsurrexi, quoniam Dominus suscipiet me:</hi> 
quis hoc non potest fidelium dicere, recolens mortem
peccatorum suorum, et donum regenerationis? <hi>Non timebo millia populi circumdantis me.</hi> 
 Exceptis
his quae universaliter Ecclesia sustinuit et sustinet,
habet etiam unusquisque tentationes quibus circumvallatus
haec dicat: <hi>Exsurge, Domine, salvum me fac,
Deus meus;</hi> hoc est, Fac me exsurgere. <hi>Quoniam tu
percussisti omnes adversantes milti sine causa:</hi> recte
in praedestinatione dicitur de diabolo et angelis ejus,
qui non solum in totum Christi corpus, sed etiam in
singulos quosque privatim saeviunt. <hi>Dentes peccatorum
contrivisti:</hi> habet unusquisque maledicentes sibi;
habet etiam vitiorum auctores conantes eum a Christi
corpore praecidere. Sed <hi>Domini est salus;</hi> cavenda superbia
est, et dicendum: <hi>Adhaesit anima mea post te <note>(Psal. LXII, 9)</note>
          </hi>.
 <hi>Et super populum tuum benedictio tua,</hi> 
hoc est super unumquemque nostrum.
</p>
        </div3>
      </div1>

<div1>
        <head>IN PSALMUM IV ENARRATIO. <hi>In finem, Psalmus Canticum David.</hi> </head>
<div3>
          <head>1.</head>
          <p>
 <hi>[vers. 1.] Finis Legis Christus ad justitiam
omni credenti <note>(Rom. X, 4)</note>
          </hi>: hic enim finis perfectionem
significat, non consumptionem. Utrum autem
omne canticum psalmus sit, an potius omnis psalmus
canticum; an sint quaedam cantica quae non possint
dici psalmi, et quidam psalmi qui non possint dici
cantica, quaeri potest. Sed animadvertendae Scripturae
sunt, ne forte Canticum laetitiam indicet: Psalmi
autem dicuntur, qui cantantur ad psalterium; quo
usum esse David prophetam in magno mysterio, prodit
historia <note>(I Par. XIII, 8, et XVI, 5)</note>. De qua re non
est hic disserendi locus; quia diuturnam inquisitionem
et longam disputationem desiderat. Nunc interim
aut verba Dominici hominis post resurrectionem
exspectare debemus, aut hominis in Ecclesia credentis
et sperantis in eum.</p>
        </div3>
<div3>
          <head>2.</head>
          <p>
 <hi>[vers. 2.] Cum invocarem, exaudivit me Deus
justitiae meae:</hi> cum invocarem, exaudivit me Deus,
inquit, a quo est justitia mea. <hi>In tribulatione dilatasti
mihi:</hi> ab angustiis tristitiae, in latitudinem gaudiorum
me duxisti; tribulatio enim et angustia in omnem
<pb n="0079"/>
animam hominis operantis malum <note>(Rom. II, 9)</note>. Qui
autem dicit: <hi>Gaudemus in tribulationibus, scientes
quoniam tribulatio patientiam operatur,</hi> usque ad illud
ubi ait: <hi>Quoniam charitas Dei diffusa est in cordibus
nostris per Spiritum sanctum, qui datus est nobis <note>(Id.
V, 3, 5)</note>
          </hi>, non habet cordis angustias, quamvis extrinsecus
a persequentibus ingerantur. Mutatio autem
personae, quod a tertia, ubi ait, <hi>exaudivit,</hi> statim
transiit ad secundam, ubi ait, <hi>dilatasti mihi,</hi> si non
varietatis ac suavitatis causa facta est, mirum cur
primum tanquam indicare voluit hominibus exauditum
se esse, et postea compellare exauditorem suum.
Nisi forte cum indicasset quemadmodum exauditus
sit in ipsa dilatatione cordis, maluit cum Deo loqui;
ut etiam hoc modo ostenderet quid sit corde dilatari,
id est, jam cordi habere infusum Deum, cum
quo intrinsecus colloquatur. Quod in persona ejus
qui credens in Christum illuminatus est, recte accipitur:
in ipsius autem Dominici hominis, quem suscepit
Dei Sapientia, non video quemadmodum hoc
possit congruere; non enim ab ea aliquando desertus
est. Sed quemadmodum ipsa ejus deprecatio, nostrae
potius infirmitatis indicium est; sic etiam de
ista repentina dilatatione cordis potest idem Dominus
pro fidelibus suis loqui, quorum personam sibi
imposuit etiam cum ait: <hi>Esurivi, et non cibastis me;
sitivi, et potum non dedistis mihi <note>(Matth. XXV, 35)</note>
          </hi>, et
caetera. Quare hic quoque potest dicere, <hi>dilatasti mihi,</hi> 
pro uno ex minimis suis colloquente cum Deo, cujus
charitatem diffusam habet in corde per Spiritum
sanctum, qui datus est nobis. <hi>Miserere mei, et exaudi
orationem meam:</hi> cur iterum rogat, cum jam se exauditum
et dilatatum indicaverit? An propter nos, de
quibus dicitur: <hi>Si autem quod non videmus speramus,
per patientiam exspectamus <note>(Rom. VIII, 25)</note>
          </hi>; aut
ut in illo qui credidit perficiatur quod inchoatum est?</p>
        </div3>
<div3>
          <head>3.</head>
          <p>
 <hi>[vers. 3.] Filii hominum, usquequo graves corde?</hi> 
saltem usque in adventum, inquit, Filii Dei vester
error duraverit; quid ergo ultra graves corde estis?
Quando habituri finem fallaciarum, si veritate praesente
 non habetis? <hi>Utquid diligitis vanitatem, et
quaeritis mendacium?</hi> utquid vultis beati esse de infimis?
Sola veritas facit beatos, ex qua vera sunt
omnia. Nam vanitas est vanitantium, et omnia vanitas,
Quae abundantia homini in omni labore suo, quo
ipse laborat sub sole <note>(Eccle. I, 2, 3)</note>? Utquid ergo
temporalium rerum amore detinemini? utquid tanquam
prima, extrema sectamini; quod est vanitas et
mendacium? Cupitis enim permanere vobiscum, quae
omnia transeunt tanquam umbra.</p>
        </div3>
<div3>
          <head>4.</head>
          <p>
 <hi>[vers. 4.] Et scitote quoniam admirabilem fecit
Dominus sanctum suum:</hi> quem, nisi eum quem suscitavit
ab inferis, et in coelo ad dexteram collocavit?
Increpatur ergo genus humanum, ut ad eum se tandem
ab hujus mundi amore convertat. Sed si quem
movet conjunctio superaddita, quod ait, <hi>Et scitote,</hi> 
facile est ut in Scripturis animadvertat hujus locutionis
<pb n="0080"/>
genus familiare esse illi linguae qua Prophetae
locuti sunt. Nam saepe invenis ita coeptum: Et dixit
Dominus ad illum, Et factum est verbum Domini ad
illum. Quae junctura conjunctionis, cum sententia
non praecesserit cui sequens annectatur, mirabiliter
fortassis insinuat prolationem veritatis in voce cum
ea visione quae fit in corde esse conjunctam. Quanquam
hic dici possit, quod superior sententia, <hi>Utquid
diligitis vanitatem, et quaeritis mendacium?</hi> ita posita
est ac si diceretur, Nolite diligere vanitatem, et quaerere
mendacium; quo ita posito, rectissima locutione
sequitur: <hi>Et scitote quoniam admirabilem fecit Dominus
sanctum suum.</hi> Sed interpositum <hi>diapsalma</hi> vetat
istam cum superiore conjungi: sive enim hebraeum
verbum sit, sicut quidam volunt, quo significatur
Fiat; sive graecum, quo significatur intervallum psallendi,
ut psalma sit quod psallitur, diapsalma vero
interpositum in psallendo silentium; ut quemadmodum
sympsalma dicitur vocum copulatio in cantando,
ita diapsalma disjunctio earum, ubi quaedam requies
disjunctae continuationis ostenditur: sive ergo illud,
sive hoc, sive aliud aliquid sit, certe illud probabile
est, non recte continuari et conjungi sensum, ubi
diapsalma interponitur.</p>
        </div3>
<div3>
          <head>5.</head>
          <p>
 <hi>Dominus exaudiet me, dum clamavero ad eum:</hi> 
hic nos admoneri credo, ut magna intentione cordis,
id est, interno et incorporeo clamore auxilium imploremus
Dei; quoniam sicut gratulandum est de illuminatione
in hac vita, ita orandum pro requie post
hanc vitam. Quapropter aut ex persona fidelis evangelizantis,
aut ex ipsius Domini, sic accipiendum est
ac si dictum sit: Dominus exaudiet vos, dum clamaveritis
ad eum.</p>
        </div3>
<div3>
          <head>6.</head>
          <p>
 <hi>[vers. 5.] Irascimini, et nolite peccare</hi>: occurrebat
enim: Quis est dignus exaudiri, aut quomodo
non frustra clamat peccator ad Dominum? Ergo <hi>Irascimini,</hi> 
inquit, <hi>et nolite peccare;</hi> quod duobus modis
intelligi potest: aut, Etiam si irascimini, nolite peccare;
id est, Etiam si surgit motus animi, qui jam
propter poenam peccati non est in potestate, saltem
ei non consentiat ratio et mens, quae intus regenerata
est secundum Deum, ut mente serviamus legi Dei,
si adhuc carne servimus legi peccati <note>(Rom. VII, 25)</note>:
aut, Agite poenitentiam; id est, irascimini vobis ipsis
de praeteritis peccatis, et ulterius peccare desinite. <hi>Quae dicitis in cordibus vestris:</hi> 
 subauditur, dicite; ut
sit plena sententia: Quae dicitis, in cordibus vestris
dicite; id est, nolite esse populus de quo dictum est: <hi>Labiis me honorant, cor autem eorum longe est a me <note>(Isai. XXIX, 13)</note>
          </hi>.
 <hi>In cubilibus vestris compungimini:</hi> 
hoc est quod jam dictum est, <hi>in cordibus;</hi> haec enim
sunt cubilia de quibus et Dominus monet, ut intus
oremus clausis ostiis <note>(Matth. VI, 6)</note>. <hi>Compungimini</hi> 
autem, aut ad poenitentiae dolorem refertur, ut se
ipsam anima puniens compungat, ne in Dei judicio
damnata torqueatur; aut ad excitationem, ut evigilemus
ad videndam lucem Christi, tanquam stimulis
adhibitis. Nonnulli autem non <hi>compungimini,</hi> sed
<pb n="0081"/> <hi>aperimini,</hi> 
 dicunt melius legi; quoniam in graeco
Psalterio est <foreign xml:lang="greek">κατανύγητε,</foreign> quod refertur ad illam dilatationem
cordis, ut excipiatur diffusio charitatis per
Spiritum sanctum.</p>
        </div3>
<div3>
          <head>7.</head>
          <p>
 <hi>[vers. 6, 7.] Sacrificate sacrificium justitiae, et
sperate in Domino.</hi> Idem dicit in alio psalmo: <hi>Sacrificium
Deo spiritus contribulatus <note>(Psal. L, 19)</note>
          </hi>. Quare
non absurde hic accipitur ipsum esse sacrificium justitiae,
quod fit per poenitentiam: quid enim justius,
quam ut suis unusquisque peccatis, quam alienis potius
irascatur, seque ipsum puniens mactet Deo? An
sacrificium justitiae opera justa sunt post poenitentiam?
Nam et interpositum <hi>diapsalma,</hi> non absurde
fortassis insinuat etiam transitum de vita veteri ad
vitam novam: ut exstincto vel infirmato per poenitentiam
vetere homine, sacrificium justitiae secundum
regenerationem novi hominis offeratur Deo, cum se
offert ipsa anima jam abluta, et imponit in altare
fidei, divino igne, id est, Spiritu sancto comprehendenda;
ut iste sit sensus, <hi>Sacrificate sacrificium justitiae,
et sperate in Domino,</hi> id est, Recte vivite, et
sperate donum Spiritus sancti, ut vos veritas, cui
credidistis, illustret.</p>
        </div3>
<div3>
          <head>8.</head>
          <p>
 Sed tamen <hi>Sperate in Domino,</hi> clause adhuc
dictum est. Sperantur autem quae, nisi bona? Sed
quia unusquisque id bonum vult a Deo impetrare
quod diligit, nec facile inveniuntur qui diligant bona
interiora, id est, ad interiorem hominem pertinentia,
quae sola diligenda sunt, caeteris autem ad necessitatem
utendum, non ad gaudium perfruendum; admirabiliter
cum dixisset, <hi>Sperate in Domino,</hi> subjecit: <hi>Multi dicunt: Quis ostendit nobis bona?</hi> 
 Qui sermo,
et quae interrogatio quotidiana est omnium stultorum
et iniquorum; sive pacem et tranquillitatem vitae
saecularis desiderantium, et propter perversitatem
generis humani non invenientium, qui etiam caeci
accusare audent ordinem rerum, cum involuti meritis
suis putant tempora esse pejora quam praeterita fuerunt;
sive de ipsa futura vita, quae nobis promittitur,
dubitantium vel desperantium, qui saepe dicunt: Quis
novit si vera sunt, aut quis venit ab inferis ut ista
nuntiaret? Magnifice igitur et breviter, sed intrinsecus
videntibus, ostendit quae bona quaerenda sint,
respondens illorum interrogationi qui dicunt: <hi>Quis
ostendit nobis bona? Signatum est,</hi> inquit, <hi>in nobis lumen
vultus tui, Domine.</hi> Hoc lumen est totum hominis
et verum bonum, quod non oculis, sed mente
conspicitur. <hi>Signatum</hi> autem dixit <hi>in nobis,</hi> tanquam
denarius signatur regis imagine: homo enim factus
est ad imaginem et similitudinem Dei <note>(Gen. I, 26)</note>,
quam peccando corrupit: bonum ergo ejus est verum
atque aeternum, si renascendo signetur. Et ad hoc
credo pertinere, quod quidam prudenter intelligunt,
illud quod Dominus viso Caesaris nummo ait: <hi>Reddite
Caesari quod Caesaris est, et Deo quod Dei est <note>(Matth.
XXII, 21)</note>
          </hi>; tanquam si diceret: Quemadmodum Caesar
a vobis exigit impressionem imaginis suae, sic et
Deus; ut quemadmodum illi redditur nummus, sic
Deo anima lumine vultus ejus illustrata atque signata.
<pb n="0082"/> <hi>Dedisti laetitiam in cor meum.</hi> 
 Non ergo foris quaerenda
est laetitia, ab his qui adhuc graves corde diligunt
vanitatem et quaerunt mendacium, sed intus ubi
signatum est lumen vultus Dei: in interiore enim
homine habitat Christus <note>(Ephes. III, 17)</note>, ut ait Apostolus;
ad ipsum enim pertinet videre veritatem,
cum ille dixerit: <hi>Ego sum veritas <note>(Joan. XIV, 6)</note>
          </hi>. Et
cum loquebatur in Apostolo dicente: <hi>An vultis experimentum
ejus accipere qui in me loquitur Christus <note>(II Cor. XIII, 3)</note>
          </hi>?
non ei foris utique; sed in ipso
corde, id est, in illo cubili ubi orandum est <note>(Matth.
VI, 6)</note>, loquebatur.</p>
        </div3>
<div3>
          <head>9.</head>
          <p>
 <hi>[vers. 8, 9.]</hi> Sed homines temporalia sectantes,
qui certe multi sunt, nihil aliud noverunt dicere, nisi <hi>Quis ostendit nobis bona?</hi> 
 cum vera et certa bona intra
semetipsos videre non possint. Itaque consequenter
de his rectissime dicitur, quod adjungit: <hi>A tempore 
 frumenti, vini et olei sui multiplicati sunt.</hi> Non
enim vacat, quod additum est, <hi>sui:</hi> est enim et frumentum
Dei, siquidem est panis vivus qui de coelo
descendit <note>(Joan. VI, 51)</note>; est et vinum Dei, nam <hi>Inebriabuntur,</hi> 
inquit, <hi>ab ubertate domus tuae <note>(Psal.
XXXV, 9)</note>
          </hi> est et oleum Dei, de quo dictum est: <hi>Impinguasti
in oleo caput meum <note>(Psal. XXII, 5)</note>
          </hi>. Isti autem
multi qui dicunt, <hi>Quis ostendit nobis bona?</hi> et regnum
coelorum intra se esse non vident <note>(Luc. XVII, 21)</note>, <hi>a tempore frumenti, vini et olei sui multiplicati sunt.</hi> 
Non enim multiplicatio semper ubertatem significat,
et non plerumque exiguitatem: cum dedita temporalibus
voluptatibus anima semper exardescit
cupiditate, nec satiari potest, et multiplici atque
aerumnosa cogitatione distenta, simplex bonum videre
non sinitur; qualis est illa de qua dicitur: <hi>Corpus
enim, quod corrumpitur, aggravat animam, et deprimit
terrena inhabitatio sensum multa cogitantem <note>(Sap. IX, 15)</note>
          </hi>.
Talis anima temporalium bonorum
decessione et successione, id est, a tempore frumenti,
vini et olei sui, innumerabilibus completa
phantasmatibus sic multiplicata est, ut non possit
agere quod praeceptum est: <hi>Sentite de Domino in bonitate,
et in simplicitate cordis quaerite illum <note>(Id. I, 1)</note>
          </hi>;
ista enim multiplicitas illi simplicitati vehementer
adversa est. Et ideo istis relictis qui multi sunt, multiplicati
scilicet temporalium cupiditate et dicunt, <hi>Quis ostendit nobis bona,</hi> 
 quae non oculis foris, sed
intus cordis simplicitate quaerenda sunt, vir fidelis
exsultat et dicit: <hi>In pace, in idipsum obdormiam,
et somnum capiam.</hi> Recte enim speratur a talibus
omnimoda mentis abalienatio a mortalibus rebus et
miseriarum saeculi hujus oblivio, quae nomine obdormitionis
et somni decenter et prophetice significatur,
ubi summa pax nullo tumultu interpellari potest. Sed
hoc jam non tenetur in hac vita, sed post hanc vitam
sperandum est. Hoc etiam ipsa verba ostendunt,
quae futuri sunt temporis: non enim dictum est, aut,
Obdormivi et somnum cepi; aut, Obdormio et somnum
capio; sed, <hi>Obdormiam et somnum capiam.</hi> Tunc
<pb n="0083"/>
corruptibile hoc induetur incorruptione, et mortale
hoc induetur immortalitate; tunc absorbebitur mors
in victoriam <note>(I Cor. XV, 54)</note>. Hoc est unde dicitur: <hi>Si autem quod non videmus speramus, per patientiam
exspectamus 
 <note>(Rom. VIII, 25)</note>
          </hi>.</p>
        </div3>
<div3>
          <head>10.</head>
          <p>
 <hi>[vers. 10.]</hi> Quapropter congruenter ultimum
annectit, et dicit: <hi>Quoniam tu, Domine, singulariter
in spe habitare fecisti me.</hi> Hic non dixit, Facies; sed, <hi>Fecisti.</hi> 
 In quo ergo jam ista spes est, erit profecto
etiam quod speratur. Et bene ait, <hi>singulariter:</hi> potest
enim referri adversus illos multos qui, multiplicati a
tempore frumenti vini et olei sui, dicunt: <hi>Quis ostendit
nobis bona?</hi> perit enim haec multiplicitas, et singularitas
tenetur in sanctis, de quibus dicitur in Actibus
Apostolorum: <hi>Multitudinis autem credentium
erat anima una et cor unum <note>(Act. IV, 32)</note>
          </hi>. Singulares
ergo et simplices, id est, secreti a multitudine ac
turba nascentium rerum ac morientium, amatores
aeternitatis et unitatis esse debemus; si uni Deo et
Domino nostro cupimus inhaerere.
</p>
        </div3>
      </div1>

<div1>
        <head>IN PSALMUM V ENARRATIO.</head>
<div3>
          <head>1.</head>
          <p>
 <hi>[vers. 1.]</hi> Titulus Psalmi est: <hi>Pro ea quae haereditatem
accipit.</hi> Intelligitur ergo Ecclesia, quae accipit
haereditatem vitam aeternam per Dominum nostrum
Jesum Christum, ut possideat ipsum Deum, cui adhaerens
beata sit secundum illud: <hi>Beati mites, quia
ipsi haereditate possidebunt terram <note>(Matth. V, 4)</note>
          </hi>; quam
terram? nisi de qua dicitur: <hi>Spes mea es tu, portio
mea in terra viventium <note>(Psal. CXLI, 6)</note>
          </hi>; et illud manifestius: <hi>Dominus pars haereditatis meae et calicis mei <note>(Psal. XV, 5)</note>
          </hi>.
Dicitur et haereditas Dei vicissim Ecclesia
secundum illud: <hi>Postula a me, et dabo tibi
gentes haereditatem tuam <note>(Psal. II, 8)</note>
          </hi>. Ergo haereditas
nostra Deus dicitur, quia ipse nos pascit et continet:
et haereditas Dei dicimur, quia ipse nos administrat
et regit. Quapropter vox Ecclesiae est in hoc psalmo
vocatae ad haereditatem, ut et ipsa fiat haereditas Domini.</p>
        </div3>
<div3>
          <head>2.</head>
          <p>
 <hi>[vers. 2]</hi>. <hi>Verba mea exaudi, Domine:</hi> vocata
invocat Dominum, ut eodem opitulante pertranseat
nequitiam saeculi hujus, et ad eum perveniat. <hi>Intellige
clamorem meum:</hi> bene ostendit quis iste sit clamor,
quam interior de cordis cubili sine strepitu corporis
perveniat ad Deum; quandoquidem vox corporalis auditur,
spiritualis autem intelligitur. Quanquam hoc
sit etiam exaudire Dei, non aure carnali, sed majestatis
praesentia.</p>
        </div3>
<div3>
          <head>3.</head>
          <p>
 <hi>[vers. 3.] Intende voci obsecrationis meae:</hi> id est,
illi voci, quam ut Deus intelligat petit; quae qualis sit
jam insinuavit, cum dixit: <hi>Intellige clamorem meum.
Intende voci obsecrationis meae, Rex meus et Deus meus.</hi> 
Quamvis et Filius Deus, et Pater Deus, et simul Pater
et Filius unus Deus; et si interrogemur de Spiritu
sancto, nihil aliud respondendum est, nisi quod Deus
sit; et cum simul dicuntur Pater et Filius et Spiritus
sanctus, nihil aliud intelligendum est quam unus
<pb n="0084"/>
Deus; tamen regem Filium solent appellare Scripturae.
Secundum ergo illud quod dictum est, <hi>Per me
itur ad Patrem <note>(Joan. XIV, 6)</note>
          </hi>, recte primo, <hi>Rex meus,</hi> 
et deinde, <hi>Deus meus.</hi> Nec tamen dixit, Intendite;
sed, <hi>Intende:</hi> non enim duos aut tres deos fides catholica
praedicat, sed ipsam Trinitatem unum Deum:
non ut eadem Trinitas simul possit aliquando Pater,
aliquando Filius, aliquando Spiritus sanctus dici, sicut
Sabellius credidit; sed ut Pater nonnisi Pater, et
Filius nonnisi Filius, et Spiritus sanctus nonnisi Spiritus
sanctus, et haec Trinitas nonnisi unus Deus.
Quia et cum dixisset Apostolus: <hi>Ex quo omnia, per
quem omnia, in quo omnia <note>(Rom. XI, 36)</note>
          </hi>, Trinitatem
ipsam insinuasse creditur; nec tamen subjecit, Ipsis
gloria; sed, <hi>Ipsi gloria.</hi> </p>
        </div3>
<div3>
          <head>4.</head>
          <p>
 <hi>[vers. 4.] Quoniam ad te orabo, Domine, mane
exaudies vocem meam:</hi> quid sibi vult quod superius
dixit, <hi>exaudi,</hi> quasi in praesenti se exaudiri cuperet,
nunc vero dicit, <hi>mane exaudies,</hi> non, exaudi; et, <hi>ad
te orabo,</hi> non, ad te oro; et deinceps, <hi>mane astabo
tibi et videbo,</hi> non, asto et video? Nisi forte superior
ejus oratio ipsam invocationem ostendit: caligans
autem inter procellas hujus saeculi, sentit se non videre
quod cupit, et tamen sperare non desinit: spes
enim quae videtur, non est spes <note>(Rom. VIII, 24)</note>. Intelligit
tamen quare non videat, quia nondum nox
peracta est, id est tenebrae quas peccata meruerunt.
Dicit ergo, <hi>Quoniam ad te orabo, Domine,</hi> id est, quoniam
tantus es ad quem orabo, <hi>mane exaudies vocem
meam.</hi> Non ille es, inquit, qui possis videri ab eis
quorum ab oculis nox peccatorum nondum recessit:
peracta ergo erroris mei nocte, et discedentibus tenebris
quas mihi peccatis meis feci, exaudies vocem
meam. Cur ergo superius non ait, exaudies; sed, <hi>exaudi?</hi> 
 An postquam clamavit, <hi>exaudi,</hi> et non exaudita
est, sensit quid oporteat transire ut possit
exaudiri? An et superius exaudita est, sed nondum
se intelligit exauditam, quia nondum videt a quo
exaudita est; et quod nunc ait, <hi>mane exaudies,</hi> hoc
intelligi voluit, mane intelligam me esse exauditam?
qualis est ista locutio, Exsurge, Domine <note>(Psal. III, 7)</note>,
id est, fac me exsurgere; sed hoc de resurrectione
Christi accipitur. Illud certe non potest recte aliter
accipi, <hi>Tentat vos Dominus Deus vester, ut sciat si diligitis
eum <note>(Deut. XIII, 3)</note>
          </hi>, nisi ut vos per illum sciatis,
et vobismetipsis manifestetur quantum in ejus amore
profeceritis.</p>
        </div3>
<div3>
          <head>5.</head>
          <p>
 <hi>[vers. 5-8.] Mane astabo tibi, et videbo</hi>: <hi>astabo</hi> 
quid est, nisi non jacebo? quid est autem aliud jacere,
nisi in terra quiescere, quod est in terrenis voluptatibus
beatitudinem quaerere? <hi>Astabo,</hi> inquit, <hi>et videbo:</hi> 
non est ergo inhaerendum terrenis, si volumus Deum
videre, qui mundo corde conspicitur. <hi>Quoniam non
Deus volens iniquitatem tu es. Non habitabit juxta te
<pb n="0085"/>
malignus, neque permanebunt injusti ante oculos tuos.
Odisti omnes qui operantur iniquitatem, perdes omnes
qui loquuntur mendacium. Virum sanguinum et dolosum
abominabitur Dominus:</hi> iniquitas, malignitas,
mendacium, homicidium, dolus, et quidquid hujusmodi
est, ipsa nox est, qua transeunte fit mane ut videatur
Deus. Causam ergo exposuit quare mane astabit,
et videbit; <hi>quoniam non Deus volens iniquitatem,</hi> 
inquit, <hi>tu es.</hi> Si enim Deus esset qui vellet iniquitatem,
posset etiam ab iniquis videri; ut non mane videretur,
id est, cum iniquitatis nox pertransierit.</p>
        </div3>
<div3>
          <head>6.</head>
          <p>
 <hi>Non habitabit juxta te malignus:</hi> id est, non sic
videbit ut haereat. Ideo sequitur, <hi>neque permanebunt
injusti ante oculos tuos;</hi> quia oculi eorum, id est
mens eorum reverberatur luce veritatis propter tenebras
peccatorum, quorum consuetudine fulgorem
rectae intelligentiae sustinere non possunt. Ergo et
qui vident aliquando, id est, qui verum intelligunt,
tamen adhuc injusti sunt, non ibi permanent amando
ea quae avertunt a vero; gerunt enim secum suam
noctem, id est, non solum consuetudinem, sed etiam
amorem peccandi. Quae nox si transierit, id est, si
peccare destiterint, et ipse amor atque consuetudo
fugata fuerit, fit mane; ita ut non solum intelligant,
sed etiam inhaereant veritati.</p>
        </div3>
<div3>
          <head>7.</head>
          <p>
 <hi>Odisti omnes qui operantur iniquitatem:</hi> odium
Dei ex illa locutione intelligendum est, qua odit peccator
quisque veritatem. Videtur enim quod et illa
odit quos in se manere non sinit: non autem manent,
qui eam sustinere non valent. <hi>Perdes omnes qui loquuntur
mendacium:</hi> hoc enim est veritati contrarium.
Sed ne quis putet aliquam substantiam vel naturam
veritati esse contrariam, intelligat ad id quod
non est pertinere mendacium, non ad id quod est.
Si enim hoc dicitur quod est, verum dicitur; si
autem hoc dicitur quod non est, mendacium est.
Ideo, inquit, <hi>Perdes omnes qui loquuntur mendacium;</hi> 
quia recedentes ab eo quod est, ad id
quod non est declinantur. Multa quidem videntur
pro salute aut commodo alicujus, non malitia,
sed benignitate mendacia, quale illarum in Exodo
obstetricum quae Pharaoni falsum renuntiaverunt <note>(Exod. I, 19)</note>,
ut infantes filiorum Israel non necarentur.
Sed etiam ista non re, sed indole laudantur;
quoniam qui tantum hoc modo mentiuntur, merebuntur
aliquando ab omni mendacio liberari. Nam in iis
qui perfecti sunt, nec ista mendacia inveniuntur;
quibus dictum est: <hi>Sit in ore vestro, Est, est; non, non:
quidquid amplius est, a malo est <note>(Matth. V, 37)</note>
          </hi>. Nec
immerito alio loco scriptum est: <hi>Os quod mentitur occidit
animam <note>(Sap. I, 11)</note>
          </hi>; ne quis arbitretur perfectum
et spiritualem hominem pro ista temporali vita, in
cujus morte non occiditur anima, sive sua, sive alterius,
debere mentiri. Sed quoniam aliud est mentiri,
aliud verum occultare; siquidem aliud est falsum dicere,
aliud verum tacere; si quis forte vel ad istam
<pb n="0086"/>
visibilem mortem non vult hominem prodere, paratus
esse debet verum occultare, non falsum dicere,
ut neque prodat neque mentiatur, ne occidat animam
suam pro corpore alterius. Si autem hoc nondum potest;
vel sola hujus necessitatis habeat mendacia, ut
etiam ab istis, si sola remanserint, liberari mereatur,
et Spiritus sancti robur accipere, quo quidquid
perpetiendum est pro veritate contemnat. Duo sunt
omnino genera mendaciorum in quibus non magna
culpa est, sed tamen non sunt sine culpa, cum aut
jocamur, aut ut prosimus mentimur. Illud primum
in jocando, ideo non est perniciosissimum quia non
fallit; novit enim ille cui dicitur, joci causa esse dictum.
Secundum autem ideo mitius est, quia retinet
nonnullam benevolentiam. Illud vero quod non habet
duplex cor, nec mendacium quidem dicendum est:
tanquam, verbi gratia, si cui gladius commendetur,
et promittat se redditurum cum ille qui commendavit
poposcerit; si forte gladium suum repetat furens,
manifestum est tunc non esse reddendum, ne vel se
occidat vel alios, donec ei sanitas restituatur. Hic
ideo non habet duplex cor, quia ille cui commendatus
est gladius, cum promittebat se redditurum poscenti,
non cogitabat furentem posse repetere. Verum
autem occultavit et Dominus, cum discipulis nondum
idoneis dixit: <hi>Multa habeo vobis dicere, sed nunc
non potestis portare illa <note>(Joan. XVI, 12)</note>
          </hi>; et apostolus
Paulus cum ait: <hi>Non potui loqui vobis quasi spiritualibus,
sed quasi carnalibus <note>(I Cor. III, 1)</note>
          </hi>. Unde
manifestum est non esse culpandum, aliquando verum
tacere. Falsum autem dicere, non invenitur
concessum esse perfectis.</p>
        </div3>
<div3>
          <head>8.</head>
          <p>
 <hi>Virum sanguinum et dolosum abominabitur Dominus.</hi> 
Potest hic recte videri repetitum quod ait superius: <hi>Odisti omnes qui operantur iniquitatem, perdes
omnes qui loquuntur mendacium;</hi> 
 ut <hi>virum sanguinum</hi> 
ad operantem iniquitatem referas, <hi>dolosum</hi> autem ad
mendacium: dolus enim est, cum aliud agitur, aliud
simulatur. Et apto verbo usus est quod ait, <hi>abominabitur;</hi> 
solent enim abominati dici, exhaeredati: hic
autem psalmus <hi>pro ea</hi> est <hi>quae haereditatem accipit,</hi> 
quae subjicit exsultationem spel suae, dicens: <hi>Ego
autem in multitudine miserationis tuae, introibo in domum
tuam. In multitudine miserationis,</hi> fortasse in
multitudine hominum perfectorum et beatorum dicit,
quibus civitas illa constabit, quam nunc parturit et
paulatim parit Ecclesia. Homines autem multos regeneratos
atque perfectos, recte dici multitudinem
miserationis Dei quis negat, cum verissime dictum
sit: <hi>Quid est homo, quod memor es ejus; aut filius
hominis, quia visitas eum <note>(Psal. VIII, 5)</note>
          </hi>? <hi>Introibo in
domum tuam:</hi> tanquam lapis, credo, in aedificium,
dictum est. Quid enim aliud domus Dei quam templum
Dei est, de quo dictum est: <hi>Templum enim Dei
sanctum est, quod estis vos <note>(I Cor. III, 17)</note>
          </hi>? cujus aedificii
lapis angularis est ille <note>(Ephes. II, 20)</note>, quem
suscepit coaeterna Patri Virtus et sapientia Dei.</p>
        </div3>
<div3>
          <head>9.</head>
          <p>
 <hi>Adorabo ad templum sanctum tuum, in timore
tuo: ad templum</hi> sicut prope templum intelligimus;
<pb n="0087"/>
non enim ait, Adorabo in templo sancto tuo, sed, <hi>Adorabo ad templum sanctum tuum.</hi> 
 Intelligendum
etiam est non de perfectione, sed de progressu ad
perfectionem dictum esse; ut illud perfectionem significet, <hi>Introibo in domum tuam.</hi> 
 Sed ut hoc proveniat,
prius <hi>adorabo,</hi> inquit, <hi>ad templum sanctum tuum;</hi> 
et fortasse ob hoc addidit, <hi>in timore tuo,</hi> quod magnum
est praesidium procedentibus ad salutem. Cum
autem quisque pervenerit, fiet in eo quod dictum est: <hi>Consummata dilectio foras mittit timorem 
 <note>(I Joan. IV,
18)</note>
          </hi>, non enim timent jam amicum, quibus dictum
est: <hi>Jam non dicam vos servos, sed amicos <note>(Joan.
XV, 15)</note>
          </hi>, cum ad id quod promissum est perducti
fuerint.</p>
        </div3>
<div3>
          <head>10.</head>
          <p>
 <hi>[vers. 9, 10.] Domine, deduc me in tua justitia
propter inimicos meos:</hi> satis hic declaravit in profectione
se esse, id est in provectu ad perfectionem,
nondum in ipsa perfectione, quando ut deducatur exoptat. <hi>In tua justitia</hi> 
 autem, non in ea quae videtur
hominibus. Nam et malum pro malo reddere, justitia
videtur, sed non est ejus de quo dictum est: <hi>Qui
facit oriri solem suum super bonos et malos <note>(Matth. V,
45)</note>
          </hi>; quia et cum punit Deus peccatores, non malum
suum eis infert, sed malis eorum eos dimittit: <hi>Ecce,
inquit, parturiit injustitiam, concepit laborem, et peperit
iniquitatem: lacum aperuit et effodit eum, et incidit
in foveam quam operatus est: convertetur dolor
ejus in caput ejus, et in verticem ejus iniquitas ejus descendet <note>(Psal. VII, 15-17)</note>
          </hi>.
Cum ergo punit Deus,
ut judex punit eos qui legem praetereunt, non eis inferens
de seipso malum, sed in id quod elegerunt
eos expellens ad complendam summam miseriarum.
Homo autem cum malum pro malo reddit, malo
voto id facit; et ob hoc prior ipse malus est, dum
punire vult malum.</p>
        </div3>
<div3>
          <head>11.</head>
          <p>
 <hi>Dirige in conspectu tuo iter meum.</hi> Nihil manifestius
est, quam in tempus eum commendare quo
proficit; hoc est enim iter quod non terrarum locis
peragitur, sed affectibus animorum. <hi>In conspectu,</hi> 
inquit, <hi>tuo dirige iter meum:</hi> id est, ubi nullus hominum
videt, quibus credendum non est laudantibus,
aut vituperantibus; non enim ullo modo possunt de
aliena conscientia judicare, in qua iter dirigitur ad
Deum. Ideo subjecit, <hi>Quoniam non est in ore eorum
veritas,</hi> quibus utique judicantibus non est credendum,
et ideo intro ad conscientiam et ad Dei conspectum
confugiendum est. <hi>Cor eorum vanum est:</hi> 
quomodo ergo potest esse in ore eorum veritas,
quorum cor fallitur de peccato et poena peccati?
Unde revocantur homines illa voce: <hi>Utquid diligitis
vanitatem, et quaeritis mendacium <note>(Psal. IV, 3)</note>
          </hi>?</p>
        </div3>
<div3>
          <head>12.</head>
          <p>
 <hi>[vers. 11.] Sepulcrum patens est guttur eorum:</hi> 
ad voracitatis significationem referri potest,
propter quam plerumque homines adulatione mentiuntur.
Et mirabiliter dixit, <hi>patens sepulcrum;</hi> quoniam
semper inhiat illa voracitas, non ut sepulcra
quae receptis cadaveribus muniuntur. Potest et illud
intelligi, quod mendacio et blanda adulatione trahunt
<pb n="0088"/>
in se quos ad peccata illectant, et eos tanquam
devorant cum in suam vitam convertunt. Quod quibus
contingit quoniam peccato moriuntur, recte illi
a quibus inducuntur, sepulcra patentia dicti sunt;
quia et ipsi quodammodo exanimes sunt vitam non
habendo veritatis, et mortuos in se recipiunt quos
verbis mendacibus et vano corde interemptos in se
convertunt. <hi>Linguis suis dolose agebant,</hi> id est linguis
malis: nam hoc videtur significare, cum dicit <hi>suis,</hi> 
mali enim malas habent linguas; id est, mala loquuntur,
cum loquuntur dolum. Quibus Dominus dicit: <hi>Quomodo potestis bona loqui, cum sitis mali 
 <note>(Matth. XII, 34)</note>
          </hi>.</p>
        </div3>
<div3>
          <head>13.</head>
          <p>
 <hi>Judica illos, Deus: decidant a cogitationibus
suis.</hi> Prophetia est, non maledictio: non enim optat
ut eveniat, sed cernit quid eventurum sit: contingit
namque illis, non quia videtur optasse, sed quia tales
sunt ut merito contingat. Sic enim et quod postea dicit, <hi>Laetentur omnes qui sperant in te,</hi> 
 per prophetiam
dicit; quoniam cernit esse laetaturos. Sic per prophetiam
dictum est, <hi>Excita potentiam tuam et veni <note>(Psal.
LXXIX, 3)</note>
          </hi>; quoniam videbat esse venturum. Quanquam
possit etiam hoc modo accipi quod dictum est, <hi>decidant a cogitationibus suis,</hi> 
 ut magis bene ab eo
optatum credatur, dum cadunt a cogitationibus suis
malis, id est, ut jam non cogitent mala. Sed vetat sic
intelligi quod sequitur, <hi>expelle eos;</hi> nullo enim modo
potest in bonam partem accipi, cum quisque expellitur
a Deo. Quapropter per prophetiam dictum, non
per malevolentiam intelligitur; cum hoc dictum sit,
quod necessario talibus eventurum est, qui in peccatis
quae memorata sunt perseverare voluerint. <hi>Decidant</hi> 
ergo <hi>a cogitationibus suis,</hi> dictum est; decidant
accusantibus se cogitationibus suis, testimonium perhibente
conscientia sua, sicut Apostolus dicit: <hi>Et
cogitationum accusantium seu defendentium, in revelatione
justi judicii Dei <note>(Rom. II, 15, 16)</note>
          </hi>.</p>
        </div3>
<div3>
          <head>14.</head>
          <p>
 <hi>Secundum multitudinem impietatum eorum expelle
eos:</hi> id est, longe eos expelle; hoc est enim <hi>secundum
multitudinem impietatum eorum,</hi> ut multum
expellantur. Expelluntur ergo impii ab illa haereditate
quae intelligendo et videndo Deum possidetur;
sicut expelluntur morbidi oculi fulgore lucis, cum illis
ea poena est quae aliis laetitia. Non ergo ipsi mane
astabunt, et videbunt. Et tam magna poena est ista
expulsio, quam magnum praemium est illud quod dicitur: <hi>Mihi autem adhaerere Deo bonum est 
 (Psal
LXXII, 28)</hi>. Huic poenae contrarium est: <hi>Intra in gaudium
Domini tui.</hi> Quia huic expulsioni simile est: <hi>Projicite illum in tenebras exteriores 
 <note>(Matth. XXV,
21, 30)</note>
          </hi>.</p>
        </div3>
<div3>
          <head>15.</head>
          <p>
 <hi>Quoniam inamaricaverunt te, Domine. Ego sum,</hi> 
inquit, <hi>panis qui de coelo descendi <note>(Joan. VI, 51)</note>
          </hi>: et, <hi>Operamini escam quae non corrumpitur 
 <note>(Ibid., 27)</note>
          </hi>: et, <hi>Gustate, et videte quoniam suavis est Dominus 
 <note>(Psal.
XXXIII, 9)</note>
          </hi>. Peccatoribus autem panis veritatis amarus
est; unde os vera dicentis oderunt. Ipsi ergo
inamaricaverunt Deum, qui peccando in eam aegritudinem
<pb n="0089"/>
devenerunt, ut cibum veritatis, quo sanae
animae gaudent, tanquam felleum sustinere non
possint.</p>
        </div3>
<div3>
          <head>16.</head>
          <p>
 <hi>[vers. 12] Et laetentur omnes qui sperant in te:</hi> 
utique illi quibus gustantibus suavis est Dominus. <hi>In aeternum exsultabunt, et inhabitabis in eis:</hi> 
 ipsa ergo
erit aeterna exsultatio, cum templum Dei fiunt justi;
et erit gaudium ipsorum, ipse incola eorum. <hi>Et gloriabuntur
in te omnes qui diligunt nomen tuum:</hi> tanquam
cum adest eis ad fruendum quod diligunt. Et
bene <hi>in te,</hi> tanquam possidentes haereditatem de qua
titulus psalmi est, cum et ipsi sint ejus haereditas,
quod significat, <hi>inhabitabis in eis.</hi> A quo bono prohibentur
quos secundum multitudinem impietatum
eorum expellit Deus.</p>
        </div3>
<div3>
          <head>17.</head>
          <p>
 <hi>[vers. 13.] Quoniam tu benedices justum:</hi> haec
est benedictio, gloriari in Deo, et inhabitari a Deo.
Ista sanctificatio conceditur justis; sed ut justificentur,
praecedit vocatio, quae non est meritorum, sed
gratiae Dei: omnes enim peccaverunt,et egent gloria
Dei <note>(Rom. III, 23)</note>. Quos enim vocavit, hos et
justificavit; quos autem justificavit, hos et glorificavit <note>(Id. VIII, 30)</note>.
Quia ergo vocatio non meritorum
nostrorum, sed benevolentiae et misericordiae Dei
est, subjecit dicens: <hi>Domine, ut scuto bonae voluntatis
tuae coronasti nos;</hi> bona enim voluntas Dei praecedit
bonam voluntatem nostram, ut peccatores vocet in
poenitentiam. Et ipsa sunt arma quibus expugnatur
inimicus, contra quem dicitur: <hi>Quis accusabit adversus
electos Dei?</hi> et, <hi>Si Deus pro nobis, quis contra nos?
Qui unico Filio suo non pepercit, sed pro nobis omnibus
tradidit illum <note>(Ibid., 31, 33)</note>
          </hi>. <hi>Si enim adhuc cum
inimici essemus, Christus pro nobis mortuus est; multo
magis reconciliati, salvi erimus ab ira per ipsum <note>(Id.
V, 9, 10)</note>
          </hi>. Hoc est invictissimum scutum, quo repellitur
inimicus desperationem salutis suggerens multitudine
tribulationum et tentationum.</p>
        </div3>
<div3>
          <head>18.</head>
          <p>
 Totus ergo textus Psalmi est oratio ut exaudiatur;
ab eo quod scriptum est, <hi>Verba mea exaudi, Domine,</hi> 
usque ad, <hi>Rex meus et Deus meus.</hi> Deinde intellectus
eorum quae impediunt ad videndum Deum,
id est, ut se exauditam esse cognoscat; ab eo quod
scriptum est, <hi>Quoniam ad te orabo, Domine, mane
exaudies vocem meam,</hi> usque ad, <hi>Virum sanguinum et
dolosum abominabitur Dominus.</hi> Tertio, sperat se domum
Dei futuram, et nunc ei appropinquare in timore
ante consummationem quae expellit timorem;
ab eo quod scriptum est, <hi>Ego autem in multitudine
miserationis tuae,</hi> usque ad, <hi>Adorabo ad templum sanctum
tuum in timore tuo.</hi> Quarto, proficientem se atque
promoventem inter illa ipsa quibus impediri se sentit,
orat ut adjuvetur intrinsecus, ubi nemo hominum
videt, ne avertatur malis linguis; ab eo quod scriptum
est, <hi>Domine, deduc me in tua justitia propter inimicos
meos,</hi> usque ad, <hi>Linguis suis dolose agebant.</hi> 
Quinto, prophetia est quae poena maneat impios,
quando justus vix salvus erit, et quod praemium justi
adepturi sint, qui vocati venerunt et donec perducerentur
<pb n="0090"/>
viriliter omnia sustinuerunt; ab eo quod
scriptum est, <hi>Judica illos, Deus,</hi> usque in finem
Psalmi.
</p>
        </div3>
      </div1>

<div1>
        <head>IN PSALMUM VI ENARRATIO. <hi>In finem, in hymnis de octavo, Psalmus David.</hi> </head>
<div3>
          <head>1.</head>
          <p>
 <hi>[vers. 1.] De octavo,</hi> hic videtur obscurum;
nam caetera in hoc titulo manifestiora sunt. Visum
est autem nonnullis diem judicii significare, id est
tempus adventus Domini nostri, quo venturus est
judicare vivos et mortuos. Qui adventus, computatis
annis ab Adam, post septem annorum millia futurus
creditur; ut septem annorum millia tanquam septem
dies transeant, deinde illud tempus tanquam dies octavus
adveniat. Sed quoniam dictum est a Domino: <hi>Non est vestrum scire tempora quae Pater posuit in sua
potestate 
 <note>(Act. I, 7)</note>
          </hi>, et: <hi>De die vero et illa hora nemo
scit, neque angelus, neque virtus, neque Filius, nisi
solus Pater <note>(Matth. XXIV, 36)</note>
          </hi>, et illud quod scriptum
est, tanquam furem venire diem Domini <note>(I Thess. V,
2)</note>, satis aperte ostendit neminem sibi oportere arrogare
scientiam illius temporis, computatione aliqua
annorum. Si enim post septem millia annorum ille
dies venturus est, omnis homo potest annis computatis
adventum ejus addiscere: ubi erit ergo, quod
nec Filius hoc novit? Quod utique ideo dictum est,
quia per Filium homines hoc non discunt, non quod
apud se ipse non noverit, secundum illam locutionem, <hi>Tentat vos Dominus Deus vester, ut sciat 
 <note>(Deut.
XIII, 3)</note>
          </hi>, id est, scire faciat vos; et, <hi>Exsurge, Domine <note>(Psal. III, 7)</note>
          </hi>,
id est, fac nos exsurgere. Cum ergo ita
dicatur nescire Filius hunc diem, non quod nesciat,
sed quod nescire faciat eos quibus hoc non expedit
scire, id est, non eis hoc ostendat; quid sibi vult nescio
quae praesumptio, quae annis computatis certissimum
sperat post septem annorum millia diem Domini?</p>
        </div3>
<div3>
          <head>2.</head>
          <p>
 Nos igitur, quod nescire nos Dominus voluit, libenter
nesciamus, et quaeramus quid velit sibi iste titulus,
qui scribitur <hi>De octavo.</hi> Potest quidem, etiam
nulla annorum temeraria supputatione, dies judicii
octavus intelligi, quod jam post finem hujus saeculi
accepta aeterna vita, tunc non erunt animae justorum
obnoxiae temporibus: et quoniam omnia tempora
septem dierum istorum repetitione volvuntur, octavus
forte ille dictus est, qui varietatem istam non habebit.
Est aliud quod hic non absurde accipi potest,
cur octavum dicatur judicium, quod post duas generationes
futurum est, unam quae ad corpus, alteram
quae ad animam pertinet. Ab Adam enim usque ad
Moysen genus humanum vixit ex corpore, id est secundum
carnem: qui etiam exterior et vetus homo
dicitur <note>(Ephes. IV, 22)</note>, et cui Vetus Testamentum
datum est, ut quamvis religiosis, tamen carnalibus
adhuc operationibus futura spiritualia praesignaret.
Hoc toto tempore quo secundum corpus vivebatur, <hi>regnavit mors,</hi> 
 sicut Apostolus ait, <hi>etiam in eos qui
<pb n="0091"/>
non peccaverunt.</hi> Regnavit autem <hi>ex similitudine praevaricationis
Adae,</hi> sicut idem dicit; quoniam <hi>usque ad
Moysen <note>(Rom. V, 14)</note>
          </hi> accipiendum est, quo usque
Legis opera, id est carnaliter observata illa sacramenta,
etiam eos obstrictos tenuerunt certi mysterii
gratia, qui uni Deo subditi erant. Ab adventu autem
Domini, ex quo ad circumcisionem cordis a carnis
circumcisione transitum est, facta vocatio est, ut secundum
animam viveretur, id est secundum interiorem
hominem, qui etiam novus homo <note>(Coloss. III, 10)</note> 
propter regenerationem dicitur morumque spiritualium
innovationem. Manifestum est autem ad corpus
quaternarium numerum pertinere, propter notissima
elementa quatuor quibus constat, et quatuor qualitates,
siccam, humidam, calidam, frigidam. Unde quatuor
etiam temporibus administratur, verno, aestate,
autumno, hieme. Haec sunt notissima. Nam de quaternario
numero corporis tractatur etiam alibi subtilius,
sed obscurius: quod in hoc sermone vitandum
est, quem etiam minus eruditis accommodatum esse
volumus. Ad animum vero ternarium numerum pertinere
potest intelligi, ex eo quod tripliciter Deum
diligere jubemur, ex toto corde, ex tota anima, ex
tota mente <note>(Deut. VI, 5; Matth. XXII, 37)</note>: de quibus
singulis non in Psalterio, sed in Evangelio disputandum
est. Nunc ad testimonium ternarii numeri ad
animum pertinentis, satis puto esse quod dictum est.
Peractis igitur numeris corporis ad veterem hominem
et ad Vetus Testamentum pertinentibus, peractis
etiam numeris animi ad novum hominem et ad Novum
Testamentum relatis, sicut septenario numero
transacto, quia unumquodque temporaliter agitur,
quaternario in corpus, ternario in animum distributo,
veniet octavus judicii dies, qui meritis tribuens quod
debetur, jam non ad opera temporalia, sed ad vitam
aeternam sanctos transferet, impios vero damnabit in
aeternum.</p>
        </div3>
<div3>
          <head>3.</head>
          <p>
 <hi>[vers. 2.]</hi> Quam damnationem metuens, orat
Ecclesia in hoc psalmo, dicens: <hi>Domine, ne in ira
tua arguas me.</hi> Dicit etiam Apostolus iram judicii: <hi>Thesaurizas tibi,</hi> 
 inquit, <hi>iram in die irae justi judicii
Dei <note>(Rom. II, 5)</note>
          </hi>; in qua se non vult argui, quisquis
in hac vita sanari desiderat. <hi>Nec in furore tuo corripias
me: corripias,</hi> mitius videtur; ad emendationem
enim valet. Nam qui arguitur, id est accusatur, metuendum
est ne finem habeat damnationem. Sed
quoniam furor plus videtur esse quam ira, potest
movere cur illud quod est mitius, id est correptio,
cum eo positum est quod est durius, id est cum furore.
Sed ego puto unam rem duobus verbis significatam:
nam in graeco <foreign xml:lang="greek">θυμός,</foreign> quod est in primo versu,
hoc significat quod <foreign xml:lang="greek">ὀργή,</foreign> quod est in secundo versu;
sed cum Latini vellent etiam ipsi duo verba ponere,
quaesitum est quid esset vicinum irae, et positum est
furor. Ideo varie codices habent: nam in aliis prius
invenitur ira, deinde furor; in aliis, prius furor, deinde
<pb n="0092"/>
ira; in aliis pro furore indignatio ponitur, aut bilis.
Sed quidquid illud est, motus est animi provocans ad
poenam inferendam: qui tamen motus, non tanquam
animae Deo tribuendus est, de quo dictum est: <hi>Tu
autem, Domine virtutum, cum tranquillitate judicas <note>(Sap. XII, 18)</note>
          </hi>;
quod autem tranquillum est, non est
perturbatum. Non ergo cadit in Deum judicem perturbatio;
sed quod in ejus ministris fit, quia per leges
ejus fit, ira ejus dicitur. In qua ira, non solum argui
se non vult anima quae nunc orat, sed nec corripi, id
est emendari vel erudiri: nam in graeco <foreign xml:lang="greek">παιδεύσῃς</foreign>
positum est, id est, erudias. Arguuntur autem in die
judicii omnes qui non habent fundamentum quod est
Christus: emendantur autem, id est purgantur, qui
huic fundamento superaedificant lignum, foenum, stipulam;
detrimentum enim patientur, sed salvi erunt
tanquam per ignem <note>(I Cor. III, 11)</note>. Quid ergo iste orat,
qui non vult in ira Domini vel argui vel emendari?
Quid, nisi ut sanetur? ubi enim sanitas est, nec mors
metuenda est, nec urentis aut secantis medici manus.</p>
        </div3>
<div3>
          <head>4.</head>
          <p>
 <hi>[vers. 3, 4.]</hi> Sequitur itaque, et dicit: <hi>Miserere
mei, Domine, quoniam infirmus sum: sana me, Domine,
quoniam conturbata sunt ossa mea,</hi> id est firmamentum
animae meae, vel fortitudo; hoc enim ossa
significant. Dicit ergo anima fortitudinem suam esse
turbatam, cum ossa nominat: neque enim credendum
est, quod habeat ossa quae videmus in corpore.
Quapropter ad expositionem pertinet quod subjicitur, <hi>Et anima mea turbata est valde;</hi> 
 ne quod ossa appellavit,
corporis intelligerentur. <hi>Et tu, Domine, usquequo?</hi> 
quis non intelligat significari animam luctantem
cum morbis suis, diu autem dilatam a medico, ut ei
persuaderetur in quae mala se peccando praecipitaverit?
Quod enim facile sanatur, non multum cavetur;
ex difficultate autem sanationis, erit diligentior
custodia receptae sanitatis. Non ergo tanquam crudelis
Deus aestimandus est, cui dicitur: <hi>Et tu, Domine,
usquequo?</hi> sed tanquam bonus persuasor animae, quid
mali sibi ipsa pepererit; nondum enim tam perfecte orat
haec anima, ut ei dici possit: <hi>Adhuc loquente te dicam,
Ecce adsum <note>(Isai. LXV, 24)</note>
          </hi>. Simul ut etiam illud agnoscat,
quanta poena impiis praeparatur, qui se nolunt
convertere ad Deum, si tantam difficultatem convertentes
patiuntur; sicut alio loco scriptum est: <hi>Si justus vix salvus erit, peccator et impius ubi parebunt <note>(I Petr. IV, 18)</note>
          </hi> 
?</p>
        </div3>
<div3>
          <head>5.</head>
          <p>
 <hi>[vers. 5.] Convertere, Domine, et erue animam
meam.</hi> Convertens se, orat ut ad eam convertatur et
Deus, sicut dictum est: <hi>Convertimini ad me, et convertar
ad vos, dicit Dominus <note>(Zach. I, 3)</note>
          </hi>. An ex illa
locutione intelligendum est, <hi>Convertere, Domine,</hi> id est,
fac me converti, cum in ipsa sua conversione difficultatem
laboremque sentiret? Nam perfecta nostra conversio
paratum invenit Deum, sicut Propheta dicit: <hi>Tanquam diluculum paratum inveniemus eum 
 <note>(Osee.
VI, 3, sec. LXX)</note>
          </hi>. Quoniam ut eum amitteremus, non
ejus absentia qui ubique adest, sed nostra fecit aversio:
<pb n="0093"/> <hi>In hoc mundo erat,</hi> 
 inquit, <hi>et mundus per eum
factus est, et mundus eum non cognovit <note>(Joan. I, 10)</note>
          </hi>.
Si ergo in hoc mundo erat, et mundus eum non cognovit,
nostra immunditia non fert ejus aspectum.
Dum autem nos convertimus, id est, mutatione veteris
vitae resculpimus spiritum nostrum, durum sentimus
et laboriosum ad serenitatem et tranquillitatem
divinae lucis a terrenarum cupiditatum caligine retorqueri.
Et in tali difficultate dicimus, <hi>Convertere,
Domine,</hi> id est, adjuva nos, ut perficiatur in nobis
conversio, quae te paratum invenit, et fruendum te
praebentem dilectoribus tuis. Et ideo postquam dixit, <hi>Convertere, Domine,</hi> 
 addidit, <hi>et erue animam meam,</hi> 
tanquam inhaerentem perplexitatibus hujus saeculi,
et spinas quasdam dilacerantium desideriorum in
ipsa conversione patientem. <hi>Salvum me fac,</hi> inquit, <hi>propter misericordiam tuam.</hi> 
 Intelligit non suorum meritorum
esse quod sanatur, quandoquidem peccanti
et datum praeceptum praetereunti, justa damnatio debebatur;
sana me ergo, inquit, non propter meritum
meum, sed propter misericordiam tuam.</p>
        </div3>
<div3>
          <head>6.</head>
          <p>
 <hi>[vers. 6.] Quoniam non est in morte qui memor sit
tui.</hi> Intelligit quoque nunc esse tempus conversionis,
quia cum ista vita transierit, non restat nisi retributio
meritorum. <hi>In inferno autem quis confitebitur tibi?</hi> 
Confessus est in inferno ille dives, de quo Dominus
dicit, qui Lazarum vidit in requie, se autem in tormentis
dolebat: usque adeo confessus, ut etiam moneri
suos vellet ut se a peccatis cohiberent, propter
poenas quas apud inferos esse non creditur <note>(Luc. XVI,
23-31)</note>. Quamvis ergo frustra, confessus est tamen
sibi merito illa accidisse tormenta; quando etiam
suos, ne in haec inciderent, doceri cupiebat. Quid
ergo est, <hi>In inferno autem quis confitebitur tibi?</hi> an
infernum vult intelligi, quo post judicium praecipitabuntur
impii, ubi jam propter profundiores tenebras
nullam Dei lucem videbunt, cui aliquid confiteantur?
Nam iste adhuc elevatis oculis, quamvis immani profundo
interposito, potuit tamen videre Lazarum in
requie constitutum, ex cujus comparatione ad confessionem
coactus est meritorum suorum. Potest
etiam illud intelligi, ut mortem vocet peccatum,
quod contempta divina lege committitur: ut aculeum
mortis mortem appellemus, quod mortem comparet;
aculeus enim mortis, peccatum <note>(I Cor. XV, 56)</note>. In
qua morte hoc est esse immemorem Dei, legem ejus
et praecepta contemnere: ut infernum dixerit, caecitatem
animi, quae peccantem, id est, morientem excipit
et involvit; <hi>Sicut non probaverunt,</hi> inquit, <hi>habere
Deum in notitia, dedit illos Deus in reprobum sensum <note>(Rom. I, 28)</note>
          </hi>.
Ab ista morte et ab isto inferno tutam
se praeberi anima deprecatur, dum molitur conversionem
ad Deum, et sentit difficultates.</p>
        </div3>
<div3>
          <head>7.</head>
          <p>
 <hi>[vers. 7.]</hi> Quapropter contexit dicens: <hi>Laboravi
in gemitu meo.</hi> Et tanquam parum profuerit, addit et
dicit: <hi>Lavabo per singulas noctes lectum meum.</hi> Lectus
est hoc loco appellatus ubi requiescit animus aeger et
infirmus, id est in voluptate corporis et in omni delectatione
saeculari; quam delectationem lacrymis lavat
<pb n="0094"/>
qui sese ab illa conatur extrahere. Videt enim jam se
damnare carnales concupiscentias; et tamen delectatione
tenetur infirmitas, et in ea libenter jacet,
unde surgere nisi sanatus animus non potest. Quod
autem ait, <hi>per singulas noctes,</hi> hoc fortasse accipi voluit,
quod ille qui spiritu promptus sentit aliquam
lucem veritatis, et tamen in delectatione hujus saeculi
per carnis infirmitatem aliquando requiescit, tanquam
dies et noctes alterno affectu cogitur pati: ut cum
dicit, <hi>Mente servio legi Dei,</hi> tanquam diem sentiat;
rursus cum dicit, <hi>Carne autem legi peccati <note>(Rom. VII,
25)</note>
          </hi>, inclinetur in noctem, donec omnis nox transeat,
et veniat unus dies de quo dicitur: <hi>Mane astabo tibi,
et videbo <note>(Psal. V, 5)</note>
          </hi>. Tunc enim astabit; nunc autem
jacet, quando in lecto est quem lavabit per singulas
noctes, ut tantis lacrymis impetret efficacissimam de
Dei misericordia medicinam. <hi>In lacrymis stratum
meum rigabo,</hi> repetitio est: cum enim dicit <hi>in lacrymis,</hi> 
ostendit quemadmodum superius <hi>lavabo</hi> dixerit; hoc
autem accipimus <hi>stratum,</hi> quod superius <hi>lectum:</hi> 
quanquam <hi>rigabo</hi> amplius sit aliquid quam <hi>lavabo;</hi> 
quoniam potest aliquid in superficie lavari; rigatio
vero ad interiora permeat, quod significat fletum
usque ad cordis intima. Temporum vero varietas,
quod praeteritum posuit, cum diceret, <hi>Laboravi in gemitu
meo;</hi> et futurum, cum diceret, <hi>Lavabo per singulas
noctes lectum meum;</hi> rursus futurum, <hi>In lacrymis
stratum meum rigabo,</hi> illud ostendit quid sibi
dicere debeat, cum quisque in gemitu frustra laboraverit;
tanquam diceret: Non profuit cum hoc feci,
ergo illud faciam.</p>
        </div3>
<div3>
          <head>8.</head>
          <p>
 <hi>[vers. 8, 9.] Turbatus est ab ira oculus meus</hi>:
utrum sua, an Dei, in qua petit ne argueretur, aut
corriperetur? Sed si illa diem judicii significat, quomodo
nunc potest intelligi? An inchoatio ejus est,
quod hic homines dolores et tormenta patiuntur, et
maxime damnum intelligentiae veritatis, sicut jam
commemoravi quod dictum est: <hi>Dedit illos Deus in
reprobum sensum <note>(Rom. I, 28)</note>
          </hi>? Nam ea est caecitas
mentis; in eam quisquis datus fuerit, ab interiore
Dei luce secluditur, sed nondum penitus cum in hac
vita est. Sunt enim tenebrae exteriores <note>(Matth. XXV,
30)</note>, quae magis ad diem judicii pertinere intelliguntur,
ut penitus extra Deum sit, quisquis, dum tempus
est, corrigi noluerit; penitus enim esse extra Deum
quid est, nisi esse in summa caecitate? siquidem Deus
habitat lucem inaccessibilem <note>(I Tim. VI, 16)</note>, quo ingrediuntur
quibus dicitur: <hi>Intra in gaudium Domini
tui <note>(Matth. XXV, 21, 23)</note>
          </hi>. Hujus igitur irae inchoatio
est quam in hac vita patitur quisque peccator: timens
itaque judicii diem, laborat et plangit, ne ad
illud perducatur, cujus initium tam perniciosum nunc
experitur; et ideo non dixit, Exstinctus est, sed,
<pb n="0095"/> <hi>Turbatus est ab ira oculus meus.</hi> 
 Si autem sua ira dicit
oculum suum esse turbatum, neque hoc mirum est:
nam hinc forsitan dictum est, <hi>Non occidat sol super
iracundiam vestram <note>(Ephes. IV, 26)</note>
          </hi>, quod interiorem
solem, id est sapientiam Dei, tanquam occasum in se
pati arbitratur mens, quae sua perturbatione illum
videre non sinitur.</p>
        </div3>
<div3>
          <head>9.</head>
          <p>
 <hi>Inveteravi in omnibus inimicis meis.</hi> De ira tantum
dixerat, si tamen de sua ira dixerat: consideratis
autem reliquis vitiis, invenit se omnibus esse vallatum.
Quae vitia quoniam veteris vitae sunt et veteris
hominis quo exuendi sumus ut induamur novo <note>(Coloss.
III, 9, 10)</note>, recte dictum est, <hi>Inveteravi. In omnibus</hi> 
autem <hi>inimicis meis,</hi> vel inter ipsa vitia dicit, vel
inter homines qui nolunt ad Deum converti: nam et
hi, etiam si nesciunt, etiam si parcunt, etiam si
iisdem conviviis et domibus et civitatibus nulla lite
interposita, et crebris colloquiis quasi concorditer
utuntur, nihilominus tamen intentione contraria, inimici
sunt eis qui se ad Deum convertunt. Nam cum
alii amant et appetunt istum mundum, alii se optant
ab isto mundo liberari, quis non videat illos inimicos
esse istis? nam si possint, eos secum ad poenas
trahunt. Et magnum donum est, inter eorum verba
versari quotidie, et non excedere de itinere praeceptorum
Dei: saepe enim mens nitens pergere in Deum,
concussa in ipso itinere trepidat: et plerumque propterea
non implet bonum propositum, ne offendat eos
cum quibus vivit, alia bona peritura et transeuntia
diligentes atque sectantes. Ab his separatus est omnis
sanus, non locis, sed animo; nam locis corpora continentur,
animo autem locus est affectio sua.</p>
        </div3>
<div3>
          <head>10.</head>
          <p>
 Quapropter post laborem et gemitum et imbres
creberrimos lacrymarum, quia inane non potest esse
quod tam vehementer rogatur ab eo qui fons est omnium
misericordiarum, verissimeque dictum est, <hi>Prope est Dominus attritis corde 
 <note>(Psal. XXXIII, 19)</note>
          </hi>,
post tantas difficultates exauditam se anima pia significans,
quam licet etiam Ecclesiam intelligere, vide
quid adjungit: <hi>Discedite a me, omnes qui operamini
iniquitatem; quoniam exaudivit Dominus vocem fletus
mei.</hi> Vel in prophetia dictum est, quoniam discessuri
sunt, id est, separabuntur a justis impii, cum judicii
dies venerit; vel nunc, quia etiamsi pariter atque
iisdem conventiculis continentur, tamen in area nuda
jam grana separata sunt a paleis, quamvis inter paleas
lateant: simul itaque versari possunt, sed simul
vento auferri non possunt.</p>
        </div3>
<div3>
          <head>11.</head>
          <p>
 <hi>[vers. 10.] Quoniam exaudivit Dominus vocem
fletus mei; exaudivit Dominus deprecationem meam;
Dominus orationem meam assumpsit.</hi> Crebra ejusdem
sententiae repetitio, non quasi narrantis necessitatem,
sed affectum exsultantis ostendit; sic enim loqui
gaudentes solent, ut non eis sufficiat semel enuntiare
quod gaudent. Iste fructus est illius gemitus in quo laboratur,
et illarum lacrymarum quibus lavatur lectus,
et stratus rigatur; quoniam qui seminat in lacrymis,
<pb n="0096"/>
in gaudio metet <note>(Psal. CXXV, 5)</note>, et beati lugentes,
quoniam ipsi consolabuntur <note>(Matth. V, 5)</note>.</p>
        </div3>
<div3>
          <head>12.</head>
          <p>
 <hi>[vers. 11.] Erubescant et conturbentur omnes inimici
mei.</hi> Discedite a me, omnes, dixit superius; quod
etiam in hac vita, sicut expositum est, fieri potest:
quod autem dicit, <hi>Erubescant et conturbentur,</hi> non video
quemadmodum evenire possit, nisi illo die cum
manifesta fuerint justorum praemia et supplicia peccatorum.
Nam nunc usque adeo non erubescunt impii,
ut nobis insultare non desinant: et plerumque tantum
valent irrisionibus suis, ut infirmos homines de Christi
nomine erubescere faciant, unde dictum est: <hi>Quisquis me erubuerit coram hominibus, erubescam eum
coram Patre meo 
 <note>(Luc. IX, 26)</note>
          </hi>. Jam vero quisquis
sublimia illa praecepta implere voluerit, ut dispergat,
det pauperibus, quo justitia ejus maneat in aeternum <note>(Psal. CXI, 9)</note>,
omnibusque suis rebus terrenis venditis
et indigentibus erogatis, Christum sequi voluerit,
dicens: <hi>Nihil intulimus in hunc mundum, verum
nec auferre quid possumus; victum et tegumentum habentes,
his contenti simus <note>(I Tim. VI, 7, 8)</note>
          </hi>; incidit
in istorum sacrilegam dicacitatem, et ab eis qui sanari
nolunt vocatur insanus; et saepe ne hoc vocetur
a desperatis hominibus, trepidat facere et differt
quod omnium fidelissimus et potentissimus medicus
imperavit. Non ergo nunc isti possunt erubescere,
quibus ne nos erubescamus optandum est, et a proposito
itinere vel revocemur, vel impediamur, vel retardemur.
Sed veniet tempus ut illi erubescant, dicentes
ut scriptum est: <hi>Hi sunt quos aliquando habuimus
in risum et in similitudinem improperii: nos insensati,
vitam illorum aestimabamus insaniam, et finem illorum
sine honore: quomodo computati sunt inter filios
Dei, et inter sanctos sors illorum est? Ergo erravimus a
via veritatis, et justitiae lumen non luxit nobis, et sol
non est ortus nobis: repleti sumus iniquitatis via et perditionis,
et ambulavimus solitudines difficiles, viam autem
Domini ignoravimus. Quid nobis profuit superbia,
aut quid divitiarum jactatio contulit nobis? Transierunt
omnia illa tanquam umbra <note>(Sap. V, 3-9)</note>
          </hi>.</p>
        </div3>
<div3>
          <head>13.</head>
          <p>
 Quod autem ait, <hi>Convertantur, et confundantur,</hi> 
quis non judicet esse justissimam poenam, ut conversionem
ad confusionem habeant, qui ad salutem habere
noluerunt? Deinde addidit, <hi>valde velociter;</hi> cum
enim jam desperari coeperit judicii dies, cum dixerint,
Pax, tunc eis repentinus veniet interitus <note>(I Thess. V,
3)</note>. Quandocumque autem venerit, celerrime venit
quod desperatur esse venturum: et longitudinem vitae
hujus non facit sentiri, nisi spes vivendi; nam nihil
videtur esse celerius, quam quidquid in ea jam praeteritum
est. Cum ergo judicii dies venerit, tunc sentient
peccatores quam non sit longa omnis vita quae
transit; nec omnino eis videri poterit tarde venisse,
quod non desiderantibus, sed potius non credentibus
venerit. Quanquam et illud hic accipi potest, ut quia
tanquam gementem et tam saepe diuque flentem Deus
exaudivit, intelligatur liberata a peccatis, et omnes
perversos motus carnalis affectionis domuisse, sicut
dicit: <hi>Discedite a me, omnes qui operamini iniquitatem,
<pb n="0097"/>
quoniam exaudivit Dominus vocem fletus mei,</hi> quod
cum ei provenerit, non mirum est si jam ita perfecta
est ut oret pro inimicis suis. Potest ergo ad hoc pertinere
quod dixit, <hi>Erubescant, et conturbentur omnes
inimici mei,</hi> ut de peccatis suis agant poenitentiam,
quod sine confusione et conturbatione fieri non potest.
Nihil itaque impedit sic accipere et illud quod
sequitur, <hi>Convertantur et erubescant,</hi> id est, convertantur
ad Deum, et erubescant se in prioribus tenebris
peccatorum aliquando gloriatos; sicut Apostolus
dicit: <hi>Quam enim gloriam habuistis aliquando in his,
in quibus nunc erubescitis <note>(Rom. VI, 21)</note>
          </hi>? Quod autem
addidit, <hi>valde velociter,</hi> aut ad optantis affectum, aut
ad Christi potentiam referendum est, qui gentes quae
pro idolis suis persequebantur Ecclesiam, ad Evangelii
fidem tanta temporum celeritate convertit.
</p>
        </div3>
      </div1>

<div1>
        <head>IN PSALMUM VII ENARRATIO. <hi>Psalmus ipsi David, quem cantavit Domino, pro verbis Chusi filii Jemini.</hi> </head>
<div3>
          <head>1.</head>
          <p>
 <hi>[vers. 1.]</hi> Historia quidem unde occasionem ista
prophetia sumpsit, in Regnorum secundo libro <note>(II Reg.
XVI)</note> cognoscere facile est. Ibi enim Chusi, amicus regis
David, transitum fecit in partes Abessalon filii
ejus qui adversus patrem bellum gerebat, ad exploranda
consilia et renuntianda quae adversus patrem
ille moliebatur auctore Achitophel, qui defecerat ab
amicitia David, et filium ejus adversus patrem consiliis
quibus posset instruebat. Sed quoniam non ipsa
historia in hoc psalmo consideranda est de qua Propheta
mysteriorum velamen assumpsit, si transitum
ad Christum fecimus, auferatur velamen <note>(II Cor. III, 16)</note>.
Et primo ipsorum nominum significationem interrogemus
quid sibi velit. Non enim defuerunt interpretes
qui haec ipsa non carnaliter ad litteram, sed spiritualiter
investigantes, edicerent nobis quod Chusi interpretetur
Silentium; Jemini autem, Dexter; Achitophel,
Fratris ruina. Quibus interpretationibus rursum
nobis traditor ille Judas occurrit, ut Abessalon ejus
imaginem gestet, secundum quod Patris pax interpretatur;
quia pacatus erga illum exstitit pater, quamvis
ipse dolis suis bellum haberet in corde, sicut in
psalmo tertio tractatum est. Quemadmodum autem
invenitur in Evangelio filios Domini nostri Jesu Christi
dictos esse discipulos <note>(Matth. IX, 14)</note>, sic in eodem
Evangelio invenitur etiam fratres esse appellatos;
resurgens enim Dominus ait, <hi>Vade, et dic fratribus
meis <note>(Joan. XX, 17)</note>
          </hi>, et Apostolus eum dicit
primogenitum in multis fratribus <note>(Rom. VIII, 29)</note>:
discipuli ergo ejus ruina qui eum tradidit, recte intelligitur
Fratris ruina, quod Achitophel interpretari
diximus. Chusi autem, quod interpretatur Silentium,
recte accipitur adversus illos dolos Dominum nostrum
silentio dimicasse, id est altissimo secreto quo caecitas
<pb n="0098"/>
ex parte Israel facta est, cum Dominum persequebantur,
ut plenitudo Gentium subintraret, et sic
omnis Israel salvus fieret. Ad hoc profundum secretum
altumque silentium cum venisset Apostolus, exclamavit
quasi quodam ipsius altitudinis horrore perculsus: <hi>O altitudo divitiarum sapientiae et scientiae Dei,
quam inscrutabilia sunt judicia ejus, et investigabiles viae
ipsius! Quis enim cognovit mentem Domini, aut quis consiliarius
illius fuit 
 <note>(Rom. XI, 33, 34)</note>
          </hi> )? ita magnum
illud silentium non expositione magis aperit, quam
admiratione commendat. Hoc silentio Dominus sacramentum
venerabilis passionis occultans, voluntariam
ruinam fratris, id est, nefarium scelus traditoris
sui, in suae misericordiae atque providentiae ordinem
vertit; ut quod ille ad perniciem unius hominis perversa
mente faciebat, iste ad salutem omnium hominum
provida gubernatione conferret. Cantat ergo
Psalmum Domino anima perfecta, quae jam digna est
nosse secretum Dei; cantat <hi>pro verbis Chusi,</hi> quia
meruit nosse verba illius silentii. Apud infideles enim
et persecutores, silentium est illud atque secretum:
apud suos autem, quibus dictum est, <hi>Jam non dico
vos servos, quia servus nescit quid faciat Dominus
ejus; vos autem dixi amicos, quia omnia quae audivi a
Patre meo, nota feci vobis <note>(Joan. XV, 15)</note>
          </hi>: apud amicos
ergo ejus non est silentium, sed verba silentii,
id est, ratio exposita et manifesta illius silentii. Quod
silentium, id est Chusi, dicitur filius Jemini, id est
dextri: non enim abscondendum erat sanctis quod
pro illis gestum est. Et tamen <hi>Nesciat,</hi> inquit, <hi>sinistra
quid faciat dextra <note>(Matth. VI, 3)</note>
          </hi>. Canit ergo anima
perfecta in prophetia, cui secretum illud innotuit, <hi>pro verbis Chusi,</hi> 
 id est pro cognitione ejusdem secreti;
quod secretum dexter Deus, id est favens
atque propitius ei, operatus est: quare hoc silentium
Filius dextri appellatur, quod est <hi>Chusi, filii
Jemini?</hi> </p>
        </div3>
<div3>
          <head>2.</head>
          <p>
 <hi>[vers. 2, 3.] Domine Deus meus, in te speravi;
salvum me fac ex omnibus persequentibus me, et eripe
me.</hi> Tanquam cui non restat jam perfecto nisi invidus
diabolus, superato omni bello atque adversitate
vitiorum, dicit: <hi>Salvum me fac ex omnibus persequentibus
me, et eripe me: nequando rapiat ut leo animam
meam.</hi> Dicit Apostolus: <hi>Adversarius vester diabolus
tanquam leo rugiens circuit, quaerens quem devoret <note>(I
Petr. V, 8)</note>
          </hi>. Itaque cum diceret per pluralem numerum, <hi>Salvum me fac ex omnibus persequentibus me,</hi> 
singularem postea intulit dicens, <hi>nequando rapiat ut
leo animam meam:</hi> non enim ait, nequando rapiant,
sciens quis restiterit inimicos, et perfectae animae
vehementer adversus. <hi>Dum non est qui redimat, neque
qui salvum faciat:</hi> id est, ne ille rapiat, dum tu non
redimis neque salvum facis; si enim Deus non redimat
neque salvum faciat, ille rapit.</p>
        </div3>
<div3>
          <head>3.</head>
          <p>
 <hi>[vers. 4, 5.]</hi> Et ut manifestum sit jam perfectam
animam hoc dicere, cui solius diaboli fraudulentissimae
insidiae cavendae sunt, vide quid sequatur: <hi>Domine
<pb n="0099"/>
Deus meus, si feci istud.</hi> Quid est quod vocat <hi>istud?</hi> 
 an quia non dicit nomen peccati, universale
peccatum intelligendum est? Qui intellectus si displicet,
illud accipiamus dici quod sequitur: tanquam si
interrogassemus. Quid est hoc quod dicis, <hi>istud?</hi> respondet: <hi>Si est iniquitas in manibus meis.</hi> 
 Jam ergo
manifestum est de omni peccato dici, <hi>Si reddidi retribuentibus
mihi mala;</hi> quod non potest vere dicere,
nisi perfectus. Ait quippe Dominus: <hi>Estote perfecti,
sicut Pater vester qui est in coelis, qui solem suum oriri
facit super bonos et malos, et pluit super justos et injustos <note>(Matth. V, 48, 45)</note>
          </hi>;
qui ergo non reddit retribuentibus
mala, perfectus est. Cum itaque oret anima
perfecta <hi>pro verbis Chusi, filii Jemini,</hi> id est pro cognitione
illius secreti atque silentii, quod pro salute
nostra operatus est propitius nobis et misericors Dominus,
ut toleraret et patientissime sustineret dolos
traditoris sui: tanquam huic perfectae animae dicat,
exponens rationem ipsius secreti: Ego pro te impio
et peccatore, ut tuae iniquitates mei sanguinis effusione
lavarentur, magno silentio et magna patientia
traditorem meum pertuli, nonne imitaberis me, ut
et tu non reddas mala pro malis? animadvertens igitur
et intelligens quid pro illo fecerit Dominus, et
ejus exemplo ad perfectionem proficiens, dicit, <hi>Si
reddidi retribuentibus mihi mala,</hi> id est, si non feci
quod tu faciendo docuisti, <hi>decidam ergo ab inimicis
meis inanis.</hi> Et bene non ait, Si reddidi tribuentibus
mihi mala, sed, <hi>retribuentibus:</hi> qui enim retribuit,
jam aliquid acceperat; majoris autem patientiae est,
nec ei mala rependere qui acceptis beneficiis reddit
mala pro bonis, quam si nullo ante accepto beneficio
nocere voluisset, <hi>Si reddidi</hi> ergo, inquit, <hi>retribuentibus
mihi mala,</hi> id est, si te non imitatus sum in illo
silentio, hoc est patientia tua quam pro me operatus
es, <hi>decidam ab inimicis meis inanis.</hi> Inaniter enim se
jactat, qui cum et ipse homo sit, cupit se de homine
vindicare: et cum superare hominem palam quaerit,
occulte a diabolo superatur, inanis effectus vana et
superba laetitia, quod quasi vinci non potuit. Intelligit
ergo iste ubi major fiat victoria, et ubi Pater reddat
qui videt in occulto. Ne reddat itaque retribuentibus
mala, iram potius quam hominem vincit, illis
etiam litteris eruditus, in quibus scriptum est: <hi>Melior
est qui vincit iram, quam qui capit civitatem <note>(Prov. XVI,
32. sec. LXX)</note>
          </hi>. <hi>Si reddidi retribuentibus mihi mala,
decidam ergo ab inimicis meis inanis.</hi> Jurare videtur
per exsecrationem, quod est gravissimum jurisjurandi
genus, cum homo dicit: Si illud feci, illud patiar.
Sed aliud est juratio in ore jurantis, aliud in significatione
prophetantis: hic enim dicit quid vere contingat
hominibus qui reddunt retribuentibus mala;
non quod sibi, aut alicui, quasi jurejurando imprecetur.</p>
        </div3>
<div3>
          <head>4.</head>
          <p>
 <hi>[vers. 6.] Persequatur ergo inimicus animam meam,
et comprehendat.</hi> Iterum inimicum singulari numero
nominans, illum magis magisque manifestat quem superius
velut leonem appellavit. Ipse enim animam
persequitur; et si deceperit, comprehendet. Nam homines
<pb n="0100"/>
usque ad interfectionem corporis saeviunt, animam
vero post istam visibilem mortem in potestate
habere non possunt; diabolus autem quas animas
persecutus comprehenderit, possidebit. <hi>Et conculcet
in terram vitam meam:</hi> id est conculcando, terram
faciat vitam meam, cibum scilicet suum; non enim
tantum leo, sed etiam serpens appellatus est, cui dictum
est, <hi>Terram manducabis;</hi> et peccatori homini
dictum est, <hi>Terra es, et in terram ibis <note>(Gen. III, 14,
19)</note>
          </hi>. <hi>Et gloriam meam in pulverem deducat.</hi> Hic est ille
pulvis, quem projicit ventus a facie terrae, superborum
scilicet vana et inepta jactantia, et inflata non
solidata, tanquam vento elatus pulveris globus.
Recte itaque hic posuit gloriam, quam non vult in
pulverem deduci. Vult enim eam solidam habere in
conscientia coram Deo, ubi nulla jactantia est; <hi>Qui
gloriatur,</hi> inquit, <hi>in Domino glorietur <note>(I Cor. I, 31)</note>
          </hi>. Ista
soliditas in pulverem deducitur, si per superbiam
quisque contemnens secreta conscientiae, ubi solus
Deus hominem probat, velit apud homines gloriari;
hinc est quod alibi dicit: <hi>Deus conteret ossa placentium
hominibus <note>(Psal. LII, 6)</note>
          </hi>. Qui autem bene didicit
vel expertus est vitiorum superandorum gradus, intelligit
hoc vitium inanis gloriae, vel solum, vel maxime
cavendum esse perfectis: quo primo enim vitio
lapsa est anima, hoc ultimum vincit. <hi>Initium autem
omnis peccati superbia;</hi> et, <hi>Initium superbiae hominis,
apostatare a Deo <note>(Eccli. X, 15, 14)</note>
          </hi>.</p>
        </div3>
<div3>
          <head>5.</head>
          <p>
 <hi>[vers. 7.] Exsurge, Domine, in ira tua.</hi> Quid adhuc
iste quem perfectum dicimus, ad iram provocat
Deum? Nonne videndum est ne potius ille perfectus
sit, qui cum lapidaretur, dixit: <hi>Domine, ne statuas
illis hoc peccatum <note>(Act. VII, 59)</note>
          </hi>? An et iste, non adversus
homines haec precatur, sed adversus diabolum
et angelos ejus, quorum possessio peccatores atque
impii homines sunt? Non ergo saeviens, sed misericors
adversus eum orat, quisquis orat ut ei auferatur ista
possessio ab illo Domino qui justificat impium <note>(Rom.
IV, 5)</note>: cum enim justificatur impius, ex impio fit
justus, et ex possessione diaboli migrat in templum
Dei; et quoniam poena est, ut cuique auferatur possessio
in qua dominari desiderat, hanc poenam dicit
iram Dei adversus diabolum, ut desinat possidere
quos possidet. <hi>Exsurge, Domine, in ira tua: Exsurge,</hi> 
hic appare dixit, humanis videlicet et latentibus verbis,
quasi Deus dormiat, cum in secretis suis incognitus
latet. <hi>Exaltare in finibus inimicorum meorum.</hi> 
Fines dixit ipsam possessionem, ubi vult Deum exaltari
potius, id est honorari et glorificari, quam diabolum,
dum impii justificantur et laudant Deum. <hi>Et
exsurge, Domine Deus meus, in praecepto quod mandasti:</hi> 
id est, quia humilitatem praecepisti, humilis
appare; et tu prior imple quod praecepisti, ut exemplo
tuo vincentes superbiam, non possideantur a diabolo,
qui adversus tua praecepta superbiam persuasit,
<pb n="0101"/>
dicens: <hi>anducate, et aperientur vobis oculi, et eritis
tanquam dii <note>(Gen. III, 5)</note>
          </hi>.</p>
        </div3>
<div3>
          <head>6.</head>
          <p>
 <hi>[vers. 8.] Et congregatio populorum circumdabit
te.</hi> Duplex intellectus est. Congregatio enim populorum,
sive credentium, sive persequentium potest accipi,
quorum utrumque eadem Domini nostri humililate
factum est: quam contemnens persequentium
multitudo, circumdedit eum, de qua dictum est, <hi>Quare
fremuerunt gentes, et populi meditati sunt inania <note>(Psal. II, 1)</note>
          </hi>?
credentium autem per ejus humilitatem
multitudo ita eum circumdedit, ut verissime diceretur, <hi>Caecitas ex parte Israel facta est, ut plenitudo Gentium
intraret 
 <note>(Rom. XI, 25)</note>
          </hi>; et illud, <hi>Postula a me, et
dabo tibi gentes haereditatem tuam, et possessionem tuam
terminos terrae <note>(Psal. II, 8)</note>
          </hi>. <hi>Et propter hanc in altum
regredere:</hi> id est, propter hanc congregationem regredere
in altum; quod resurgendo et in coelum ascendendo
fecisse intelligitur. Ita enim glorificatus dedit
Spiritum sanctum, qui ante glorificationem ejus
dari non posset, sicut in Evangelio positum est: <hi>Spiritus
autem nondum erat datus, quia Jesus nondum erat
clarificatus <note>(Joan. VII, 39)</note>
          </hi>. Regressus ergo in altum
propter congregationem populorum, misit Spiritum
sanctum; quo impleti praedicatores Evangelii orbem
terrarum Ecclesiis impleverunt.</p>
        </div3>
<div3>
          <head>7.</head>
          <p>
 Potest et sic iste sensus intelligi: <hi>Exsurge, Domine,
in ira tua</hi>, <hi>exaltare in finibus inimicorum meorum:</hi> 
id est, exsurge in ira tua, et non te intelligant inimici
mei; ut hoc sit <hi>exaltare,</hi> id est, altus efficere ne intelligaris,
quod refertur ad illud silentium. Sic enim de
hac exaltatione in alio psalmo dicitur: <hi>Et ascendit
super Cherubim, et volavit. Et posuit tenebras latibulum
suum <note>(Psal. XVII, 11, 12)</note>
          </hi>: qua exaltatione, id est occultatione,
cum te merito peccatorum suorum non intellexerint
qui te crucifigent, congregatio credentium
circumdabit te. Ipsa enim humilitate exaltatus est, id
est, non est intellectus; ut ad hoc referatur, <hi>Et exsurge,
Domine Deus meus, in praecepto quod mandasti;</hi> 
id est, cum appares humilis, altus esto, ut non te intelligant
inimici mei: justo autem sunt peccatores inimici,
et pio impii. <hi>Et congregatio populorum circumdabit
te:</hi> id est, per hoc ipsum quod non te intelligunt
qui te crucifigunt, credent in te Gentes, atque ita
congregatio populorum circumdabit te. Sed quod sequitur
si vere hoc significat, plus doloris habet quia
jam incipit sentiri, quam laetitiae quia intelligitur. Sequitur
enim, <hi>Et propter hanc in altum regredere:</hi> id
est, et propter hanc congregationem generis humani,
qua Ecclesiae refertae sunt, in altum regredere, id est,
rursus desine intelligi. Quid est ergo, <hi>Et propter hanc,</hi> 
nisi quia et ista te offensura est; ita ut verissime praenunties,
dicens: <hi>Putas cum venerit Filius hominis, inveniet
fidem super terram <note>(Luc. XVIII, 8)</note>
          </hi>? item dicit de
pseudoprophetis, qui intelliguntur haeretici: <hi>Propter
eorum iniquitatem refrigescet charitas multorum <note>(Matth.
XXIV, 12)</note>
          </hi>. Cum ergo et in Ecclesiis, hoc est in illa
congregatione populorum atque gentium, ubi nomen
<pb n="0102"/>
christianum latissime pervagatum est, tanta erit abundantia
peccatorum quae jam ex magna parte sentitur,
nonne illa hic praedicitur, quae per alium quoque prophetam
denuntiata est, fames verbi <note>(Amos VIII, 11)</note>?
Nonne et propter hanc congregationem peccatis suis
a se lumen veritatis abalienantem, Deus in altum regreditur,
id est, ut aut non, aut a perpaucis, de quibus
dictum est, <hi>Beatus qui perseveraverit usque in finem,
hic salvus erit <note>(Matth. X, 22)</note>
          </hi>, teneatur et percipiatur
sincera fides, et ab omnium pravarum opinionum
labe purgata? Non ergo immerito dicitur, <hi>Et propter
hanc</hi> congregationem <hi>in altum regredere;</hi> id est, secede
rursus in altitudinem secretorum tuorum, etiam propter
hanc congregationem populorum quae habet nomen
tuum et facta tua non facit.</p>
        </div3>
<div3>
          <head>8.</head>
          <p>
 Sed sive superior, sive ista sit congruentior hujus
loci expositio, sine praejudicio alterius alicujus
melioris aut paris, convenientissime sequitur, <hi>Domiminus
judicat populos.</hi> Sive enim in altum regressus
est, cum post resurrectionem ascendit in coelum, bene
sequitur, <hi>Dominus judicat populos;</hi> quia inde venturus
est judicare vivos et mortuos: sive in altum regrediatur
cum peccatores christianos deserit intelligentia
veritatis; quia de ipso adventu dictum est: <hi>Putas veniens Filius hominis inveniet fidem super terram <note>(Luc. XVIII, 8)</note>
          </hi>?
 <hi>Dominus</hi> ergo <hi>judicat populos.</hi> 
Quis Dominus, nisi Jesus Christus? <hi>Pater enim non
judicat quemquam, sed omne judicium dedit Filio <note>(Joan.
V, 22)</note>
          </hi>. Quapropter haec anima quae perfecte orat, vide
quemadmodum non timeat judicii diem, et vere
securo desiderio dicat in oratione, <hi>Veniat regnum
tuum <note>(Matth. VI, 10)</note>
          </hi>: <hi>Judica,</hi> inquit, <hi>me, Domine,
secundum justitiam meam.</hi> In superiori psalmo infirmus
deprecabatur, misericordiam potius implorans
Dei, quam commemorans ullum meritum suum; quoniam
Filius Dei peccatores venit vocare in poenitentiam <note>(Luc. V, 32)</note>.
Itaque ibi dixerat, <hi>Salvum me fac,
Domine, propter misericordiam tuam,</hi> id est non propter
meritum meum; nunc autem quoniam vocatus
tenuit et servavit praecepta quae accepit, audet dicere: <hi>Judica me, Domine, secundum justitiam meam, et secundum
innocentiam meam super me.</hi> 
 Ista est vera innocentia,
quae nec inimico nocet; itaque bene se judicari
postulat secundum innocentiam suam, qui vere
dicere potuit: <hi>Si reddidi retribuentibus mihi mala <note>(Psal. VII, 5)</note>
          </hi>.
Quod autem addidit, <hi>super me,</hi> non ad
innocentiam tantum, sed ad justitiam quoque subaudiri
potest; ut iste sit sensus: Judica me, Domine,
secundum justitiam meam, et secundum innocentiam
meam, quae justitia et innocentia super me est. Quo
additamento demonstrat id ipsum quod anima justa
est et innocens, non per se habere, sed per illustrantem
et illuminantem Deum; de hac enim dicit in alio
Psalmo, <hi>Tu illuminabis lucernam meam, Domine <note>(Psal.
XVII, 29)</note>
          </hi>; et de Joanne dicitur, quia <hi>non erat ille lumen,
sed testimonium perhibebat de lumine <note>(Joan. I, 8)</note>
          </hi>. <hi>Ille erat lucerna ardens et lucens 
 <note>(Joan. V, 35)</note>
          </hi>. Lumen
<pb n="0103"/>
ergo illud unde animae tanquam lucernae accenduntur,
non alieno, sed proprio splendore praefulget, quod est
ipsa veritas. Ita ergo dicitur, <hi>secundum justitiam meam,
et secundum innocentiam meam super me,</hi> tanquam si
lucerna ardens et lucens diceret: Judica me secundum
flammam quae super me est, id est, non qua sum
ego, sed qua fulgeo accensa de te.</p>
        </div3>
<div3>
          <head>9.</head>
          <p>
 <hi>[vers. 10.] Consummetur autem nequitia peccatorum.
Consummetur,</hi> inquit, perficiatur, secundum illud
quod est in Apocalypsi: <hi>Justus justior fiat, et sordidus
sordescat adhuc <note>(Apoc. XXII, 11)</note>
          </hi>. Videtur enim
consummata nequitia hominum qui crucifixerunt Filium
Dei; sed eorum major est qui nolunt recte vivere,
et oderunt praecepta veritatis pro quibus crucifixus
est Filius Dei. <hi>Consummetur ergo,</hi> inquit, <hi>nequitia
peccatorum;</hi> id est, perveniatur ad summam nequitiam,
ut possit justum jam venire judicium. Sed
quoniam non solum dictum est, <hi>Sordidus sordescat
adhuc,</hi> sed etiam dictum est, <hi>Justus justior fiat,</hi> annectit
et dicit: <hi>Et diriges justum, scrutans corda et renes
Deus.</hi> Quomodo ergo justus dirigi potest, nisi in occulto;
quando etiam per illa quae initio temporum
christianorum, cum adhuc persecutione saecularium
hominum sancti premerentur, miranda videbantur
hominibus, nunc postquam in tanto culmine nomen
coepit esse christianum, crevit hypocrisis, id est simulatio,
eorum scilicet qui nomine christiano malunt
hominibus placere quam Deo? Quomodo ergo dirigitur
justus in tanta confusione simulationis, nisi dum
scrutatur corda et renes Deus, videns omnium cogitationes,
quae nomine cordis significatae sunt, et delectationes,
quae nomine renum intelliguntur? Recte quippe
temporalium et terrenarum rerum delectatio renibus
tribuitur; quia et ipsa pars est inferior hominis,
et ea regio est ubi carnalis generationis voluptas habitat,
per quam in hanc aerumnosam et fallacis laetitiae
vitam, per successionem prolis natura humana transfunditur.
Scrutans ergo cor nostrum Deus, et perspiciens
ibi esse ubi est thesaurus noster <note>(Matth. VI,
21)</note>, id est in coelis; scrutans etiam renes, et perspiciens
non nos acquiescere carni et sanguini <note>(Gal. I,
16)</note>, sed delectari in Domino, dirigit justum in ipsa
conscientia coram se, ubi nullus hominum videt, sed
solus ille qui perspicit quid quisque cogitet, et quid
quemque delectet. Finis enim curae delectatio est;
quia eo quisque curis et cogitationibus nititur, ut ad
suam delectationem perveniat. Videt igitur curas nostras,
qui scrutatur cor: videt autem fines curarum,
id est delectationes, qui perscrutatur renes; ut cum
invenerit, non ad concupiscentiam carnis, neque ad
concupiscentiam oculorum, neque ad ambitionem saeculi,
quae omnia transeunt tanquam umbra <note>(I Joan.
II, 16, 17)</note>, inclinari curas nostras, sed ad gaudia rerum
aeternarum sustolli, quae nulla commutatione
<pb n="0104"/>
violantur, dirigat justum, scrutans corda et renes
Deus. Opera enim nostra, quae factis et dictis operamur,
possunt esse nota hominibus; sed quo animo
fiant, et quo per illa pervenire cupiamus, solus ille
novit, qui scrutatur corda et renes Deus.</p>
        </div3>
<div3>
          <head>10.</head>
          <p>
 <hi>[vers. 11.] Justum auxilium meum a Domino,
qui salvos facit rectos corde.</hi> Duo sunt officia medicinae;
unum quo sanatur infirmitas, alterum quo sanitas
custoditur. Juxta illud primum, dictum est in
superiore psalmo, <hi>Miserere mei, Domine, quoniam
infirmus sum:</hi> juxta hoc alterum, in hoc psalmo dicitur, <hi>Si est iniquitas in manibus meis, si reddidi retribuentibus
mihi mala, decidam ergo ab inimicis meis
inanis;</hi> 
 ibi enim infirmus ut liberetur, hic jam sanus
ne corrumpatur, orat. Juxta illud ibi dicitur, <hi>Salvum
me fac propter misericordiam tuam:</hi> juxta istud hic
dicitur, <hi>Judica me, Domine, secundum justitiam meam;</hi> 
ibi enim ut a morbo evadat, remedium, hic autem ne
in morbum recidat, tuitionem petit. Juxta illud dicitur, <hi>Salvum me fac, Domine, secundum misericordiam
tuam;</hi> 
 juxta hoc dicitur, <hi>Justum auxilium meum a Domino,
qui salvos facit rectos corde.</hi> Et illa enim et ista
salvos facit; sed illa ex aegritudine ad salutem transfert,
haec in ipsa salute conservat. Itaque ibi misericors
auxilium est, quia nullum habet meritum peccator,
qui adhuc justificari desiderat, credens in eum
qui justificat impium <note>(Rom. IV, 5)</note>; hic autem justum
auxilium est, quia jam justo tribuitur. Dicat ergo ibi
peccator qui dixit, <hi>Infirmus sum, Salvum me fac, Domine,
propter misericordiam tuam;</hi> et dicat hic justus,
qui dixit, <hi>Si reddidi retribuentibus mihi mala, Justum
auxilium meum a Domino, qui salvos facit rectos corde.</hi> 
Si enim medicinam exhibet, qua sanemur infirmi,
quanto magis eam qua custodiamur sani? Quoniam si
cum adhuc peccatores essemus, Christus pro nobis
mortuus est, quanto magis nunc justificati, salvi erimus
ab ira per ipsum <note>(Rom. V, 8, 9)</note> </p>
        </div3>
<div3>
          <head>11.</head>
          <p>
 <hi>Justum auxilium meum a Domino, qui salvos
facit rectos corde.</hi> Dirigit justum, scrutans corda et
renes Deus: justo autem auxilio salvos facit rectos
corde. Non sicut scrutatur corda et renes, ita salvos
facit rectos corde et renibus: quia cogitationes et malae
sunt in pravo corde, et bonae in recto corde; delectationes
autem non bonae ad renes pertinent, quia inferiores
atque terrenae sunt, bonae vero non ad renes,
sed ad ipsum cor. Propterea non ita dici possunt recti
renibus, sicut dicuntur recti corde, cum jam ubi cogitatio,
ibi et delectatio est: quod fieri non potest,
nisi cum divina atque aeterna cogitantur. <hi>Dedisti,</hi> inquit, <hi>laetitiam in corde meo,</hi> 
 cum dixisset, <hi>Signatum
est super nos lumen vultus tui, Domine <note>(Psal. IV, 7)</note>
          </hi>.
Nam phantasmata rerum temporalium, quae sibi animus
fingit, cum spe vana mortalique jactatur, quamvis
inanibus imaginationibus afferant saepe deliram insanamque
laetitiam, non tamen cordi haec delectatio,
sed renibus tribuenda est; quia illae omnes imaginationes
de inferioribus, hoc est terrenis carnalibusque
rebus, attractae sunt. Ita fit, ut scrutans corda et renes
Deus, et perspiciens in corde rectas cogitationes, in
<pb n="0105"/>
renibus nullas delectationes, justum auxilium praebeat
rectis corde, ubi mundis cogitationibus supernae
delectationes sociantur. Et ideo in alio psalmo cum
dixisset, <hi>Insuper et usque ad noctem increpaverunt me
renes mei,</hi> subjecit de auxilio, dicens: <hi>Providebam
Dominum in conspectu meo semper, quoniam a dextris
est mihi ne commovear <note>(Psal. XV, 7, 8)</note>
          </hi>. Ubi ostendit
suggestiones tantum se a renibus passum, non etiam
delectationes, quas si pateretur, utique commoveretur.
Dixit autem, <hi>A dextris est mihi Dominus, ne commovear;</hi> 
deinde subjungit, <hi>Propter hoc delectatum est cor
meum <note>(Ibid., 9)</note>
          </hi>: ut renes eum increpare potuerint,
non delectare. Non itaque in renibus, sed ibi facta
est delectatio, ubi adversus renum increpationem
provisus est Deus a dextris esse, id est, in corde.</p>
        </div3>
<div3>
          <head>12.</head>
          <p>
 <hi>[vers. 12.] Deus judex justus, fortis et longanimis.</hi> 
Quis Deus judex, nisi Dominus, qui judicat populos?
Ipse justus, qui reddet unicuique juxta opera
sua <note>(Matth. XVI, 27)</note>. Ipse fortis, qui etiam persecutores
impios, cum sit potentissimus, pro nostra salute
toleravit. Ipse longanimis, qui etiam ipsos qui persecuti
sunt, non statim post resurrectionem ad supplicium
rapuit, sed sustinuit, ut se aliquando ad salutem
ab illa impietate converterent: et adhuc sustinet,
servans ultimo judicio ultimam poenam, et nunc usque
invitans peccatores ad poenitentiam. <hi>Non iram adducens
per singulos dies.</hi> Significantius fortasse dicitur, <hi>iram adducens,</hi> 
 quam irascens et ita in exemplaribus
graecis invenimus: ut non sit in ipso ira qua punit,
sed in animis eorum ministrorum qui praeceptis
veritatis obtemperant; per quos jubetur etiam inferioribus
ministeriis qui vocantur angeli iracundiae, ad
punienda peccata, quos jam non propter justitiam,
qua non gaudent, sed propter malitiam poena humana
delectat. <hi>Non</hi> ergo Deus <hi>iram adducit per singulos dies,</hi> 
id est, non per singulos dies ad vindictam congregat
ministros suos: nunc enim patientia Dei ad poenitentiam
invitat; ultimo vero tempore, cum sibi homines
propter duritiam suam et cor impoenitens, thesaurizaverint
iram in die irae et revelationis justi judicii Dei <note>(Rom. II, 5)</note>,
gladium suum vibrabit.</p>
        </div3>
<div3>
          <head>13.</head>
          <p>
 <hi>[vers. 13.] Nisi convertimini,</hi> inquit, <hi>gladium
suum vibrabit.</hi> Potest ipse homo Dominicus gladius
Dei intelligi bis acutus, id est framea, quam non vibravit
primo adventu, sed tanquam in vagina humilitatis
abscondit: vibrabit autem, cum in secundo adventu
veniens judicare vivos et mortuos, in manifesto
splendore claritatis suae, justis suis lumen, et terrores
impiis coruscabit. Nam in aliis exemplaribus, pro eo
quod est <hi>gladium suum vibrabit, frameam suam splendificabit</hi> 
positum est: quo verbo convenientissime
significari arbitror ultimum Dominicae claritatis adventum;
quandoquidem ex ipsius persona intelligitur
quod alius psalmus habet: <hi>Libera, Domine, ab impiis
<pb n="0106"/>
animam meam, frameam tuam ab inimicis manus tuae <note>(Psal. XVI, 13)</note>
          </hi>.
 <hi>Arcum suum tetendit, et paravit illum.</hi> 
Non passim verborum tempora praetereunda sunt, quod
gladium de futuro dixit, <hi>vibrabit; arcum</hi> de praeterito, <hi>tetendit:</hi> 
 deinde praeteriti temporis consequuntur
verba.</p>
        </div3>
<div3>
          <head>14.</head>
          <p>
 <hi>[vers. 14.] Et in ipso paravit vasa mortis: sagittas
suas ardentibus operatus est.</hi> Arcum ergo istum, Scripturas
sanctas libenter acceperim, ubi fortitudine
Novi Testamenti, quasi nervo quodam, duritia Veteris
flexa et edomita est. Hinc tanquam sagittae emittuntur
Apostoli, vel divina praeconia jaculantur. Quas
sagittas <hi>ardentibus operatus est,</hi> id est, quibus percussa
divino amore flagrarent. Qua enim alia sagitta percussa
est, quae dicit: <hi>Inducite me in domum vini, constituite
me inter unguenta, constipate me inter mella</hi>; <hi>quoniam vulnerata charitate ego sum 
 <note>(Cant. II, 4. sec.
LXX)</note>
          </hi> Quibus aliis sagittis accenditur, qui redire ad
Deum cupiens et ab ista peregrinatione remeare, adversus
dolosas linguas petit auxilium, et ei dicitur: <hi>Quid detur tibi, aut quid adjiciatur tibi adversus linguam
dolosam? Sagittae potentis acutae, cum carbonibus vastetoribus <note>(Psal. CXIX, 3, 4)</note>
          </hi>:
id est, quibus percussus atque
inflammatus tanto amore ardeas regni coelorum,
ut omnium resistentium et a proposito revocare
volentium linguas contemnas, et persecutiones eorum
derideas, dicens: <hi>Quis me separabit a charitate Christi?
Tribulatio, an angustia, an persecutio, an fames,
an nuditas, an periculum, an gladius? Certus sum enim,</hi> 
inquit, <hi>quia neque mors, neque vita, neque angelus, neque
principatus, neque praesentia, neque futura, neque
virtus, neque altitudo, neque profundum, neque creatura
alia poterit nos separare a charitate Dei, quae est in
Christo Jesu Domino nostro <note>(Rom. VIII, 35, 38, 39)</note>
          </hi>.
Sic ardentibus sagittas suas operatus est: nam in
graecis exemplaribus ita invenitur, <hi>Sagittas suas ardentibus
operatus est;</hi> latina autem <hi>ardentes</hi> pleraque
habent. Sed, sive ipsae sagittae ardeant, sive ardere
faciant, quod utique non possunt nisi et ipsae ardeant,
integer sensus est.</p>
        </div3>
<div3>
          <head>15.</head>
          <p>
 Sed quia non sagittas tantum, sed etiam <hi>vasa
mortis</hi> dixit in arcu Dominum parasse, quaeri potest
quae sint vasa mortis. An forte haeretici? Nam et ipsi
ex eodem arcu, id est, ex eisdem Scripturis in animas
non charitate inflammandas, sed venenis perimendas
insiliunt, quod non contingit nisi pro meritis. Propterea
divinae Providentiae etiam ista dispositio tribuenda
est, non quia ipsa peccatores facit, sed quia ipsa ordinat
cum peccaverint: malo enim voto per peccatum
legentes, male coguntur intelligere, ut ipsa sit poena
peccati; quorum tamen morte filii catholicae Ecclesiae,
tanquam quibusdam spinis, a somno excitantur, et
ad intelligentiam divinarum Scripturarum proficiunt. <hi>Oportet enim et haereses esse, ut probati,</hi> 
 inquit, <hi>manifesti
fiant inter vos <note>(I Cor. XI, 19)</note>
          </hi>, hoc est inter homines,
cum manifesti sint Deo. An forte easdem sagittas
et vasa mortis disposuit ad perniciem infidelium,
<pb n="0107"/>
et ardentes vel ardentibus operatus est ad exercitationem
fidelium? Non enim falsum est quod Apostolus
dicit: <hi>Aliis sumus odor vitae in vitam, aliis odor mortis
in mortem, et ad haec quis idoneus <note>(II Cor. II, 16)</note>
          </hi> Non
ergo mirum si iidem Apostoli et vasa mortis sunt in
eis a quibus persecutionem passi sunt, et igneae sagittae
ad inflammanda corda credentium.</p>
        </div3>
<div3>
          <head>16.</head>
          <p>
 <hi>[vers. 15.]</hi> Post hanc autem dispensationem
justum veniet judicium: de quo ita dicit, ut intelligamus
unicuique homini supplicium fieri de peccato
suo, et ejus iniquitatem in poenam converti; ne putemus
illam tranquillitatem, et ineffabile lumen Dei
de se proferre unde peccata puniantur, sed ipsa peccata
sic ordinare, ut quae fuerunt delectamenta homini
peccanti, sint instrumenta Domino punienti. <hi>Ecce,</hi> 
 inquit, <hi>parturivit injustitiam.</hi> Quid enim conceperat,
ut injustitiam parturiret? <hi>Concepit,</hi> inquit, <hi>laborem 
 <note>(Gen. III, 17)</note>
          </hi>. Hinc est ergo illud, <hi>In labore
manducabis panem tuum;</hi> hinc etiam illud, <hi>Venite ad
me, omnes qui laboratis et onerati estis. Jugum enim
meum lene est, et onus meum leve <note>(Matth. XI, 28, 30)</note>
          </hi>.
Non enim poterit labor finiri, nisi hoc quisque diligat
quod invito non possit auferri. Nam cum ea diliguntur
quae possumus contra voluntatem amittere,
necesse est ut pro his miserrime laboremus; et ut
haec adipiscamur, in angustiis terrenarum aerumnarum,
cum sibi quisque illa rapere et praevenire alterum,
aut extorquere alteri cupit, injustitias machinemur.
Recte ergo et prorsus ex ordine parturivit
injustitiam, qui concepit laborem. Parit autem quid,
nisi quod parturivit, quamvis non hoc parturierit
quod concepit? non enim hoc nascitur quod concipitur;
sed concipitur semen, nascitur quod formatur
ex semine. Labor est igitur semen iniquitatis;
peccatum autem conceptio laboris, id est illud primum
peccatum, apostatare a Deo <note>(Eccli. X, 14)</note>:
parturivit ergo injustitiam qui concepit laborem. <hi>Et
peperit iniquitatem:</hi> iniquitas, hoc est quod injustitia;
hoc ergo peperit quod parturivit. Quid deinde sequitur?</p>
        </div3>
<div3>
          <head>17.</head>
          <p>
 <hi>[vers. 16.] Lacum aperuit et effodit illum.</hi> Lacum
aperire, est in terrenis rebus, id est, tanquam
in terra fraudem parare, quo alius cadat quem vult
decipere injustus: aperitur autem hic lacus, cum
consentitur malae suggestioni terrenarum cupiditatum;
effoditur vero, cum post consensionem operationi
fraudis instatur. Sed unde fieri potest, ut iniquitas
prius laedat hominem justum in quem procedit,
quam cor injustum unde procedit? Itaque fraudator
pecuniae, verbi gratia, dum cupit alium damno
lacerare, ipse avaritiae vulnere sauciatur: quis autem
vel demens non videat quantum inter hos distet,
cum ille patiatur damnum pecuniae, ille innocentiae? <hi>Incidet</hi> 
 ergo <hi>in foveam quam fecit;</hi> quod in alio psalmo
dicitur: <hi>Cognoscitur Dominus judicia faciens, in
operibus manuum suarum comprehensus est peccator <note>(Psal. IX, 17)</note>
          </hi>.</p>
        </div3>
<div3>
          <head>18.</head>
          <p>
 <hi>[vers. 17.] Convertetur labor ejus in caput ejus,
et iniquitas ejus in verticem ejus descendet.</hi> Non enim
voluit ipse peccatum evadere; sed factus est sub
<pb n="0108"/>
peccato tanquam servus, dicente Domino: <hi>Omnis qui
peccat, servus est <note>(Joan. VIII, 34)</note>
          </hi>. Erit ergo iniquitas
ejus super ipsum, cum ipse iniquitati suae subditur:
quia non potuit dicere Domino, quod innocentes et
recti dicunt: <hi>Gloria mea et exaltans caput meum <note>(Psal.
III, 4)</note>
          </hi>. Ita ergo ipse inferior erit, ut ejus iniquitas sit
superior, et in illum descendat; quia gravat illum,
et onerat, et ad requiem sanctorum revolare non sinit.
Hoc fit, cum in homine perverso servit ratio, et libido
dominatur.</p>
        </div3>
<div3>
          <head>19.</head>
          <p>
 <hi>[vers. 18.) Confitebor Domino secundum justitiam
ejus.</hi> Non ista confessio peccatorum est: ille
enim hoc dicit, qui superius verissime dicebat, <hi>Si est
iniquitas in manibus meis;</hi> sed confessio justitiae Dei,
qua ita loquimur: Vere, Domine, justus es, quando
et justos sic protegis, ut per te ipsum eos illumines,
et peccatores sic ordinas, ut non tua, sed sua malitia
puniantur. Ista confessio ita Dominum laudat, ut
nihil possint impiorum valere blasphemiae, qui volentes
excusare facinora sua, nolunt suae culpae tribuere
quod peccant, hoc est, nolunt suae culpae tribuere
culpam suam. Itaque aut fortunam, aut fatum
inveniunt quod accusent; aut diabolum, cui non consentire
in potestate nostra esse voluit qui nos fecit;
aut aliam naturam inducunt, quae non sit ex Deo, fluctuantes
miseri et errantes, potius quam confitentes
Deo, ut eis ignoscat. Non enim oportet ignosci, nisi
dicenti: Peccavi. Qui ergo videt merita animarum
sec ordinari a Deo, ut dum sua cuique tribuuntur,
pulchritudo universitatis nulla ex parte violetur, in
omnibus laudat Deum: et ista est non peccatorum,
sed justorum confessio. Non enim peccatorum confessio
est, dum dicit Dominus: <hi>Confiteor tibi, Domine
coeli et terrae, quia abscondisti haec a sapientibus, et
revelasti ea parvulis <note>(Matth. XI, 25)</note>
          </hi>. Item in Ecclesiastico
dicitur: <hi>Confitemini Domino in omnibus operibus
ejus. Et haec dicetis in confessione, opera Domini universa
quoniam bona valde <note>(Eccli. XXXIX, 19-21)</note>
          </hi>.
Quod in isto psalmo intelligi potest, si quisque pia
mente, Domino adjuvante, distinguat inter justorum
praemia et supplicia peccatorum, quemadmodum his
duobus universa creatura, quam Deus a se conditam
regit, mirifica et paucis cognita pulchritudine decoratur.
Ita ergo ait, <hi>Confitebor Domino secundum justitiam
ejus,</hi> tanquam ille qui viderit non factas tenebras
a Deo, sed ordinatas tamen. Deus enim dixit: <hi>Fiat
lux, et facta est lux <note>(Gen. I, 3)</note>
          </hi>. Non dixit: Fiant tenebrae,
et factae sunt tenebrae; et tamen ipsas ordinavit.
Et ideo dicitur: <hi>Divisit Deus inter lucem et tenebras,
et vocavit Deus lucem diem, et tenebras vocavit
noctem <note>(Ibid., 4, 5)</note>
          </hi>. Ista distinctio: aliud fecit, et ordinavit;
aliud autem non fecit, sed tamen etiam hoc
ordinavit. Jam vero tenebris significari peccata, et
in propheta invenitur, qui dixit, <hi>Et tenebrae tuae tanquam
meridies erunt <note>(Isai. LVIII, 10)</note>
          </hi>, et in apostolo
dicente, <hi>Qui odit fratrem suum, in tenebris est <note>(I Joan.
II, 11)</note>
          </hi>, et illud praecipue: <hi>Abjiciamus opera tenebrarum,
<pb n="0109"/>
et induamur arma lucis <note>(Rom. XIII, 12)</note>
          </hi>. Non
quod aliqua sit natura tenebrarum: omnis enim natura
in quantum natura est, esse cogitur; esse autem,
ad lucem pertinet; non esse, ad tenebras. Qui ergo
deserit eum a quo factus est, et inclinatur in id unde
factus est, id est in nihilum, in hoc peccato tenebratur;
et tamen non penitus perit, sed in infimis
ordinatur. Itaque postquam dixit, <hi>Confitebor Domino,</hi> 
ne peccatorum confessionem intelligeremus, subjicit
ultimum: <hi>Et psallam nomini Domini altissimi.</hi> Psallere
autem ad gaudium pertinet, poenitentia vero peccatorum,
ad tristitiam.</p>
        </div3>
<div3>
          <head>20.</head>
          <p>
 Potest iste psalmus etiam in persona Dominici
hominis intelligi; si modo ea quae ibi humiliter
dicta sunt, ad nostram infirmitatem referantur, quam
ille gestabat.
</p>
        </div3>
      </div1>

<div1>
        <head>IN PSALMUM VIII ENARRATIO. <hi>In finem pro torcularibus, Psalmus ipsi David</hi> .</head>
<div3>
          <head>1.</head>
          <p>
 <hi>[vers. 1.]</hi> Nihil de torcularibus in textu ejus
psalmi, cujus iste titulus est, dicere videtur. In quo
apparet multis et variis similitudinibus unam eamdemque
rem in Scripturis saepe insinuari. Torcularia
ergo possumus accipere Ecclesias, eadem ratione
qua et aream intelligimus Ecclesiam. Quia sive in
area, sive in torculari, nihil aliud agitur, nisi ut
fructus ab integumentis purgentur, quae necessaria
erant et ut nascerentur et ut crescerent, atque ad
maturitatem vel messis vel vindemiae pervenirent.
His ergo vel integumentis vel sustentaculis, id est
paleis in area frumenta, et vinaciis in torcularibus
vina exuuntur: sicut in Ecclesiis a multitudine saecularium
hominum, quae simul cum bonis congregatur,
quibus ut nascerentur et apti fierent verbo divino,
necessaria erat illa multitudo, id agitur, ut spirituali
amore per operationem ministrorum Dei separentur.
Agitur enim nunc, ut non loco, sed affectu
interim separentur boni a malis: quamvis simul in
Ecclesiis, quantum attinet ad corporalem praesentiam,
conversentur. Aliud autem erit tempus, quo
vel frumenta in horrea, vel vina in cellas segregentur. <hi>Frumenta,</hi> 
 inquit, <hi>recondet in horreis, paleas autem
comburet igni inexstinguibili <note>(Luc. III, 17)</note>
          </hi>. Eadem
res in alia similitudine sic intelligi potest: Vina recondet
in apothecis, vinacia vero pecoribus projiciet:
ut ventres pecorum pro poenis gehennarum per similitudinem
intelligere liceat.</p>
        </div3>
<div3>
          <head>2.</head>
          <p>
 Est alius intellectus de torcularibus, dum tamen
ab Ecclesiarum significatione non recedatur. Nam
et Verbum divinum potest uva intelligi: dictus est
enim et Dominus botrus uvae, quem ligno suspensum,
de terra promissionis, qui praemissi erant a
populo Israel, tanquam crucifixum attulerunt <note>(Num.
XIII, 24)</note>. Verbum itaque divinum, cum enuntiationis
necessitate usurpat vocis sonum, quo in aures pervehatur
<pb n="0110"/>
audientium, eodem sono vocis tanquam vinaciis,
intellectus tanquam vinum includitur: et sic
uva ista in aures venit, quasi in calcatoria torculariorum.
Ibi enim discernitur, ut sonus usque ad aures
valeat; intellectus autem memoria eorum qui
audiunt, velut quodam lacu excipiatur, inde transeat
in morum disciplinam et habitum mentis, tanquam
de lacu in cellas in quibus, si negligentia non acuerit,
vetustate firmabitur. Acuit namque in Judaeis, et hoc
aceto <note>(Joan. XIX, 29)</note> Dominum potaverunt. Nam
illud vinum quod de generatione vitis Novi Testamenti
bibiturus est cum sanctis suis Dominus in
regno Patris sui <note>(Luc. XXII, 18)</note>, suavissimum atque
firmissimum sit necesse est.</p>
        </div3>
<div3>
          <head>3.</head>
          <p>
 Solent accipi torcularia etiam martyria, tanquam
afflictione persecutionum calcatis eis qui Christi nomen
confessi sunt, mortalia eorum tanquam vinacia
in terra remanserint, animae autem in requiem coelestis
habitationis emanaverint. Sed neque isto intellectu
ab Ecclesiarum fructificatione disceditur. Psallitur
ergo <hi>pro torcularibus,</hi> pro Ecclesiae constitutione,
cum Dominus noster postquam resurrexit, ascendit
in coelos. Tunc enim misit Spiritum sanctum, quo
impleti discipuli, cum fiducia praedicaverunt verbum
Dei, ut Ecclesiae congregarentur.</p>
        </div3>
<div3>
          <head>4.</head>
          <p>
 <hi>[vers. 2.]</hi> Itaque dicitur: <hi>Domine Dominus noster,
quam admirabile est nomen tuum in universa terra!</hi> 
Quaero unde sit admirabile nomen ejus in universa
terra? Respondetur: <hi>Quoniam elevata est magnificentia
tua super coelos;</hi> ut iste sit sensus: Domine, qui
es Dominus noster, quam te admirantur omnes qui
incolunt terram! quoniam tua magnificentia de terrena
humilitate super coelos elevata est. Hinc enim apparuit
quis descenderis, cum a quibusdam visum est et
a caeteris creditum quo ascenderis.</p>
        </div3>
<div3>
          <head>5.</head>
          <p>
 <hi>[vers. 3.] Ex ore infantium et lactentium perfecisti
laudem, propter inimicos tuos.</hi> Non possum accipere
alios infantes atque lactentes, quam eos quibus
dicit Apostolus: <hi>Tanquam parvulis in Christo lac vobis
potum dedi, non cibum <note>(I Cor. III, 1, 2)</note>
          </hi>. Quos significabant
illi qui Dominum praecedebant laudantes; in
quos ipse Dominus hoc testimonio usus est, cum dicentibus
Judaeis ut eos corriperet, respondit: <hi>Non
legistis, Ex ore infantium et lactentium perfecisti laudem <note>(Matth. XXI, 16)</note>
          </hi> 
 Bene autem non ait, Fecisti;
sed, <hi>perfecisti laudem.</hi> Sunt enim in Ecclesiis etiam
hi qui non jam lacte potantur, sed vescuntur cibo;
quos idem Apostolus significat, dicens, <hi>Sapientiam
loquimur inter perfectos <note>(I Cor. II, 6)</note>
          </hi>: sed non ex his
solis perficiuntur Ecclesiae, quia si soli essent, non
consuleretur generi humano. Consulitur autem, cum
illi quoque nondum capaces cognitionis rerum spiritualium
atque aeternarum, nutriuntur fide temporalis
historiae, quae pro salute nostra post Patriarchas et
Prophetas ab excellentissima Dei Virtute atque Sapientia
etiam suscepti hominis sacramento administrata
<pb n="0111"/>
est, in qua salus est omni credenti: ut auctoritate
commotus praeceptis inserviat, quibus purgatus
unusquisque et in charitate radicatus atque fundatus
possit currere cum sanctis, non jam parvulus in lacte,
sed juvenis in cibo, comprehendere latitudinem, longitudinem,
altitudinem et profundum, scire etiam supereminentem
scientiam charitatis Christi <note>(Ephes.
III, 18, 19)</note>.</p>
        </div3>
<div3>
          <head>6.</head>
          <p>
 <hi>Ex ore infantium et lactentium perfecisti laudem,
propter inimicos tuos.</hi> Inimicos huic dispensationi quae
facta est per Jesum Christum, et hunc crucifixum,
generaliter accipere debemus omnes qui vetant credere
incognita, et certam scientiam pollicentur; sicut
faciunt haeretici universi, et illi qui in superstitione
gentilium philosophi nominantur. Non quod scientiae
pollicitatio reprehendenda sit; sed quod gradum saluberrimum
et necessarium fidei negligendum putant,
per quem in aliquid certum, quod esse nisi aeternum
non potest, oportet ascendi. Hinc eos apparet nec
ipsam scientiam habere, quam contempta fide pollicentur;
quia tam utilem ac necessarium gradum ejus
ignorant. <hi>Ex ore</hi> ergo <hi>infantium et lactentium</hi> perfecit <hi>laudem</hi> 
 Dominus noster, mandans primo per Prophetam, <hi>Nisi credideritis, non intelligetis 
 <note>(Isai. VII, 9, sec.
LXX)</note>
          </hi>, et ipse praesens dicens, <hi>Beati qui non viderunt
et credituri sunt <note>(Joan. XX, 19)</note>
          </hi>. <hi>Propter inimicos:</hi> 
contra quos etiam illud dicitur: <hi>Confiteor tibi, Domine
coeli et terrae, quia abscondisti haec a sapientibus, et
revelasti ea parvulis <note>(Matth. XI, 25)</note>
          </hi>. A sapientibus
enim dixit, non qui sapientes sunt, sed qui esse se
putant. <hi>Ut destruas inimicum et defensorem</hi>. Quem,
nisi haereticum? Nam et ipse est inimicus et defensor,
qui fidem christianam cum oppugnet, videtur
defendere. Quanquam etiam philosophi hujus mundi
bene intelligantur inimici et defensores: quandoquidem
Filius Dei Virtus et Sapientia Dei est, qua
illustratur omnis quisquis veritate sapiens efficitur.
Hujus illi se amatores esse profitentur, unde etiam
philosophi nominantur: et propterea illam videntur
defendere, cum inimici sint ejus; quoniam superstitiones
noxias, ut colantur et venerentur hujus mundi
elementa, suadere non cessant.</p>
        </div3>
<div3>
          <head>7.</head>
          <p>
 <hi>[vers. 4]</hi>. <hi>Quoniam videbo coelos tuos</hi>, <hi>opera digitorum
tuorum.</hi> Legimus digito Dei scriptam Legem, et
datam per Moysen sanctum servum ejus <note>(Exod. XXXI,
18; Deut. IX, 10)</note>: quem digitum Dei multi intelligunt
Spiritum sanctum. Quapropter si digitos Dei, eosdem
ipsos ministros Spiritu sancto repletos, propter ipsum
Spiritum qui in eis operatur, recte accipimus, quoniam
per eosdem nobis omnis divina Scriptura confecta
est; convenienter intelligimus hoc loco coelos
<pb n="0112"/>
dictos libros utriusque Testamenti. Dictum est autem
etiam de ipso Moyse a magis regis Pharaonis, cum
ab eo superati essent, <hi>Digitus Dei est hic <note>(Exod. VIII,
19)</note>
          </hi>; et quod scriptum est, <hi>Coelum plicabitur sicut liber <note>(Isai. XXXIV, 4)</note>
          </hi>,
etiam si de isto aethereo coelo
dictum est, congrue tamen ex hac eadem similitudine
in allegoria librorum coeli nominantur. <hi>Quoniam videbo,</hi> 
inquit, <hi>coelos, opera digitorum tuorum:</hi> id est,
cernam et intelligam Scripturas, quas operante
Spiritu sancto per ministros tuos conscripsisti.</p>
        </div3>
<div3>
          <head>8.</head>
          <p>
 Possunt itaque etiam superius coeli nominati,
iidem libri accipi, ubi ait, <hi>Quoniam elevata est magnificentia
tua super coelos;</hi> ut totus iste sit sensus,
Quoniam magnificentia tua elevata est super coelos:
Excedit enim magnificentia tua omnium Scripturarum
eloquia; ex ore infantium et lactentium perfecisti
laudem, ut a fide Scripturarum inciperent, qui cupiunt
ad tuae magnificentiae notitiam pervenire, quae
super Scripturas elevata est, quia transit et superat
omnium verborum linguarumque praeconia. Inclinavit
ergo Scripturas Deus usque ad infantium et lactentium
capacitatem, sicut in alio psalmo canitur: <hi>Et
inclinavit coelum, et descendit <note>(Psal. XVII, 19)</note>
          </hi>. Et hoc
fecit propter inimicos, qui per superbiam loquacitatis
 inimici crucis Christi, etiam cum aliqua vera
dicunt, parvulis tamen et lactentibus prodesse non
possunt. Ita destruitur inimicus et defensor, qui sive
sapientiam, sive etiam Christi nomen defendere videatur,
ab hujus tamen gradu fidei oppugnat eam
veritatem quam promptissime pollicetur. Propterea
etiam illam non habere convincitur; quia oppugnando
gradum ejus, quod est fides, quemadmodum in
eam conscendatur, ignorat. Hinc ergo destruitur temerarius
et caecus pollicitator veritatis, qui est inimicus
et defensor, cum videntur coeli opera digitorum
Dei, id est, intelliguntur Scripturae perductae
usque ad infantium tarditatem, et eos per humilitatem
historicae fidei, quae temporaliter gesta est, ad
sublimitatem intelligentiae rerum aeternarum bene
nutritos et roboratos erigunt in ea quae confirmant.
Isti quippe coeli, id est isti libri, opera sunt digitorum
Dei; sancto etenim Spiritu in sanctis operante, confecti
sunt - nam qui gloriam suam potius quam salutem
hominum attenderunt, sine Spiritu sancto locuti
sunt, in quo sunt viscera misericordiae Dei.</p>
        </div3>
<div3>
          <head>9.</head>
          <p>
 <hi>Quoniam videbo coelos, opera digitorum tuorum,
lunam et stellas quas tu fundasti.</hi> Luna et stellae in
coelis sunt fundatae: quia et universalis Ecclesia in
cujus saepe significatione luna ponitur, et particulatim
per loca singula Ecclesiae quas nomine stellarum
insinuatas arbitror, in eisdem Scripturis collocatae
sunt, quas coelorum vocabulo positas credimus. Cur
autem luna recte significet Ecclesiam, opportunius in
alio psalmo considerabitur, ubi dictum est: <hi>Peccatores
intenderunt arcum, ut sagittent in obscura luna
rectos corde <note>(Psal. X, 3)</note>
          </hi>.</p>
        </div3>
<div3>
          <head>10.</head>
          <p>
 <hi>[vers. 5.] Quid est homo, quia memor es ejus;
<pb n="0113"/>
aut filius hominis, quoniam tu visitas eum?</hi> Quid inter
hominem et filium hominis distet, quaeri potest; si
enim nihil distaret, non ita poneretur, <hi>homo, aut filius
hominis,</hi> per disjunctionem. Nam si ita scriptum
esset: Quid est homo quia memor es ejus, et filius
hominis quoniam visitas eum: repetitum videretur
quod dictum est, <hi>homo;</hi> nunc vero cum sonat, <hi>homo,
aut filius hominis,</hi> manifestior insinuatur distantia.
Hoc sane retinendum est, quia omnis filius hominis
homo, quamvis non omnis homo filius hominis possit
intelligi: Adam quippe homo, sed non filius hominis.
Quapropter hinc jam licet attendere atque discernere,
quid hoc in loco inter hominem et filium hominis
distet: ut qui portant imaginem terreni hominis,
qui non est filius hominis, hominum nomine significentur;
qui autem portant imaginem coelestis hominis <note>(I Cor. XV, 49)</note>,
filii hominum potius appellentur.
Ille enim et vetus homo dicitur, iste autem novus <note>(Ephes. IV, 22, 24)</note>:
sed novus ex vetere nascitur,
quoniam spiritualis regeneratio mutatione vitae terrenae
atque saecularis inchoatur; et ideo iste filius
hominis nuncupatur. Homo igitur hoc loco est terrenus,
filius autem hominis coelestis: et ille longe sejunctus
a Deo, hic autem praesens Deo: et propterea
illius memor est, tanquam in longinquo positi; hunc
vero visitat, quem praesens illustrat vultu suo: <hi>Longeest</hi> 
enim <hi>a peccatoribus salus <note>(Psal. CXVIII, 155)</note>
          </hi>, et, <hi>Signatum est in nobis lumen vultus tui, Domine 
 <note>(Psal.
IV, 7)</note>
          </hi>. Sic in alio psalmo homines jumentis associatos,
non per praesentem interiorem illuminationem, sed
per multiplicationem misericordiae Dei qua ejus bonitas
usque ad infima intenditur, salvos fieri dicit
cum ipsis jumentis; quoniam carnalium hominum
salus carnalis est, tanquam pecorum. Filios autem
hominum sejungens ab eis quos homines pecudibus
junxit, longe sublimiori modo, ipsius veritatis illustratione,
et quadam vitalis fontis inundatione, beatos
fieri praedicat. Sic enim dicit: <hi>Homines et jumenta
salvos facies, Domine; sicut multiplicata est misericordia
tua, Deus. Filii autem hominum in protectione alarum
tuarum sperabunt. Inebriabuntur ab uberate domus
tuae, et torrente deliciarum tuarum potabis eos. Quoniam
apud te est fons vitae, et in lumine tuo videbimus
lumen. Praetende misericordiam tuam scientibus te <note>(Psal. XXXV, 7-11)</note>
          </hi>.
Memor est igitur hominis per
multiplicationem misericordiae, sicut jumentorum;
quia multiplicata misericordia etiam ad longe positos
pervenit: visitat vero filium hominis, cui sub protectione
alarum suarum posito praetendit misericordiam,
et in lumine suo lumen praebet, et eum deliciis
suis potat, et inebriat ubertate domus suae, ad obliviscendas
aerumnas et errores praeteritae conversationis.
Hunc filium hominis, id est hominem novum,
poenitentia veteris parturit cum dolore et gemitu.
Iste quamvis novus, tamen adhuc carnalis dicitur,
cum lacte nutritur, <hi>Non potui vobis loqui quasi spiritualibus,
sed quasi carnalibus,</hi> inquit Apostolus; et ut
ostenderet jam regeneratos, <hi>Tanquam parvulis,</hi> ait, <hi>in
Christo, lac vobis potum dedi, non cibum.</hi> Iste cum relabitur,
<pb n="0114"/>
quod saepe accidit, ad veterem vitam, cum
exprobratione audit quod homo sit: <hi>Nonne homines
estis,</hi> inquit, <hi>et secundum hominem ambulatis <note>(I Cor.
III, 1-3)</note>
          </hi>.</p>
        </div3>
<div3>
          <head>11.</head>
          <p>
 <hi>[vers. 6, 7.]</hi> Filius igitur hominis primo visitatus
est in ipso homine Dominico, nato ex Maria virgine.
De quo propter ipsam infirmitatem carnis,
quam Sapientia Dei gestare dignata est, et passionis
humilitatem recte dicitur: <hi>Minuisti eum paulo minus
ab Angelis.</hi> Sed additur illa clarificatio qua resurgens
ascendit in coelum: <hi>Gloria,</hi> inquit, <hi>et honore coronasti
eum; et constituisti eum super opera manuum tuarum.</hi> 
Quandoquidem et Angeli sunt opera manuum
Dei, etiam super Angelos constitutum accipimus unigenitum
Filium, quem minutum paulo minus ab Angelis
per humilitatem carnalis generationis atque
passionis audimus et credimus.</p>
        </div3>
<div3>
          <head>12.</head>
          <p>
 <hi>[vers. 8, 9.] Omnia,</hi> inquit, <hi>subjecisti sub pedibus
ejus.</hi> Nihil excipit, cum dicit <hi>omnia.</hi> Et ne aliter
liceret intelligi, sic Apostolus credi jubet, cum dicit, <hi>excepto eo qui ei subjecit omnia 
 <note>(Id. XV, 27)</note>
          </hi>; et
hoc ipso hujus psalmi testimonio utitur ad Hebraeos <note>(Hebr. II, 8)</note>,
cum ita vult omnia intelligi esse subjecta
Domino nostro Jesu Christo, ut nihil exceptum
sit. Nec tamen quasi aliquid magnum videtur adjungere,
cum dicit: <hi>Oves et boves universas, insuper et pecora
campi; volucres coeli, et pisces maris, qui perambulant
semitas maris.</hi> Videtur enim relictis coelestibus
Virtutibus et Potestatibus et omnibus exercitibus
Angelorum, relictis etiam ipsis hominibus, tantum ei
pecora subjecisse; nisi oves et boves intelligamus
animas sanctas, vel innocentiae fructum dantes, vel
etiam operantes ut terra fructificet, id est, ut terreni
homines ad spiritualem ubertatem regenerentur. Has
ergo animas sanctas, non hominum tantum, sed etiam
omnium Angelorum oportet accipere, si volumus hinc
intelligere omnia esse subjecta Domino nostro Jesu
Christo; nulla enim creatura subjecta non erit, cui
primates, ut ita dicam, spiritus subjiciuntur. Sed
unde probabimus oves posse accipi etiam sublimiter
beatos, non homines, sed angelicae creaturae spiritus?
An ex eo quod Dominus dicit reliquisse se nonaginta
novem oves in montibus, id est in sublimioribus locis,
et descendisse propter unam <note>(Matth. XVIII, 12)</note> 
Si enim unam ovem lapsam humanam animam accipiamus
in Adam, quia etiam Eva de illius latere facta
est <note>(Gen. II. 22)</note>, quorum omnium spiritualiter tractandorum
et considerandorum nunc tempus non est,
restat ut nonaginta novem relictae in montibus, non
humani, sed angelici spiritus intelligantur. Nam de
bobus facilis expeditio est hujus sententiae; quoniam
ipsi homines non ob aliud boves dicti sunt, nisi quod
evangelizando verbum Dei Angelos imitantur, ubi
dictum est: <hi>Bovi trituranti os non infrenabis <note>(Deut.
XXV, 4)</note>
          </hi>. Quanto igitur facilius ipsos Angelos nuntios
veritatis, boves accipimus; quando Evangelistae participatione
<pb n="0115"/>
nominis eorum, boves vocati sunt <hi>
            <note>(I Cor.
IX, 9; I Tim. V, 18)</note> Subjecisti</hi> ergo, inquit, <hi>oves et
boves universas,</hi> id est, omnem sanctam spiritualem
creaturam: in qua etiam sanctorum hominum accipimus
qui sunt in Ecclesia, in illis videlicet torcularibus
quae sub alia similitudine lunae ac stellarum
insinuata sunt.</p>
        </div3>
<div3>
          <head>13.</head>
          <p>
 <hi>Insuper,</hi> ait, <hi>et pecora campi.</hi> Nullo modo vacat
quod additum est, <hi>insuper.</hi> Primo, quia pecora
campi possunt intelligi et oves et boves; ut si rupium
et arduorum locorum pecora caprae sunt, bene intelligantur
oves pecora campi. Itaque etiamsi ita positum
esset, Oves et boves universas et pecora campi,
recte quaereretur quid sibi vellent pecora campi, cum
etiam oves et boves hoc possint intelligi; quod vero
additum est etiam, <hi>insuper,</hi> cogit omnino ad nescio
quam differentiam cognoscendam. Sed sub hoc verbo
quod positum est, <hi>insuper,</hi> non solum pecora campi,
sed etiam volucres coeli, et pisces maris, qui perambulant
semitas maris, accipiendi sunt. Quae est igitur
ista distantia? Veniant in mentem torcularia, habentia
vinacia et vinum; et area, continens paleas et frumentum <note>(Marc. III, 12)</note>;
et retia, quibus inclusi
sunt pisces boni et mali <note>(Matth. XIII, 47)</note>; et arca
Noe, in qua et immunda et munda erant animalia <note>(Gen. VII, 8)</note>:
et videbis Ecclesias interim hoc
tempore usque ad ultimum judicii tempus, non solum
oves et boves continere, id est sanctos laicos et sanctos
ministros, sed <hi>insuper et pecora campi, volucres
coeli, et pisces maris, qui perambulant semitas maris.</hi> 
Pecora enim campi congruentissime accipiuntur homines
in carnis voluptate gaudentes, ubi nihil arduum,
nihil laboriosum ascendunt. Campus est enim etiam
lata via, quae ducit ad interitum <note>(Matth. VII, 13)</note>; et
in campo Abel occiditur <note>(Gen. IV, 8)</note>. Quare metuendum
est, ne quisque descendens a montibus justitiae
Dei, <hi>Justitia enim,</hi> inquit, <hi>tua velut montes Dei <note>(Psal.
XXXV, 7)</note>
          </hi>, latitudines et facilitates voluptatis carnalis
eligens, a diabolo trucidetur. Vide nunc etiam volucres
coeli, superbos, de quibus dicitur: <hi>Posuerunt in
coelum os suum <note>(Psal. LXXII, 9)</note>
          </hi>. Vide quam in altum
vento portentur, qui dicunt: <hi>Linguam nostram magnificabimus,
labia nostra apud nos sunt, quis noster
Dominus est <note>(Psal. XI, 5)</note>
          </hi> Intuere etiam pisces maris,
hoc est curiosos qui perambulant semitas maris,
id est, inquirunt in profundo hujus saeculi temporalia,
quae tanquam semitae in mari tam cito evanescunt et
intereunt, quam rursus aqua confunditur, postquam
transeuntibus locum dederit vel navibus, vel quibuscumque
ambulantibus aut natantibus. Non enim ait tantum,
Ambulant semitas maris; sed, <hi>perambulant</hi> dixit;
ostendens pertinacissimum studium inania et praeterfluentia
requirentium. Haec autem tria genera vitiorum,
id est voluptas carnis, et superbia, et curiositas, omnia
peccata concludunt. Quae mihi videntur a Joanne
apostolo enumerata, cum dicit: <hi>Nolite diligere mundum,
quoniam omnia quae in mundo sunt, concupiscentia
<pb n="0116"/>
carnis est, et concupiscentia oculorum, et ambitio
saeculi <note>(I Joan. II, 15, 16)</note>
          </hi>. Per oculos enim maxime
curiositas praevalet; reliqua vero quo pertineant, manifestum
est. Et illa Dominici hominis tentatio
tripartita est: per cibum, id est per concupiscentiam
carnis, ubi suggeritur, <hi>Dic lapidibus istis ut pane
fiant <note>(Matth. IV, 3)</note>
          </hi>: per inanem jactantiam, ubi in
monte constituto ostenduntur omnia regna hujus
terrae, et promittuntur si adoraverit: per curiositatem,
ubi de pinna templi admonetur ut se deorsum
mittat, tentandi gratia utrum ab Angelis suscipiatur.
Itaque postea quam nullo istorum tentamento valere
apud eum potuit inimicus, hoc de illo dicitur. <hi>Postquam
complevit omnem tentationem diabolus <note>(Luc. IV,
13)</note>
          </hi>. Propter torculariorum itaque significationem,
subjecta sunt pedibus ejus non solum vina, sed etiam
vinacia: non solum scilicet oves et boves, id est
sanctae animae fidelium, vel in plebe, vel in ministris;
sed in super et pecora voluptatis, et volucres superbiae,
et pisces curiositatis: quae omnia genera peccatorum
nunc bonis et sanctis mixta esse in Ecclesiis videmus.
Operetur igitur in Ecclesiis suis, et a vinaciis vinum
separet: nos demus operam ut vinum simus et oves
aut boves; non vinacia, aut pecora campi, aut volucres
coeli, aut pisces maris qui perambulant semitas
maris. Non quia ista nomina isto solo modo intelligi
et explicari possunt, sed pro locis; namque alibi aliud
significant. Et haec regula in omni allegoria retinenda
est, ut pro sententia praesentis loci consideretur quod
per similitudinem dicitur; haec est enim dominica et
apostolica disciplina. Repetamus ergo ultimum versum
qui etiam in principio Psalmi ponitur, et laudemus
Deum dicentes: <hi>Domine Dominus noster, quam
admirabile est nomen tuum in universa terra!</hi> Decenter
quippe post textum sermonis ad caput reditur, quo
totus idem sermo referendus est.
</p>
        </div3>
      </div1>

<div1>
        <head>IN PSALMUM IX ENARRATIO.</head>
<div3>
          <head>1.</head>
          <p>
 <hi>[vers. 1.]</hi> Psalmi hujus inscriptio est: <hi>In finem
pro occultis Filii, Psalmus ipsi David.</hi> De occultis Filii
quaeri potest: sed quia non addidit cujus, ipsum
unigenitum Dei Filium oportet intelligi. Ubi enim de
filio David Psalmus inscriptus est, <hi>Cum fugeret,</hi> inquit, <hi>a facie Abessalon filii sui 
 <note>(Psal. III, 1)</note>
          </hi>; cum et
nomen ejus dictum esset, et ob hoc latere non posset
de quo diceretur, non tamen dictum est tantum, <hi>a
facie Abessalon filii,</hi> sed additum est, <hi>sui.</hi> Hic vero,
et quod non additum est, <hi>sui,</hi> et quod de Gentibus
multa dicit, non potest recte accipi Abessalon: neque
enim bellum quod cum patre ille perditus gessit,
ullo modo ad Gentes pertinet, cum populus tantum
Israel adversus se ibi divisus sit. Canitur itaque iste
psalmus pro occultis unigeniti Filii Dei. Nam et ipse
Dominus cum sine additamento ponit Filium, seipsum
unigenitum vult intelligi, ubi ait: <hi>Si vos Filius liberaverit,
tunc vere liberi eritis <note>(Joan. VIII, 36)</note>
          </hi>. Non
<pb n="0117"/>
enim dixit, Filius Dei; sed tantum dicendo <hi>Filius,</hi> 
dat intelligi cujus sit filius. Quam locutionem non recipit
nisi excellentia ejus de quo ita loquimur, ut
etiamsi non eum nominemus, possit intelligi: ita
enim dicimus, Pluit, serenat, tonat, et si qua sunt
talia, nec addimus quis id faciat; quia omnium mentibus
sponte sese offert excellentia facientis, nec
verba desiderat. Quae sunt igitur occulta Filii? In
quo verbo primum intelligendum est esse aliqua Filii
manifesta, a quibus distinguuntur haec quae appellantur
occulta. Quamobrem, quoniam duos adventus
Domini credimus, unum praeteritum, quem Judaei
non intellexerunt, alterum futurum, quem utrique
speramus; et quoniam iste quem Judaei non intellexerunt,
Gentibus profuit, non inconvenienter accipitur
de hoc adventu dici, <hi>pro occultis Filii,</hi> ubi caecitas
ex parte Israel facta est, ut plenitudo Gentium
intraret <note>(Rom. XI, 25)</note>. Duo etiam judicia insinuantur
per Scripturas, si quis advertat; unum occultum,
alterum manifestum. Occultum nunc agitur, de quo
apostolus Petrus dicit: <hi>Tempus est ut judicium incipiat
a domo Domini <note>(I Petr. IV, 17)</note>
          </hi>. Occultum itaque
judicium est poena, qua nunc unusquisque hominum
aut exercetur ad purgationem, aut admonetur ad
conversionem, aut si contempserit vocationem et
disciplinam Dei, excaecatur ad damnationem. Judicium
autem manifestum est, quo venturus Dominus
judicabit vivos et mortuos, omnibus fatentibus eum
esse a quo et bonis praemia, et malis supplicia tribuentur.
Sed tunc illa confessio, non ad remedium
malorum, sed ad cumulum damnationis valebit. De
his duobus judiciis, uno occulto, alio manifesto,
videtur mihi Dominus dixisse, ubi ait, <hi>Qui in me
credit, transiit de morte ad vitam, nec in judicium
veniet <note>(Joan. V, 24)</note>
          </hi>, in judicium scilicet manifestum:
nam hoc quod transit de morte ad vitam per nonnullam
afflictionem, qua flagellat omnem filium quem
recipit, judicium occultum est; <hi>Qui autem non credit,</hi> 
inquit, <hi>jam judicatus est <note>(Id. III, 18)</note>
          </hi>; id est,
isto occulto judicio jam praeparatus est ad illud manifestum.
Haec duo judicia etiam in Sapientia legimus,
ubi scriptum est: <hi>Propter hoc tanquam pueris
insensatis judicium in derisum dedisti; hi autem hoc
judicio non correcti, dignum Dei judicium experti
sunt <note>(Sap. XII, 25, 26)</note>
          </hi>. Qui ergo non corriguntur
isto occulto Dei judicio, dignissime illo manifesto
punientur. Quocirca in hoc psalmo observanda sunt
occulta Filii, id est, et humilis ejus adventus quo
profuit Gentibus cum caecitate Judaeorum, et poena
quae nunc occulte agitur, nondum damnatione peccantium,
sed aut exercitatione conversorum, aut
admonitione ut convertantur, aut caecitate ut damnationi
praeparentur qui converti noluerint.</p>
        </div3>
<div3>
          <head>2.</head>
          <p>
 <hi>[vers. 2.] Confitebor tibi, Domine, in toto corde
meo.</hi> Non in toto corde confitetur Deo, qui de providentia
ejus in aliquo dubitat: sed qui jam cernit
occulta sapientiae Dei, quantum sit invisibile praemium
ejus, qui dicit, <hi>Gaudemus in tribulationibus <note>(Rom. V, 3)</note>
          </hi>;
et quemadmodum omnes cruciatus,
<pb n="0118"/>
qui corporaliter inferuntur aut exerceant conversos
ad Deum, aut ut convertantur admoneant, aut justae
damnationi ultime praeparent obduratos, et sic omnia
ad divinae providentiae regimen referantur, quae
stulti quasi casu et temere et nulla divina administratione
fieri putant. <hi>Narrabo omnia mirabilia tua.</hi> Narrat
omnia mirabilia Die, qui ea non solum in corporibus
palam, sed in animis invisibiliter quidem,
sed longe sublimius et excellentius fieri videt. Nam
terreni homines et occultis dediti, magis mirantur
resurrexisse in corpore mortuum Lazarum, quam
resurrexisse in anima persecutorem Paulum. Sed
quoniam visibile miraculum ad illuminationem animam
vocat, invisibile autem eam quae vocata venit
illuminat; omnia narrat mirabilia Dei, qui credens
visibilibus ad intelligenda invisibilia transitum facit.</p>
        </div3>
<div3>
          <head>3.</head>
          <p>
 <hi>[vers. 3.] Laetabor, et exsultabo in te.</hi> Non jam
in hoc saeculo; non in voluptate contrectationis corporum,
nec in palati et linguae saporibus, nec in
suavitate odorum, nec in jucunditate sonorum transeuntium,
nec in formis corporum varie coloratis,
nec in vanitatibus laudis humanae, nec in conjugio
et prole moritura, nec in superfluis temporalium
divitiarum, nec in conquisitione hujus saeculi, sive
quae locorum spatiis tenditur, sive quae successione
temporis volvitur: sed <hi>laetabor et exsultabo in te,</hi> 
videlicet in occultis Filii, ubi signatum est in nobis
lumen vultus tui, Domine <note>(Psal. IV, 7)</note>; etenim <hi>Abscondes eos,</hi> 
 inquit, <hi>in abscondito vultus tui <note>(Psal.
XXX, 21)</note>
          </hi>. Laetabitur ergo et exsultabit in te, qui
narrat omnia mirabilia tua. Narrabit autem omnia
mirabilia tua, siquidem nunc per prophetiam dictum
est, ille qui non venit voluntatem suam facere,
sed voluntatem ejus qui eum misit <note>(Joan. VI, 38)</note>.</p>
        </div3>
<div3>
          <head>4.</head>
          <p>
 <hi>[vers. 4.]</hi> Jam enim incipit apparere persona
Domini in hoc psalmo loquens. Nam sequitur: <hi>Psallam
nomini tuo, Altissime, in convertendo inimicum
meum retrorsum.</hi> Hujus ergo inimicus quando retro
conversus est? An quando ei dictum est: <hi>Redi retro.
Satanas <note>(Matth. IV, 10)</note>
          </hi> tunc enim qui tentando se
praeponere cupiebat retro factus est, non decipiendo
tentatum et in eum nihil valendo. Retro enim sunt
terreni homines; coelestis autem homo prior factus
est, quamvis post venerit: primus enim homo de
terra terrenus; secundus homo de coelo coelestis <note>(I
Cor. XV, 47)</note>. Sed de ipsa stirpe veniebat, a quo
dictum est: <hi>Qui post me venit, ante me factus est <note>(Joan. I, 15)</note>
          </hi>.
Et Apostolus ea quae retro sunt obliviscitur,
et in ea quae ante sunt se extendit <note>(Philip.
III, 13)</note>. Conversus est igitur inimicus retro, postquam
non valuit hominem coelestem decipere tentatum,
et se ad terrenos convertit ubi dominari potest.
Quapropter nullus hominum eum praecedit et retro
eum esse facit, nisi qui deponens imaginem terren
hominis portaverit imaginem coelestis <note>(I Cor. XV, 49)</note>.
Jam vero si quod dictum est, <hi>inimicum meum,</hi> generaliter
vel peccatorem vel gentilem hominem magis
<pb n="0119"/>
velimus accipere, non erit absurdum. Nec poena erit
quod dictum est, <hi>In convertendo inimicum meum retrorsum;</hi> 
sed beneficium, et tale beneficium, ut huic
comparari nihil possit. Quid enim beatius quam deponere
superbiam, et non velle Christum praecedere,
veluti sanus sit cui medicus non sit necessarius; sed
malle retro ire post Christum, qui discipulum vocans
ut perficiatur, dicit, <hi>Sequere me <note>(Matth. XIX, 21)</note>
          </hi> 
Sed tamen accommodatius de diabolo dictum intelligitur: <hi>In convertendo inimicum meum retrorsum.</hi> 
 Diabolus
quippe retrorsum conversus est etiam in persecutione
justorum, et multo utilius persecutor est,
quam si dux et princeps praeiret. Psallendum est igitur
nomini Altissimi in convertendo inimicum retrorsum;
quoniam malle debemus eum persequentem
fugere, quam ducentem sequi: habemus enim quo
fugiamus et abscondamur in occultis Filii, quia Dominus
factus est refugium nobis <note>(Psal. LXXXIX, 1)</note>.</p>
        </div3>
<div3>
          <head>5.</head>
          <p>
 <hi>[vers. 5.] Infirmabuntur, et peribunt a facie tua.</hi> 
Qui infirmabuntur et peribunt, nisi iniqui et impii? <hi>Infirmabuntur,</hi> 
 dum nihil valebunt; <hi>et peribunt,</hi> quia
non erunt impii; <hi>a facie</hi> Dei, id est a cognitione Dei,
sicut periit ille qui dixit: <hi>Vivo autem jam non ego, vivit
autem in me Christus <note>(Gal. II, 20)</note>
          </hi>. Sed quare <hi>infirmabuntur,
et peribunt</hi> impii <hi>a facie tua? Quoniam
fecisti judicium meum,</hi> inquit, <hi>et causam meam:</hi> id
est, judicium illud in quo judicari visus sum, meum
fecisti; et causam illam in qua me justum et innocentem
homines damnaverunt, meam fecisti. Haec
enim ei militaverunt ad nostram liberationem: sicut
et nautae dicunt ventum suum, quo utuntur ad bene
navigandum.</p>
        </div3>
<div3>
          <head>6.</head>
          <p>
 <hi>Sedisti super thronum, qui judicas aequitatem.</hi> 
Sive Filius Patri dicat, qui etiam illud dixit, <hi>Non
haberes in me potestatem, nisi tibi datum fuisset desuper <note>(Joan. XIX, 11)</note>
          </hi>,
idipsum ad aequitatem Patris et ad
occulta sua referens, quod judex hominum ad utilitatem
hominum judicatus est: sive homo dicat Deo, <hi>Sedisti super thronum, qui judicas aequitatem,</hi> 
 animam
suam thronum ejus appellans, ut corpus sit fortasse
terra, quae scabellum pedum ejus dicta est <note>(Isai.
LXVI, 1)</note>; Deus enim erat in Christo mundum reconcilians
sibi <note>(II Cor. V, 19)</note>: sive anima Ecclesiae
jam perfecta et sine macula et ruga <note>(Ephes. V, 27)</note>,
digna scilicet occultis Filii, quia introduxit eam rex
in cubiculum suum <note>(Cant. I, 3)</note>, dicat sponso suo, <hi>Sedisti super thronum, qui judicas aequitatem,</hi> 
 quia resurrexisti
a mortuis, et ascendisti in coelum, et sedes
ad dexteram Patris: quaelibet ergo harum sententia
placeat, quo iste versus referatur, regulam fidei non
excedit.</p>
        </div3>
<div3>
          <head>7.</head>
          <p>
 <hi>[vers. 6.] Increpasti gentes, et periit impius.</hi> Convenientius
hoc Domino Jesu Christo dici, quam ipsum
dicere, accipimus. Quis enim alius increpavit gentes,
et periit impius, nisi qui postea quam ascendit in coelum,
misit Spiritum sanctum, quo completi Apostoli,
cum fiducia praedicarent verbum Dei, et peccata hominum
<pb n="0120"/>
libere arguerent? qua increpatione periit impius;
quia justificatus est impius, et factus est pius. <hi>Nomen eorum delesti in saeculum, et in saeculum saeculi.</hi> 
Deletum est nomen impiorum: non enim appellantur
impii, qui Deo vero credunt. Deletur autem nomen
eorum <hi>in saeculum,</hi> id est, quamdiu temporale saeculum
volvitur. <hi>Et in saeculum saeculi.</hi> Quid est <hi>saeculum
saeculi,</hi> nisi cujus effigiem et tanquam umbram habet
hoc saeculum? Vicissitudo enim temporum sibi succedentium,
dum luna minuitur et rursus impletur,
dum sol omni anno locum suum repetit, dum ver,
vel aestas, vel autumnus, vel hiems sic transit ut redeat,
aeternitatis quaedam imitatio est. Sed hujus saeculi
saeculum est quod incommutabili aeternitate consistit.
Sicut versus in animo, et versus in voce: ille
intelligitur, iste auditur; et ille istum modificat: et
ideo ille in arte operatur et manet, iste in aere sonat
et transit. Sic hujus mutabilis saeculi modus ab illo
incommutabili saeculo definitur, quod dicitur saeculum
saeculi: et ideo illud in arte Dei, hoc est in Sapientia
et Virtute permanet; hoc autem in creaturae administratione
peragitur. Si tamen non repetitio est, ut
postea quam dictum est <hi>in saeculum,</hi> ne hoc acciperetur
quod transit, subjiceretur <hi>in saeculum saeculi.</hi> Nam
in graecis exemplaribus sic est: <foreign xml:lang="greek">εἰς τὸν αἰῶνα, καὶ εἰς
τὸν αἰῶνα τοῦ αἰῶνος</foreign>; quod Latini plerique interpretati
sunt, non <hi>in saeculum, et in saeculum saeculi,</hi> sed, <hi>in
aeternum, et in saeculum saeculi:</hi> ut in eo quod dictum
est <hi>in saeculum saeculi,</hi> illud exponeretur quod dictum
est <hi>in aeternum. Nomen</hi> ergo <hi>impiorum delesti in aeternum,</hi> 
quia deinceps nunquam erunt impii. Et si in hoc
saeculum non tenditur nomen eorum, multo minus in
saeculum saeculi.</p>
        </div3>
<div3>
          <head>8.</head>
          <p>
 <hi>[vers. 7.] Inimici defecerunt frameae in finem.</hi> Non
pluraliter inimici, sed singulariter hujus inimici.
Cujus autem inimici, nisi diaboli frameae defecerunt?
Hae autem intelliguntur diversae opiniones erroris,
quibus ille animas tanquam gladiis perimit. His gladiis
vincendis et ad defectum perducendis instat ille
gladius, de quo in septimo psalmo dicitur: <hi>Nisi convertamini,
gladium suum vibrabit <note>(Psal. VII, 13)</note>
          </hi>. Et
forte iste est finis in quem frameae deficiunt inimici,
quia usque ad ipsum aliquid valent; ipse nunc operatur
occulte, ultimo autem judicio palam vibrabitur.
Hoc destruuntur civitates; nam ita sequitur, <hi>Inimici
defecerunt frameae in finem; et civitates destruxisti:</hi> civitates
autem in quibus diabolus regnat, ubi dolosa
et fraudulenta consilia tanquam curiae locum obtinent,
cui principatui quasi satellites et ministri adsunt officia
quorumque membrorum, oculi ad curiositatem,
aures ad lasciviam, vel si quid est aliud quod in malam
partem libenter auditur, manus ad rapinam vel quodlibet
aliud facinus aut flagitium, et membra caetera
in hunc modum tyrannico principatui, id est perversis
consiliis militantia. Hujus civitatis quasi plebs est omnes
delicatae affectiones et turbulenti motus animi,
quotidianas seditiones in homine agitantes. Ergo ubi
rex, ubi curia, ubi ministri, ubi plebs invenitur, civitas
est: neque enim talia essent in malis civitatibus,
<pb n="0121"/>
nisi prius essent in singulis hominibus, qui sunt
tanquam elementa et semina civitatum. Has civitates
destruit, cum excluso inde principe, de quo dictum
est, <hi>Princeps hujus saeculi missus est foras <note>(Joan. XII,
31)</note>
          </hi>, vastantur haec regna verbo veritatis, sopiuntur
maligna consilia, turpes affectiones edomantur, membrorum
et sensuum ministeria captivantur, et ad
justitiae et bonorum operum militiam transferuntur:
ut jam, sicut Apostolus dicit, <hi>non regnet peccatum in
nostro mortali corpore <note>(Rom. VI, 12)</note>
          </hi>, et caetera hujus
loci. Tunc pacatur anima, et ordinatur homo ad
quietem et ad beatitudinem capessendam. <hi>Periit memoria
eorum cum strepitu:</hi> impiorum scilicet. Sed <hi>cum strepitu,</hi> 
 sive quia fit strepitus, dictum est, cum
impietas evertitur; non enim transit ad summam pacem,
ubi summum silentium est, nisi qui magno strepitu
prius cum suis vitiis belligeraverit: sive <hi>cum
strepitu</hi> dictum est, ut pereat memoria impiorum
etiam ipso strepitu pereunte, in quo tumultuatur impietas.</p>
        </div3>
<div3>
          <head>9.</head>
          <p>
 <hi>[vers. 8, 9.] Et Dominus in aeternum permanet.</hi> 
Utquid ergo fremuerunt gentes, et populi meditati
sunt inania, adversus Dominum et adversus Christum
ejus <note>(Psal. II, 1)</note> nam <hi>Dominus in aeternum permanet.
Paravit in judicio sedem suam, et ipse judicabit orbem
terrarum in aequitate.</hi> Paravit, cum judicatus est, sedem
suam: per illam enim patientiam homo coelum
acquisivit, et Deus in homine credentibus profuit;
et hoc est occultum Filii judicium. Sed quia etiam
palam manifesteque venturus est ad vivos et mortuos
judicandos, paravit in occulto judicio sedem suam; <hi>et ipse</hi> 
 item palam <hi>judicabit orbem terrarum in aequitate,</hi> 
id est, meritis digna distribuet, agnos ad dexteram
ponens, haedos ad sinistram <note>(Matth. XXV, 33)</note>. <hi>Judicabit
populos cum justitia.</hi> Hoc est quod superius dictum
est, <hi>Judicabit orbem terrarum in aequitate:</hi> non
quemadmodum judicant homines, qui corda non vident,
a quibus plerumque deteriores absolvuntur
quam condemnantur; sed in aequitate et cum justitia
Dominus judicabit, testimonium perhibente conscientia,
et cogitationibus accusantibus seu defendentibus <note>(Rom. II, 15)</note>.</p>
        </div3>
<div3>
          <head>10.</head>
          <p>
 <hi>[vers. 10.] Et factus est Dominus refugium pauperi</hi>. Quantumlibet persequatur inimicus ille, qui
conversus est retro, quid nocebit eis quorum refugium
factus est Dominus? Sed hoc fiet, si in saeculo
hoc, cujus ille magistratus est, pauperes esse delegerint,
nihil amando quod vel hic viventem aut
amantem deserit, vel a moriente deseritur; tali enim
pauperi refugium factus est Dominus, <hi>Adjutor in opportunitatibus,
in tribulatione.</hi> Sic pauperes facit, quoniam
flagellat omnem filium quem recipit <note>(Hebr. XII,
6)</note>. Nam quid sit <hi>adjutor in opportunitatibus,</hi> exposuit
cum addidit, <hi>in tribulatione:</hi> non enim convertitur
anima ad Deum, nisi dum ab hoc saeculo avertitur;
nec opportunius ab hoc saeculo avertitur, nisi nugatoriis
ejus et noxiis et perniciosis voluptatibus labores
<pb n="0122"/>
doloresque misceantur.</p>
        </div3>
<div3>
          <head>11.</head>
          <p>
 <hi>[vers. 11.] Et sperent in te qui cognoscunt nomen
tuum:</hi> cum destiterint sperare in divitiis et in
aliis hujus saeculi blandimentis. Quaerentem quippe
animam ubi figat spem, cum ab hoc mundo avellitur,
opportune excipit cognitio nominis Dei: nam
nomen ipsum Dei nunc usquequaque vulgatum est;
sed cognitio nominis est, cum ille cognoscitur cujus
est nomen: non enim nomen propter se nomen est,
sed propter id quod significat. Dictum est autem, <hi>Dominus nomen est illi 
 <note>(Jerem. XXXIII, 2)</note>
          </hi>. Quapropter
qui se libenter Deo famulum subdit, cognovit
hoc nomen. <hi>Et sperent in te qui cognoscunt nomen
tuum.</hi> Item Dominus dicit ad Moysen: <hi>Ego sum qui
sum; et dices filiis Israel: Misit me qui est <note>(Exod. III,
14)</note>
          </hi>. <hi>Sperent</hi> ergo <hi>in te qui cognoscunt nomen tuum:</hi> ne
sperent in his rebus quae temporis volubilitate praeterfluunt,
nihil habentes nisi, erit, et fuit; quoniam quod
in illis futurum est, cum venerit, fit statim praeteritum;
exspectatur cum cupiditate, amittitur cum dolore.
In Dei autem natura non erit aliquid, quasi nondum
sit; aut fuit, quasi jam non sit: sed est tantum
id quod est, et ipsa est aeternitas. Desinant igitur sperare
et diligere temporalia, et se ad aeternam spem
conferant, qui cognoscunt nomen ejus qui dixit: <hi>Ego
sum qui sum,</hi> et de quo dictum est: <hi>Misit me qui est.
Quoniam non dereliquisti quaerentes te, Domine.</hi> Qui
eum quaerunt, jam transeuntia et moritura non quaerunt:
nemo enim potest duobus dominis servire <note>(Matth.
VI, 24)</note>.</p>
        </div3>
<div3>
          <head>12.</head>
          <p>
 <hi>[vers. 12.] Psallite Domino, qui habitat in Sion:</hi> 
his dicitur, quos non derelinquit quaerentes se Dominus.
Ipse habitat in Sion, quod interpretatur Speculatio,
et gestat imaginem Ecclesiae quae nunc est:
sicut Jerusalem gestat imaginem Ecclesiae quae futura
est, id est civitatis sanctorum jam angelica vita fruentium;
quia Jerusalem interpretatur Visio pacis. Praecedit
autem speculatio visionem, sicut ista Ecclesia
praecedit eam quae promittitur, civitatem immortalem
et aeternam. Sed praecedit tempore, non dignitate:
quia honorabilius est quo pervenire nitimur, quam id
quod agimus, ut pervenire mereamur; agimus autem
speculationem, ut perveniamus ad visionem. Sed etiam
ipsam, quae nunc est, Ecclesiam nisi Dominus inhabitaret,
iret in errorem quamlibet studiosissima speculatio:
et huic Ecclesiae dictum est, <hi>Templum enim Dei
sanctum est, quod estis vos <note>(I Cor. III, 17)</note>
          </hi>; et, <hi>In interiore
homine habitare Christum per fidem in cordibus
vestris <note>(Ephes. III, 16)</note>
          </hi>. Praecipitur ergo nobis ut psallamus
Domino, qui habitat in Sion, ut concorditer
Dominum Ecclesiae inhabitatorem laudemus. <hi>Annuntiate
inter gentes mirabilia ejus:</hi> et factum est, et non
desinet fieri.</p>
        </div3>
<div3>
          <head>13.</head>
          <p>
 <hi>[vers. 13.] Quoniam requirens sanguinem eorum
memoratus est.</hi> Quasi responderetur ab his qui missi
sunt evangelizare, illi praecepto quod dictum est,
<pb n="0123"/> <hi>Annuntiate inter gentes mirabilia ejus;</hi> 
 et diceretur, <hi>Domine, quis credidit auditui nostro 
 <note>(Isai. LIII, 1)</note>
          </hi> et, <hi>Propter te occidimur tota die 
 <note>(Psal. XLIII, 22)</note>
          </hi>, convenienter
sequitur, dicens, non sine magno fructu
aeternitatis morituros in persecutione Christianos: <hi>Quoniam requirens sanguinem eorum memoratus est.</hi> 
Sed cur <hi>sanguinem eorum</hi> maluit dicere? An quasi
alius imperitior et minoris fidei quaereret dicens,
Quomodo annuntiabunt, cum in eos infidelitas gentium
saevitura sit; huic respondetur, <hi>Quoniam requirens
sanguinem eorum memoratus est;</hi> id est, veniet
ultimum judicium, ubi et interfectorum gloria, et interficientium
poena manifesta sit? <hi>Memoratus est</hi> autem,
nemo ita positum putet, quasi oblivio cadat in
Deum; sed quia post longum tempus futurum est judicium,
secundum affectum infirmorum hominum positum
est, qui quasi oblitum Deum putant, quia non
tam cito facit quam ipsi volunt. His dicitur etiam
quod sequitur, <hi>Non est oblitus clamorem pauperum;</hi> 
id est, non ut putatis oblitus est: quasi dicerent
postea quam audierunt, <hi>Memoratus est,</hi> Ergo oblitus
erat; <hi>Non est oblitus,</hi> inquit, <hi>clamorem pauperum.</hi> </p>
        </div3>
<div3>
          <head>14.</head>
          <p>
 <hi>[vers. 14, 15.]</hi> Sed quaero quis clamor pauperum
sit quem Deus non obliviscitur. An iste clamor
est, cujus haec verba sunt: <hi>Miserere mei, Domine,
vide humilitatem meam ab inimicis meis?</hi> Quare
ergo non dixit, Miserere nostri, Domine, vide humilitatem
nostram ab inimicis nostris, tanquam multi
pauperes clament; sed tanquam unus, <hi>Miserere mei,
Domine?</hi> An quia unus interpellat pro sanctis, qui
primus pauper pro nobis factus est, cum esset dives <note>(II Cor. VIII, 9)</note>,
et ipse dicit: <hi>Qui exaltas me de
portis mortis, ut annuntiem universas laudes tuas in
portis filiae Sion?</hi> Exaltatur enim homo in illo non
solum quem gestat, quod caput Ecclesiae est, sed
etiam quisquis nostrum est in caeteris membris; et
exaltatur ab omnibus pravis cupiditatibus, quae sunt
portae mortis, quia per illas itur in mortem. Mors autem
est jam ipsa laetitia in perfruendo, cum quisque
adipiscitur quod perdite concupivit: radix est enim
omnium malorum cupiditas <note>(I Tim. VI, 10)</note>; et propterea
porta mortis est, quia mortua est vidua quae
in deliciis vivit <note>(Id. V, 6)</note>: ad quas delicias per cupiditates
tanquam per portas mortis pervenitur. Sunt
autem portae filiae Sion, omnia optima studia, per
quae venitur ad visionem pacis in sancta Ecclesia.
In his igitur portis bene annuntiantur universae laudes
Dei, ut non detur sanctum canibus, neque projiciantur
margaritae ante porcos <note>(Matth. VII, 6)</note>;
qui malunt pertinaciter latrare, quam studiose quaerere,
aut qui nec latrare nec quaerere, sed in suarum
voluptatum coeno volutari. Cum autem in bonis
studiis laudes Dei annuntiantur, petentibus datur,
et quaerentibus manifestatur, et pulsantibus
aperitur. An forte portae mortis sunt corporales sensus
et oculi, qui aperti sunt homini cum de ligno
vetito gustasset <note>(Genes. III, 7)</note>, a quibus exaltantur,
quibus dicitur ut quaerant non quae videntur, sed
quae non videntur; quia quae videntur temporalia
<pb n="0124"/>
sunt, quae autem non videntur aeterna sunt <note>(II Cor.
IV, 18)</note>: et portae sunt filiae Sion, sacramenta et initia
fidei, quae pulsantibus aperiuntur, ut perveniatur
ad occulta Filii? Non enim oculus vidit, aut auris
audivit, aut in cor hominis ascendit, quae praeparavit
Deus diligentibus se <note>(I Cor. II, 9)</note>. Huc usque
est clamor pauperum, quem non oblitus est Dominus.</p>
        </div3>
<div3>
          <head>15.</head>
          <p>
 <hi>[vers. 16.]</hi> Deinde sequitur, <hi>Exsultabo super
salutare tuum:</hi> id est, cum beatitudine continebor a
salutari tuo, quod est Dominus noster Jesus Christus,
Virtus et Sapientia Dei <note>(Id. I, 24)</note>. Ergo Ecclesia dicit
quae hic affligitur, et spe salva est: quamdiu occultum
est Filii judicium, ipsa spe dicit, <hi>Exsultabo
super salutare tuum;</hi> quia nunc circumstrepente seu
vi, seu errore Gentilium atteritur. <hi>Infixae sunt gentes
in corruptione, quam fecerunt:</hi> animadverte quemadmodum
servetur poena peccatori de operibus suis;
et quemadmodum qui voluerunt persequi Ecclesiam,
in ea corruptione sint fixi, quam se inferre arbitrabantur:
nam interficere corpora cupiebant, cum ipsi in
anima morerentur. <hi>In muscipula ista, quam occultaverunt,
comprehensus est pes eorum.</hi> Muscipula occulta,
est dolosa cogitatio. Pes animae recte intelligitur
amor: qui cum pravus est, vocatur cupiditas
aut libido; cum autem rectus, dilectio vel charitas.
Amore enim movetur tanquam ad locum quo tendit.
Locus autem animae non in spatio aliquo est, quod
forma occupat corporis, sed in delectatione, quo se
pervenisse per amorem laetatur: delectatio autem
perniciosa sequitur cupiditatem, fructuosa charitatem.
Unde et radix dicta est cupiditas. <note>(I Tim. VI, 10)</note>.
Radix porro tanquam pes arboris intelligitur. Radix
dicta est et charitas, ubi de seminibus Dominus loquitur,
quae in petrosis locis exurente sole arescunt,
quia non habent altam radicem <note>(Matth. XIII, 5)</note>.
Unde significat eos qui gaudent excipiendo verbum
veritatis, sed cedunt persecutionibus, quibus sola
charitate resistitur. Et Apostolus dicit: <hi>Ut in charitate
radicati et fundati possitis comprehendere <note>(Ephes. III,
17)</note>
          </hi>. Pes ergo peccatorum, id est amor, comprehenditur
in muscipula quam occultant; quia cum fraudulentam
actionem consecuta fuerit delectatio, cum eos
tradiderit Deus in concupiscentiam cordis eorum <note>(Rom. I, 24)</note>,
jam illa delectatio alligat eos, ut inde
abrumpere amorem et ad utilia conferre non audeant;
quia cum conati fuerint, dolebunt animo, tanquam
pedem de compede exuere cupientes; cui dolori
succumbentes, a perniciosis delectationibus nolunt
abscedere. <hi>In muscipula</hi> ergo <hi>quam occultaverunt,</hi> 
id est in fraudulento consilio, <hi>comprehensus est pes
eorum,</hi> amor scilicet qui per fraudem pervenit ad vanam
laetitiam, qua comparatur dolor.</p>
        </div3>
<div3>
          <head>16.</head>
          <p>
 <hi>[vers. 17.] Cognoscitur Dominus judicia faciens.</hi> 
<pb n="0125"/>
Haec sunt judicia Dei: non ab illa tranquillitate
beatitudinis suae, nec a secretis sapientiae, quibus
recipiuntur beatae animae, profertur ferrum, aut ignis,
aut bestia, aut aliquid tale quo crucientur peccatores.
Sed quomodo cruciantur, et quomodo facit Dominus
judicium? <hi>In operibus,</hi> inquit, <hi>manuum suarum
comprehensus est peccator.</hi> </p>
        </div3>
<div3>
          <head>17.</head>
          <p>
 <hi>[vers. 18-21.]</hi> Hic interponitur, <hi>Canticum diapsalmatis</hi>:
quasi occulta laetitia, quantum existimare
possumus, separationis quae nunc fit, non locis,
sed affectionibus animorum, inter peccatores et justos,
sicut granorum a paleis adhuc in area. Et sequitur, <hi>Convertantur peccatores in infernum;</hi> 
 id est,
dentur in manus suas, cum eis parcitur, et illaqueentur
delectatione mortifera. <hi>Omnes gentes quae obliviscuntur
Deum:</hi> quia cum non probaverunt Deum
habere in notitia, dedit illos Deus in reprobum sensum <note>(Rom. I, 28)</note>.</p>
        </div3>
<div3>
          <head>18.</head>
          <p>
 <hi>Quia non in finem oblivio erit pauperis</hi>: qui
videtur nunc in oblivione esse, cum peccatores felicitate
hujus saeculi florere existimantur, et justi laborare;
sed <hi>patientia,</hi> inquit, <hi>pauperum non periet in aeternum.</hi> 
 Quapropter nunc patientia opus est ad
perferendos malos, qui jam voluntatibus separati
sunt, donec etiam ultimo judicio separentur.</p>
        </div3>
<div3>
          <head>19.</head>
          <p>
 <hi>Exsurge, Domine, non praevaleat homo.</hi> Imploratur
futurum judicium: sed antequam veniat, <hi>Judicentur,</hi> 
inquit, <hi>gentes in conspectu tuo:</hi> hoc est in
occulto, quod dicitur coram Deo, paucis sanctis et
justis intelligentibus. <hi>Constitue, Domine, legislatorem
super eos.</hi> Videtur mihi Antichristum significare, de
quo Apostolus dicit: <hi>Cum revelabitur homo peccati <note>(II
Thes. II, 3)</note>
          </hi>. <hi>Sciant gentes quoniam homines sunt:</hi> ut
qui nolunt liberari a Filio Dei, et pertinere ad filium
hominis, et esse filii hominum, id est novi homines,
serviant homini, id est veteri homini peccatori, <hi>quoniam
homines sunt.</hi> 
</p>
        </div3>
      </div1>
<div1>
        <head>IN PSALMUM ALTERUM IX.</head>
<div3>
          <head>20.</head>
          <p>
 <hi>[vers. 1-3.]</hi> Et quia ille ad tantum culmen inanis
gloriae venturus creditur, tanta ei licebit facere,
et in omnes homines, et in sanctos Dei, ut tunc vere
nonnulli infirmi arbitrentur Deum res humanas negligere;
interposito diapsalmate, subjicit tanquam vocem
gementium; et quaerentium cur judicium differatur: <hi>Utquid, Domine,</hi> 
 inquit, <hi>recessisti longe?</hi> Deinde
qui sic quaesivit, tanquam repente intellexerit,
aut quasi sciens interrogaverit ut doceret, subjicit
dicens; <hi>Despicis in opportunitatibus, in tribulationibus;</hi> 
id est, opportune despicis, et facis tribulationes
ad inflammandos animos desiderio adventus tui:
his enim jucundior est fons ille vitae, qui multum
sitierint; itaque insinuat consilium dilationis, dicens:
<pb n="0126"/> <hi>dum superbit impius, incenditur pauper.</hi> 
 Mirum
est et verum, quanto studio bonae spel parvuli accendantur
ad recte vivendum, comparatione peccantium.
Quo mysterio agitur, ut etiam haereses esse permittantur:
non quia ipsi haeretici hoc volunt; sed quia hoc de
peccatis eorum divina operatur Providentia, quae lucem
et facit et ordinat, tenebras autem tantum ordinat <note>(Gen. I, 3, 4)</note>,
ut sit earum comparatione lux
gratior, sicut haereticorum comparatione jucundior est
inventio veritatis: ea quippe comparatione probati
manifesti fiunt inter homines qui Deo noti sunt.</p>
        </div3>
<div3>
          <head>21.</head>
          <p>
 <hi>Comprehenduntur in cogitationibus suis, quibus
cogitant:</hi> id est, malae cogitationes eorum vincula illis
fiunt. Sed quare fiunt vincula? <hi>Quoniam laudatur
peccator,</hi> inquit, <hi>in desideriis animae suae.</hi> Adulantium
linguae alligant animas in peccatis: delectat enim ea
facere, in quibus non solum non metuitur reprehensor,
sed etiam laudator auditur. <hi>Et qui iniqua gerit,
benedicitur:</hi> hinc comprehenduntur in cogitationibus
suis, quibus cogitant.</p>
        </div3>
<div3>
          <head>22.</head>
          <p>
 <hi>[vers. 4.] Irritavit Dominum peccator.</hi> Nemo
gratuletur homini qui prosperatur in via sua, cujus
peccatis deest ultor, et adest laudator: major haec
ira Domini est. Irritavit enim Dominum peccator, ut
ista patiatur, id est, ut correptionis flagella non patiatur. <hi>Irritavit Dominum peccator: secundum multitudinem
irae suae non exquiret.</hi> 
 Multum irascitur, dum
non exquirit, dum quasi obliviscitur et non attendit
peccata, et per fraudes et scelera ad divitias honoresque
pervenitur: quod maxime in illo Antichristo
eventurum est, qui usque adeo beatus videbitur hominibus,
ut etiam Deus putetur. Sed quanta ista ira
sit Dei, docent sequentia.</p>
        </div3>
<div3>
          <head>23.</head>
          <p>
 <hi>[vers. 5.] Non est Deus in conspectu ejus, contaminantur
viae ejus in omni tempore.</hi> Qui novit vel quid
gaudeat, vel quid laetetur in anima, novit quantum
malum sit luce deseri veritatis; cum magnum malum
homines putent oculorum corporalium caecitatem,
qua lux ista retrahitur. Quantam ergo poenam
patitur qui secundis rebus peccatorum suorum eo
perducitur, ut non sit Deus in conspectu ejus, et contaminentur
viae ejus in omni tempore, id est, cogitationes
et consilia ejus immunda sint! <hi>Auferuntur judicia
tua a facie ejus.</hi> Animus enim male sibi conscius,
dum sibi videtur nullam poenam pati, credit quod non
judicet Deus, et sic auferuntur judicia Dei a facie
ejus, cum haec ipsa sit magna damnatio. <hi>Et omnium
inimicorum suorum dominabitur.</hi> Ita enim traditur,
quod reges omnes superaturus sit, et solus regnum
obtenturus; quando etiam secundum Apostolum, qui
de illo praedicat, <hi>In templo Dei sedebit, extollens se
super omne quod colitur et quod dicitur Deus <note>(II Thess.
II, 4)</note>
          </hi>.</p>
        </div3>
<div3>
          <head>24.</head>
          <p>
 <hi>[vers. 6.]</hi> Et quoniam traditus in concupiscentiam
cordis sui et damnationi ultimae destinatus, per
nefarias artes ad illud vanum et inane culmen dominationemque
venturus est, propterea sequitur, <hi>Dixit enim
<pb n="0127"/>
in corde suo: Non movebor de generatione in generationem
sine malo;</hi> id est, fama mea et nomen meum de hac
generatione in generationem posterorum non transiet,
nisi artibus malis adipiscar tam excelsum principatum,
de quo posteri tacere non possint. Animus enim
perditus et expers bonarum artium atque a justitiae
lumine alienus, malis artibus sibi aditum molitur ad
famam tam diuturnam, ut apud posteros etiam celebretur.
Et qui non possunt bene innotescere, cupiunt
vel male de se homines loqui, dummodo nomen latissime
pervagetur. Quod hic arbitror dictum esse: <hi>Non
movebor de generatione in generationem sine malo.</hi> Est
et alius intellectus. Si de generatione mortali ad
aeternitatis generationem se venire non posse vanus
et erroris plenus animus arbitratur, nisi artibus malis;
quod quidem etiam de Simone diffamatum est <note>(Act. VIII, 9-23)</note>,
cum sceleratis artibus coelum se putasset
adepturum, et de humana generatione in divinam
generationem rebus magicis transiturum: quid
ergo mirum, si etiam ille homo peccati, qui totam
nequitiam et impietatem, quam omnes pseudoprophetae
inchoaverunt, impleturus est, et tanta signa
facturus, ut decipiat, si fieri potest, etiam electos,
dicturus est in corde suo: <hi>Non movebor de generatione
in generationem sine malo?</hi> </p>
        </div3>
<div3>
          <head>25.</head>
          <p>
 <hi>[vers. 7.] Cujus maledictione os ejus plenum
est, et amaritudine et dolo.</hi> Magnum enim maledictum
est, tam nefandis artibus coelum appetere, et ad capiendam
aeternam sedem talia merita comparare. Sed
hac ejus maledictione os plenum est: non enim habebit
effectum ista cupiditas, sed intra os ejus tantum
valebit ad eum perdendum, qui haec sibi ausus est
polliceri cum amaritudine et dolo, id est, ira et insidiis
quibus in suas partes conversurus est multitudinem. <hi>Sub lingua ejus labor et dolor.</hi> 
 Nihil est laboriosius
iniquitate et impietate: quem laborem sequitur dolor;
quia non solum sine fructu, sed etiam ad perniciem
laboratur. Qui labor et dolor ad illud refertur quod
dixit in corde suo, <hi>Non movebor de generatione in generationem
sine malo:</hi> et propterea, <hi>sub lingua ejus;</hi> 
non, in lingua; quoniam tacite ista cogitaturus est,
hominibus autem alia locuturus, ut bonus et justus
et Dei filius videatur.</p>
        </div3>
<div3>
          <head>26.</head>
          <p>
 <hi>[vers. 8.] Sedet in insidiis cum divitibus.</hi> Quibus
divitibus, nisi eis quos hujus saeculi muneribus cumulabit?
Et ideo in insidiis cum his sedere dictus est,
quoniam falsam felicitatem ipsorum ad decipiendos
homines ostentabit. Qui prava voluntate dum tales
esse cupiunt, et bona aeterna non quaerunt, in laqueos
ejus incident. <hi>In occultis ut interficiat innocentem. In
occultis</hi> puto dictum esse, ubi non facile intelligitur
quid appetendum, quidve fugiendum sit: innocentem
autem interficere, est ex innocente facere innocentem.</p>
        </div3>
<div3>
          <head>27.</head>
          <p>
 <hi>[vers. 9.] Oculi ejus in pauperem respiciunt.</hi> Justos
enim maxime persecuturus est de quibus dictum
est: <hi>Beati pauperes spiritu, quia ipsorum est regnum
coelorum <note>(Matth. V, 3)</note>
          </hi>. <hi>Insidiatur in occulto, velut leo
<pb n="0128"/>
in cubili suo.</hi> Leonem in cubili dicit eum in quo et vis
et dolus operabitur. Prima enim persecutio Ecclesiae
violenta fuit, cum proscriptionibus, tormentis, caedibus,
Christiani ad sacrificandum cogerentur: altera
persecutio fraudulenta est, quae nunc per cujuscemodi
 haereticos et falsos fratres agitur: tertia superest
per Antichristum ventura, qua nihil est periculosius,
quoniam et violenta et fraudulenta erit. Vim
habebit in imperio, dolum in miraculis: ad vim relatum
est, quod dictum est, <hi>leo;</hi> ad dolos, quod dictum
est, <hi>in cubili suo.</hi> Et rursum ipsa repetita sunt converso
ordine. <hi>Insidiatur,</hi> inquit, <hi>ut rapiat pauperem;</hi> 
hoc ad dolum pertinet: quod autem sequitur, <hi>Rapere
pauperem dum attrahit eum,</hi> violentiae deputatur; <hi>attrahit</hi> 
 enim significat, quibus potest cruciatibus affligendo
ad se adducit.</p>
        </div3>
<div3>
          <head>28.</head>
          <p>
 <hi>[vers. 10.]</hi> Item duo quae sequuntur, ipsa sunt. <hi>In muscipula sua humiliabit eum,</hi> 
 dolus est. <hi>Inclinabitur,
et cadet, dum dominabitur pauperum,</hi> vis est:
muscipula enim bene significat insidias; dominatio
vero terrorem apertissime insinuat. Et bene ait, <hi>Humiliabit eum in muscipula sua:</hi> 
 cum enim signa
illa facere coeperit, quanto mirabiliora videbuntur
hominibus, tanto illi sancti, qui tunc erunt, contemnentur,
et quasi pro nihilo habebuntur; quos ille cui
per justitiam et innocentiam resistent, mirificis factis
superare videbitur. Sed <hi>inclinabitur, et cadet, dum dominabitur
pauperum,</hi> id est, dum quaelibet supplicia
irrogabit resistentibus sibi servis Dei.</p>
        </div3>
<div3>
          <head>29.</head>
          <p>
 <hi>[vers. 11, 12.]</hi> Unde autem inclinabitur, et cadet? <hi>Dixit enim in corde suo: Oblitus est Deus, avertit
faciem suam, ne videat usque in finem.</hi> 
 Haec est inclinatio
et casus miserrimus, dum animus humanus in
suis iniquitatibus quasi prosperatur, et parci sibi
putat; cum excaecetur, et servetur ad ultimam opportunamque
vindictam, de qua nunc jam loquitur, <hi>Exsurge,
Domine Deus, exaltetur manus tua;</hi> id est, manifesta
sit potentia tua. Superius autem dixerat, <hi>Exsurge, Domine, non praevaleat homo, judicentur
gentes in conspectu tuo;</hi> 
 id est in occulto, ubi solus
Deus videt. Hoc factum est, cum impii ad magnam
quae videtur hominibus felicitatem pervenerunt; super
quos constituitur legislator, qualem habere meruerunt,
de quo dicitur: <hi>Constitue, Domine, legislatorem
super eos, sciant gentes quoniam homines sunt.</hi> 
Nunc autem post illam occultam poenam atque vindictam
dicitur, <hi>Exsurge, Domine Deus, exaltetur manus
tua:</hi> non utique in occulto, sed jam in manifestissima
gloria. <hi>Ne obliviscaris pauperum in finem;</hi> id est, sicut
impii putant, qui dicunt: <hi>Oblitus est Deus, avertit faciem
suam ne videat usque in finem.</hi> Usque in finem
autem negant Deum videre, qui dicunt eum res humanas
et terrenas non curare; quoniam terra quasi
finis est rerum, quia ultimum elementum est in quo
homines ordinatissime laborant, sed laborum suorum
ordinem videre non possunt, qui maxime pertinet ad
<pb n="0129"/>
occulta Filii. Laborans ergo Ecclesia illis temporibus,
tanquam navis in magnis fluctibus et procellis, quasi
dormientem excitat Dominum, ut imperet ventis,
et tranquillitas redeat: dicit ergo, <hi>Exsurge, Domine
Deus, exaltetur manus tua, ne obliviscaris pauperum
in finem.</hi> </p>
        </div3>
<div3>
          <head>30.</head>
          <p>
 <hi>[vers. 13, 14.]</hi> Jam itaque manifestum judicium
intelligentes, et exsultantes dicunt, <hi>Propter quid irritavit
impius Deum?</hi> id est, quid profuit tanta mala
facere? <hi>Dixit enim in corde suo: Non requiret.</hi> Deinde
sequitur: <hi>Vides quoniam tu laborem et iram consideras,
ut tradas eos in manus tuas.</hi> Sensus iste pronuntiationem
quaerit, in qua si erratum fuerit, obscuratur.
Sic enim dixit in corde suo impius: Non requiret
Deus, quasi Deus laborem et iram consideret, ut tradat
eos in manus suas; id est, quasi laborare et irasci
timeat, et propterea illis parcat, ne onerosa illi sit
poena eorum, aut ne iracundiae tempestate turbetur,
quomodo plerumque homines faciunt, dissimulantes
vindictam, ne laborent, aut irascantur.</p>
        </div3>
<div3>
          <head>31.</head>
          <p>
 <hi>Tibi derelictus est pauper.</hi> Ideo enim pauper
est, id est, omnia hujus mundi temporalia bona contempsit,
ut tu sis tantum spes ejus. <hi>Pupillo tu eris
adjutor;</hi> id est, ei cui moritur pater hic mundus, per
quem carnaliter genitus est, et jam potest dicere: <hi>Mundus mihi crucifixus est, et ego mundo 
 <note>(Gal. VI, 14)</note>
          </hi>.
Talibus enim pupillis pater fit Deus. Docet quippe
Dominus pupillos fieri discipulos suos, quibus dicit: <hi>Ne vobis dicatis patrem in terris 
 <note>(Matth. XXIII, 9)</note>
          </hi>. Cujus
rei exemplum praebuit prior ipse dicendo: <hi>Quae
mihi mater, aut qui fratres <note>(Id. XII, 48)</note>
          </hi> Unde volunt
quidam perniciosissimi haeretici asserere, non
eum habuisse matrem: nec vident esse consequens
si haec verba attendant, ut nec discipuli ejus patres
habuerint; quia sicut ipse dixit, <hi>Quae mihi mater est,</hi> 
sic illos docuit, cum ait: <hi>Nolite vobis dicere patrem
in terris.</hi> </p>
        </div3>
<div3>
          <head>32.</head>
          <p>
 <hi>[vers. 15, 16.] Contere brachium peccatoris et
maligni;</hi> illius scilicet de quo supra dicebatur: <hi>Omnium
inimicorum suorum dominabitur.</hi> Brachium ergo
ejus, dixit potentiam ejus: cui contraria est Christi
potentia, de qua dicitur: <hi>Exsurge, Domine Deus, exaltetur
manus tua. Requiretur delictum ejus, nec invenietur.</hi> 
Propter illud, id est, judicabitur de peccato
suo, et ipse periet propter peccatum suum. Deinde
quid mirum si sequitur, <hi>Dominus regnabit in aeternum
et in saeculum saeculi, peribitis gentes de terra illius?</hi> 
Gentes posuit, peccatores et impios.</p>
        </div3>
<div3>
          <head>33.</head>
          <p>
 <hi>[vers. 17.] Desiderium pauperum exaudivit Dominus:</hi> 
desiderium illud quo aestuabant, cum in angustiis
et tribulationibus hujus saeculi Domini diem
concupiscerent. <hi>Praeparationem cordis eorum exaudivit
auris tua:</hi> haec est cordis praeparatio, de qua in alio
<pb n="0130"/>
psalmo canitur, <hi>Paratum cor meum, Deus, paratum
cor meum <note>(Psal. LVI, 8)</note>
          </hi>; de qua dicit Apostolus: <hi>Si
autem quod non videmus speramus, per patientiam exspectamus <note>(Rom. VIII, 25)</note>
          </hi>.
Jam vero aurem Dei, non
membrum corporeum, sed potentiam esse qua exaudit,
regulariter debemus accipere; atque ita quibusque
nominatis membris ejus, quae in nobis visibilia
et corporea sunt, potentias operationum oportet intelligi,
ne saepe ista repetantur: non enim corporeum
fas est putare, quod Dominus Deus non sonantem vocem,
sed praeparationem cordis exaudit.</p>
        </div3>
<div3>
          <head>34.</head>
          <p>
 <hi>[vers. 18.] Judicare pupillo et humili:</hi> id est,
non ei qui conformatur huic saeculo, neque superbo.
Aliud est enim judicare pupillum, aliud judicare pupillo:
judicat pupillum etiam qui condemnat; judicat
autem pupillo qui pro illo profert sententiam. <hi>Ut non
apponat ultra magnificare se homo super terram.</hi> Homines
enim sunt, de quibus dictum est: <hi>Pone, Domine,
legislatorem super eos, sciant gentes quoniam homines
sunt.</hi> Sed etiam ille qui eodem loco intelligitur
poni super eos, homo erit, de quo nunc dicitur, <hi>Ut
non apponat ultra magnificare se homo super terram:</hi> 
cum venerit scilicet Filius hominis judicare pupillo,
qui se exuit veterem hominem, atque hoc modo tanquam
extulit Patrem.</p>
        </div3>
<div3>
          <head>35.</head>
          <p>
 Post occulta ergo Filii, de quibus in hoc psalmo
multa dicta sunt, erunt manifesta Filii, de quibus
pauca in fine ejusdem psalmi nunc dicta sunt: ex his
autem titulus factus est, quae majorem hic partem
tenent. Potest et ipse dies adventus Domini recte numerari
inter occulta Filii, quamvis ipsa Domini praesentia
manifesta futura sit; de illo enim die dictum
est quod nemo eum sciret, neque Angeli, nec Virtutes,
neque Filius hominis <note>(Matth. XXIV, 36)</note>: quid
ergo tam occultum, quam id quod etiam ipsi judici
occultum esse dictum est, non ad cognoscendum,
sed ad prodendum? De occultis autem Filii, etiam si
quisquam non Dei Filium subaudire voluerit, sed
ipsius David, cujus nomini totum Psalterium tribuitur,
nam Davidici utique Psalmi appellantur, voces
illas audiat quibus Domino dicitur; <hi>Miserere nostri,
fili David <note>(Id. XX, 30)</note>
          </hi>; atque ita etiam hoc modo
eumdem Dominum Christum intelligat, de cujus occultis
ipse psalmus inscriptus est. Sic enim etiam ab
angelo dicitur: <hi>Dabit illi Deus sedem David patris sui <note>(Luc. I, 32)</note>
          </hi>.
Nec illa sententia huic intellectui contraria
est, qua idem Dominus quaerit a Judaeis, <hi>Si
filius David Christus est, quomodo in spiritu vocat eum
Dominum, dicens: Dixit Dominus Domino meo, Sede
ad dexteram meam, donec ponam inimicos tuos sub pedibus
tuis <note>(Matth. XXII, 44)</note>
          </hi>. Dictum est enim imperitis,
qui quamvis venturum Christum sperarent, secundum
hominem tamen eum exspectarent, non secundum
quod Virtus et Sapientia Dei est. Docet ergo
ibi fidem verissimam et sincerissimam, ut et Dominus
sit regis David, secundum quod est Verbum
in principio, Deus apud Deum, per quod facta sunt
omnia <note>(Joan. I, 1)</note>; et filius, secundum quod factus
est ei ex semine David secundum carnem <note>(Rom. I, 3)</note>.
<pb n="0131"/>
Non enim dicit, Non est filius David Christus; sed,
Si jam tenetis quod filius sit ejus, discite quomodo
sit Dominus ejus; nec teneatis in Christo quod filius
hominis est, ita enim filius David est; relinquatis
quod Filius Dei est, ita enim Dominus ejus est.
</p>
        </div3>
      </div1>

<div1>
        <head>IN PSALMUM X ENARRATIO. <hi>In finem, Psalmus ipsi David.</hi> </head>
<div3>
          <head>1.</head>
          <p>
 <hi>[vers. 1, 2.]</hi> Nova tractatione titulus iste non indiget;
jam enim satis tractatum est quid sit, <hi>in finem.</hi> 
Ipsum ergo Psalmi textum videamus, qui mihi videtur
adversus haereticos canendus, qui commemorando
et exaggerando multorum in Ecclesia peccata,
quasi apud ipsos justi aut omnes aut plures sint, ab
unius Ecclesiae verae matris uberibus nos avertere
atque abripere moliuntur, affirmantes quod apud
ipsos sit Christus, et quasi pie studioseque admonentes,
ut ad eos transeundo transmigremus ad Christum,
quem se habere mentiuntur. Notum est autem
Christum in prophetia, cum multis nominibus allegorice
insinuaretur, etiam montem appellatum. Respondendum
est itaque istis, et dicendum: <hi>In Domino
confido, quomodo dicitis animae meae: Transmigra in
montes sicut passer?</hi> unum montem teneo in quo confido,
quomodo dicitis ut ad vos transeam, tanquam
multi sint Christi? Aut si vos montes esse dicitis per
superbiam, oportet quidem esse passerem pennatum
virtutibus et praeceptis Dei; sed ea ipsa prohibent
volare in istos montes, et in superbis hominibus spem
collocare. Habeo domum ubi requiescam, quia in
Domino confido: nam et passer invenit sibi domum <note>(Psal. LXXXIII, 4)</note>,
et factus est Dominus refugium
pauperi <note>(Psal. IX, 10)</note>. Dicamus ergo tota fiducia, ne
dum Christum apud haereticos quaerimus, amittamus: <hi>In Domino confido; quomodo dicitis animae meae:
Transmigra in montes sicut passer?</hi> </p>
        </div3>
<div3>
          <head>2.</head>
          <p>
 <hi>[vers. 3.] Quoniam ecce peccatores intenderunt arcum,
paraverunt sagittas suas in pharetra, ut sagittent
in obscura luna rectos corde.</hi> Terrores isti sunt comminantium
nobis de peccatoribus, ut ad se tanquam
ad justos transeamus. <hi>Ecce,</hi> inquiunt, <hi>peccatores intenderunt
arcum:</hi> credo, Sripturas, quas illi carnaliter
interpretando, venenatas inde sententias emittunt. <hi>Paraverunt sagistas suas in pharetra:</hi> 
 eadem
verba scilicet, quae Scripturarum auctoritate jaculaturi
sunt, in cordis occulto paraverunt. <hi>Ut sagittent in
obscura luna rectos corde:</hi> ut cum senserint, Ecclesiae
lumine propter multitudinem imperitorum et carnalium
obscurato, non se posse convinci, corrumpant
bonos mores colloquiis malis <note>(I Cor. XV, 33)</note>. Sed
contra omnes istos terrores dicendum est: <hi>In Domino
confido.</hi> </p>
        </div3>
<div3>
          <head>3.</head>
          <p>
 Luna vero quam congruenter significet Ecclesiam,
memini me promisisse in hoc psalmo consideraturum.
Duae sunt de luna opiniones probabiles:
harum autem quae vera sit, aut non omnino, aut difficillime
<pb n="0132"/>
arbitror posse hominem scire. Cum enim
quaeritur unde lumen habeat, alii dicunt suum habere,
sed globum ejus dimidium lucere, dimidium autem
obscurum esse; dum autem movetur in circulo
suo, eamdem partem qua lucet, paulatim ad terras
converti, ut videri a nobis possit, et ideo prius quasi
corniculatam apparere. Nam et si facias pilam ex dimidia
parte candidam, et ex dimidia obscuram; si
eam partem quae obscura est ante oculos habeas, nihil
candoris vides, et cum coeperis illam candidam
partem ad oculos convertere, si paulatim facias,
primo cornua candoris videbis, deinde paulatim
crescit, donec tota pars candens opponatur oculis,
et nihil obscurae alterius partis videatur: quod si
perseveres adhuc paulatim convertere, incipit obscuritas
apparere, et candor minui, donec iterum
ad cornua redeat, et postremo totus ab oculis
avertatur, ac rursus obscura illa pars sola possit videri:
quod fieri dicunt, cum lumen lunae videtur
crescere usque ad quintamdecimam lunam, et rursus
usque ad tricesimam minui, et redire ad cornua, donec
penitus nihil in ea lucis appareat. Secundum hanc
opinionem luna in allegoria significat Ecclesiam, quod
ex parte spirituali lucet Ecclesia, ex parte autem carnali
obscura est: et aliquando spiritualis pars in bonis
operibus apparet hominibus; aliquando autem in
conscientia latet, ac Deo tantummodo nota est, cum
solo corpore apparet hominibus; sicut contingit, cum
oramus in corde, et quasi nihil agere videmur, dum
non ad terram, sed sursum corda habere jubemur ad
Dominum. Alii autem dicunt non habere lunam lumen
proprium, sed a sole illustrari; sed quando cum
illo est, eam partem ad nos habere qua non illustratur,
et ideo nihil in ea lucis videri; cum autem incipit
ab illo recedere, illustrari ab ea etiam parte quam
habet ad terram, et necessario incipere a cornibus,
donec fiat quintadecima contra solem; tunc enim sole
occidente oritur, ut quisquis occidentem solem observaverit,
cum eum coeperit non videre, conversus
ad Orientem, lunam surgere videat; atque inde ex
alia parte cum ei coeperit propinquare, illam partem
ad nos convertere, qua non illustratur, donec ad cornua
redeat atque inde omnino non appareat; quia
tunc pars illa quae illustratur, sursum est ad coelum,
ad terram autem illa quam radiare sol non potest.
Ergo et secundum hanc opinionem, luna intelligitur
Ecclesia, quod suum lumen non habeat, sed ab unigenito
Dei Filio, qui multis locis in sanctis Scripturis
allegorice sol appellatus est, illustratur. Quem nescientes
et cernere non valentes haeretici quidam,
ad istum solem corporeum et visibilem, quod commune
lumen est carnis hominum atque muscarum,
sensus simplicium conantur avertere, et nonnullorum
avertunt, qui quamdiu non possunt interiorem
lucem veritatis mente contueri, simplici fide catholica
<pb n="0133"/>
contenti esse nolunt, quae una parvulis salus est,
et quo uno lacte ad firmitatem solidioris cibi certo
robore pervenitur. Quaelibet ergo duarum istarum
opinionum vera sit, congruenter accipitur allegorice
luna, Ecclesia. Aut si in istis obscuritatibus, magis
negotiosis quam fructuosis exercere animum aut non
libet, aut non vacat, aut animus ipse non valet, satis
est lunam popularibus oculis intueri, et non quaerere
obscuras causas, sed cum omnibus et incrementa ejus
et complementa et detrimenta sentire. Quae si propterea
deficit ut renovetur, etiam ipsi imperitae multitudini
demonstrat Ecclesiae figuram, in qua creditur
resurrectio mortuorum.</p>
        </div3>
<div3>
          <head>4.</head>
          <p>
 Deinde quaerendum est quid in hoc psalmo accipiatur <hi>obscura luna,</hi> 
 in qua peccatores sagittare paraverunt
rectos corde. Non enim uno modo dici
obscura luna potest: nam et cum finitur menstruis
cursibus, et cum ejus fulgor nubilo interpolatur,
et cum plena deficit, dici potest obscura luna.
Potest ergo et de persecutoribus martyrum intelligi,
quod sagittare voluerint in obscur a luna rectos
corde: sive adhuc in Ecclesiae novitate, quia nondum
terris major effulserat, et gentilium superstitionum
tenebras vicerat: sive linguis blasphemorum et
christianum nomen male diffamantium, quasi nebulis
cum terra obtegeretur, videri perspicua luna non poterat,
id est Ecclesia: sive ipsorum martyrum caedibus
et tanta effusione sanguinis, tanquam illo defectu
et obscuratione qua cruentam faciem luna videtur
ostendere, a nomine christiano deterrebantur infirmi;
in quo terrore verba dolosa et sacrilega jaculabantur
peccatores, ut etiam rectos corde perverterent.
Potest et de his peccatoribus intelligi, quos Ecclesia
continet, quod tunc inventa occasione hujus lunae
obscurae, multa commiserint, quae nobis opprobria
nunc objiciuntur ab haereticis, cum eorum auctores
ea fecisse dicantur. Sed quoquo modo se habeat quod
in obscura luna factum est, nunc catholico nomine
toto orbe diffuso atque celebrato, quid mihi est incognitis
perturbari? <hi>In Domino</hi> enim <hi>confido;</hi> nec
audio dicentes animae meae: <hi>Transmigra in montes
sicut passer. Quoniam ecce peccatores intenderunt arcum,
ut sagittent in obscura luna rectos corde.</hi> Aut si et
illis nunc luna videtur obscura, quia incertum volunt
efficere quae sit catholica, et eam peccatis carnalium
hominum, quos multos continet, conantur arguere;
quid ad eum pertinet qui vere dicit: <hi>In Domino confido?</hi> 
Qua voce se quisque et frumentum esse ostendit,
et usque ad ventilationis tempus paleas tolerabiliter
sustinet.</p>
        </div3>
<div3>
          <head>5.</head>
          <p>
 <hi>In Domino</hi> ergo <hi>confido.</hi> Illi timeant qui confidunt
in homine, et de parte hominis se esse negare
<pb n="0134"/>
non possunt, per cujus canos jurant: et cum in
sermone ab eis quaeritur, cujus communionis sint,
nisi de parte illius se esse dicant, non possunt agnosci.
Dic quid isti faciunt, cum illis commemorantur
tam innumerabilia et quotidiana peccata et scelera
eorum, quibus plena est illa societas? Numquid possunt
dicere. <hi>In Domino confido; quomodo dicitis animae
meae: Tramsmigra in montes sicut passer?</hi> Non enim
confidunt in Domino, qui tunc esse dicunt sancta sacramenta,
si per sanctos homines dentur. Itaque cum
ab eis quaeritur, qui sint sancti, erubescunt dicere,
Nos sumus; quin etiam si illi non erubescant hoc dicere,
hi qui audiunt pro ipsis erubescunt. Itaque isti
cogunt eos qui accipiunt sacramenta, spem suam in
homine ponere, cujus cor videre non possunt. Et maledictus
omnis qui spem suam ponit in homine <note>(Jerem.
XVII, 5)</note>. Quid est enim dicere, Ego quod de sanctum
est; nisi, Spem tuam in me pone? Quid si non es
sanctus? Aut ostende cor tuum. Quod si non potes,
ubi videbo quod sanctus es? An forte dices quod scriptum
est, <hi>Ex operibus eorum cognoscetis eos <note>(Matth.
VII, 16)</note>
          </hi> Video plane mira opera, quotidianas violentias
Circumcellionum sub episcopis et presbyteris ducibus
circumquaque volitare, et terribiles fustes Israeles
vocare, quae homines qui nunc vivunt, quotidie
vident et sentiunt. Macariana vero tempora, de
quibus invidiam faciunt, et plurimi non viderunt, et
nemo nunc videt: et quisquis ea vidit catholicus, potuit
dicere, si Dei servus esse vellet, <hi>In Domino confido;</hi> 
quod et nunc dicit, cum multa quae non vult,
in Ecclesia videt, qui se intra illa retia plena piscibus
bonis et malis <note>(Id. XIII, 47)</note> natare adhuc sentit, donec
ad finem maris veniatur, ubi mali segregentur a
bonis. Isti autem quid respondent, si alicui illorum
dicat ille quem baptizant: Quomodo me jubes praesumere?
Nam si et dantis et accipientis est meritum,
sit dantis Dei, et accipientis conscientiae meae: haec
enim duo non mihi incerta sunt, bonitas illius, et fides
mea. Quid de interponis, de quo certum scire
nihil possum? Sine me dicere, <hi>In Domino confido.</hi> 
Nam si in te confido, unde confido si nihil mali ista
nocte fecisti? Postremo si vis ut credam tibi, numquid
possum amplius quam de te credere? Unde ergo confido
in eis quibus heri communicasti, et hodie communicas,
et cras communicabis, utrum vel isto triduo nihil
mali commiserint? Quod si nec te nec me polluit
quod nescimus, quae causa est ut rebaptizes eos qui
tempora traditionis et Macarianae invidiae non noverunt?
Quae causa est ut christianos de Mesopotamia
venientes, qui Caeciliani et Donati nec nomen audierunt,
rebaptizare audeas, et neges esse christianos?
Si autem illos polluunt aliena peccata quae nesciunt,
<pb n="0135"/>
tenet te reum quidquid per singulos dies in parte
vestra te nesciente committitur, imperatorum constitutiones
 frustra objicientem Catholicis, cum in
vestris castris privati fustes ignesque sic saeviant. Ecce
quo lapsi sunt, qui cum viderent in Catholica peccatores,
non potuerunt dicere, <hi>In Domino confido,</hi> et
spem suam in homine posuerunt. Quod omnino dicerent,
si non aut ipsi, aut et ipsi tales essent, quales
illos putabant, a quibus sacrilega superbia separari
se velle finxerunt.</p>
        </div3>
<div3>
          <head>6.</head>
          <p>
 <hi>[vers. 4.]</hi> Dicat ergo anima catholica: <hi>In Domino
confido; quomodo dicitis animae meae: Transmigra in
montes sicut passer? Quoniam esse peccatores intenderunt
arcum, paraverunt sagittas suas in pharetra, ut
sagittent in obscura luna rectos corde:</hi> et sermonem
ab ipsis convertat ad Dominum, et dicat, <hi>Quoniam
quae perfecisti destruxerunt.</hi> Et hoc dicat, non contra
istos solos, sed contra omnes haereticos. Omnes enim
quantum in ipsis est, destruxerunt laudem, quam ex
ore infantium et lactentium perfecit Deus <note>(Psal. VIII,
3)</note>, dum quaestionibus vanis et scrupulosis exagitant
parvulos, et eos nutriri fidei lacte non sinunt. Quasi
ergo dictum sit huic animae, Quare isti tibi dicunt, <hi>Transmigra in montes sicut passer?</hi> 
 quare te de peccatoribus
terrent, qui intenderunt arcum ad sagittandos
in obscura luna rectos corde? Respondet: Ideo utique
me terrent, <hi>quoniam quae perfecisti destruxerunt.</hi> Ubi,
nisi in conventiculis suis, ubi parvulos et interioris
lucis ignaros, non lacte nutriunt, sed venenis necant? <hi>Justus autem quid fecit?</hi> 
 Si vos Macarius, si vos Caecilianus
offendit; Christus quid fecit vobis, qui dixit, <hi>Pacem meam do vobis, pacem meam relinquo vobis <note>(Joan. XIV, 27)</note>
          </hi>:
quam vos nefanda dissensione violastis?
Christus quid vobis fecit, qui traditorem suum
tanta patientia pertulit, ut ei primam Eucharistiam
confectam manibus suis et ore suo commendatam,
sicut caeteris Apostolis traderet <note>(Luc. XXII, 19, 21)</note> 
Quid vobis fecit Christus, qui eumdem traditorem
suum, quem diabolum nominavit <note>(Joan. VI, 71)</note>, qui
ante traditionem Domini nec loculis dominicis fidem
potuit exhibere <note>(Id. XII, 6)</note>, cum caeteris discipulis ad
praedicandum regnum coelorum misit <note>(Matth. X, 5)</note>;
ut demonstraret dona Dei pervenire ad eos qui cum
fide accipiunt, etamsi talis sit per quem accipiunt,
qualis Judas fuit?</p>
        </div3>
<div3>
          <head>7.</head>
          <p>
 <hi>[vers. 5.] Dominus in templo sancto suo.</hi> Ita vero,
sicut Apostolus dicit, <hi>Templum enim Dei sanctum est,
quod estis vos. Quisquis autem templum Dei violaverit,
disperdet illum Deus <note>(I Cor. III, 17)</note>
          </hi>. Templum Dei
violat, qui violat unitatem: non enim tenet caput <note>(Coloss. II, 19)</note>,
ex quo totum corpus connexum et
compactum per omnem tactum subministrationis,
secundum operationem in mensuram uniuscujusque
partis incrementum corporis facit, in aedificationem
sui in charitate <note>(Ephes. IV, 16)</note>. In hoc templo sancto
<pb n="0136"/>
suo Dominus est; quod constat multis membris suis,
sua quaeque officia gerentibus, in unam aedificationem
charitate constructis; quod violat, quisquis causa
principatus sui a catholica societate disjungitur. <hi>Dominus
in templo sancto suo, Dominus in coelo sedes ejus.</hi> 
Si coelum acceperis justum, sicut terram accipis peccatorem,
cui dictum est, <hi>Terra es, et in terram ibis <note>(Gen. III, 19)</note>
          </hi>;
quod dictum est, <hi>Dominus in templo
sancto suo,</hi> repetitum intelliges dum dictum est, <hi>Dominus
in coelo sedes ejus.</hi> </p>
        </div3>
<div3>
          <head>8.</head>
          <p>
 <hi>Oculi ejus in pauperem respiciunt.</hi> Quippe cui
derelictus est pauper, et qui factus est refugium pauperi <note>(Psal. IX, 10)</note>.
Et ideo seditiones omnes et tumultus
intra ista retia, donec perducantur ad littus,
de quibus nobis in perniciem suam et ad nostram correctionem
insultant haeretici, per eos homines fiunt
qui pauperes Christi esse nolunt. Sed numquid ab eis
qui hoc esse volunt, avertunt oculos Dei? <hi>Oculi</hi> enim <hi>ejus in pauperem respiciunt.</hi> 
 Numquid metuendum est
ne in turba divitum paucos pauperes videre non possit,
quos in Ecclesiae catholicae gremio custoditos enutriat? <hi>Palpebrae ejus interrogant filios hominum.</hi> 
 Hic <hi>filios hominum,</hi> 
 illa regula libenter acceperim, de veteribus
regeneratos per fidem. Hi quippe quibusdam
Scripturarum locis obscuris, tanquam clausis oculis
Dei, exercentur ut quaerant: et rursus quibusdam locis
manifestis, tanquam apertis oculis Dei, illuminantur
ut gaudeant. Et ista in sanctis libris crebra opertio
atque adapertio tanquam palpebrae sunt Dei, quae
interrogant, id est, quae probant filios hominum, qui
neque fatigantur rerum obscuritate, sed exercentur,
neque inflantur cognitione, sed confirmantur.</p>
        </div3>
<div3>
          <head>9.</head>
          <p>
 <hi>[vers. 6.] Dominus interrogat justum et impium.</hi> 
Quid ergo metuimus ne aliquid nobis obsint impii, si
forte nobiscum sacramenta non sincero corde communicant,
quando ille interrogat justum et impium? <hi>Qui
autem diligit iniquitatem, odit animam suam</hi>: id est,
non ei qui credit Deo et spem suam non ponit in homine,
sed tantum animae suae nocet dilector iniquitatis.</p>
        </div3>
<div3>
          <head>10.</head>
          <p>
 <hi>[vers. 7, 8.] Pluet super peccatores laqueos.</hi> Si
nubes generaliter Prophetae intelliguntur, sive boni,
sive mali, qui etiam pseudoprophetae appellantur; sic
ordinantur pseudoprophetae a Domino Deo, ut de his
laqueos super peccatores pluat: non enim quisquam
in eos sectandos incidit nisi peccator; sive ad praeparationem
extremi supplicii, si perseverare in peccando
maluerit; sive ad desuadendam superbiam,
si aliquando Deum cura sinceriore quaesiverit. Si autem
nubes nonnisi boni et veri Prophetae intelliguntur;
et de his manifestum est super peccatores laqueos
pluere Deum, quamvis de his etiam pios ad fructificandum
irriget: <hi>Quibusdam,</hi> inquit Apostolus, <hi>sumus
odor vitae in vitam, quibusdam odor mortis in mortem <note>(II Cor. II, 16)</note>
          </hi>.
Non enim Prophetae tantum, sed omnes
<pb n="0137"/>
verbo Dei animas irrigantes, nubes dici possunt:
qui cum male intelliguntur, pluit Deus super peccatores
laqueos; cum autem bene intelliguntur, foecundat
pectora piorum atque fidelium. Sicut exempli
gratia, quod scriptum est, <hi>Et erunt duo in carne una <note>(Gen. II, 24)</note>
          </hi>,
si ad libidinem quisque interpretetur,
laqueum pluit super peccatorem; sin autem intelligas,
sicut ille qui ait, <hi>Ego autem dico in Christo et in
Ecclesia <note>(Ephes. V, 32)</note>
          </hi>, imbrem pluit super fertilem
terram: eadem autem nube, id est divina Scriptura,
utrumque factum est. Item Dominus dicit: <hi>Non quod
intrat in os vestrum, vos coinquinat, sed quod exit <note>(Matth. XV, 11)</note>
          </hi>.
Audit hoc peccator, et gulam parat
voracitati: audit hoc justus, et a ciborum discernendorum
superstitione munitur. Et hic igitur eadem
Scripturarum nube, pro suo cujusque merito, et peccatori
pluvia laqueorum, et justo pluvia ubertatis infusa
est.</p>
        </div3>
<div3>
          <head>11.</head>
          <p>
 <hi>Ignis et sulphur et spiritus procellae pars calicis
eorum.</hi> Haec poena eorum est atque exitus, per quos
blasphematur nomen Dei, ut primo cupiditatum suarum
igne vastentur, deinde malorum operum putore
a coetu beatorum abjiciantur, postremo abrepti atque
submersi, ineffabiles poenas luant. Haec enim pars est
calicis eorum; sicut justorum calix tuus inebrians
quam praeclarus <note>(Psal. XXII, 5)</note>! Inebriabuntur enim
ab ubertate domus tuae <note>(Psal. XXXV, 9)</note>. Calicem autem
propterea puto appellatum, ne quid praeter modum
atque mensuram, vel in ipsis peccatorum suppliciis,
per divinam providentiam fieri arbitremur. Et ideo
tanquam rationem reddens quare id fiat, subjecit: <hi>Quoniam justus Dominus, et justitias dilexit.</hi> 
 Non frustra
pluraliter, nisi quia homines dicit, ut pro justis,
justitiae intelligantur positae; in multis enim justis
quasi multae justitiae videntur esse, cum sit una Dei,
cujus omnes participant: tanquam si una facies intueatur
plura specula, quod in illa singulare est, de
illis pluribus pluraliter redditur. Propterea rursus ad
singularitatem se refert, dicendo, <hi>Aequitatem vidit facies
ejus:</hi> fortasse pro eo sit positum, <hi>Aequitatem vidit
facies ejus,</hi> ac si diceretur, Aequitas visa est in facie
ejus, id est in ejus notitia; facies enim Dei est potentia
qua dignis innotescit: aut certe, <hi>Aequitatem vidit
facies ejus,</hi> quia non se praebet cognoscendum malis,
sed bonis; et ipsa est aequitas.</p>
        </div3>
<div3>
          <head>12.</head>
          <p>
 Si quis autem lunam synagogam vult intelligere,
ad passionem Domini referat Psalmum, et de
Judaeis dicat, <hi>Quoniam quae perfecisti destruxerunt;</hi> ac
de ipso Domino, <hi>Justus autem quid fecit?</hi> quem tanquam
destructorem Legis arguebant: cujus praecepta,
perverse vivendo, et ea contemnendo, ac sua statuendo,
destruxerant, ut ipse Dominus secundum hominem
loquatur, ut solet, dicens, <hi>In Domino confido;
quomodo dicitis animae meae: Transmigra in montes
sicut passer?</hi> propter terrores scilicet eorum, qui illum
apprehendere et crucifigere cupiebant: cum
peccatores sagittare volentes <hi>rectos corde,</hi> id est qui
Christo crediderant, <hi>in obscura luna,</hi> id est repleta
peccatoribus synagoga, non absurde intelligitur. Cui
congruit et quod dicitur, <hi>Dominus in templo sancto suo,
<pb n="0138"/>
Dominus in coelo sedes ejus?</hi> id est, Verbum in homine,
vel ipse Filius hominis qui in coelis est. <hi>Oculi
ejus in pauperem respiciunt:</hi> aut quem suscepit secundum
Deum, aut propter quem passus est secundum
hominem. <hi>Palpebrae ejus interrogant filios hominum.</hi> 
Opertionem atque adapertionem oculorum, quod nomine
palpebrarum probabile est positum, mortem
resurrectionemque ejus accipere possumus, ubi probavit
filios hominum discipulos suos, et territos sua
passione, et resurrectione laetificatos. <hi>Dominus interrogat
justum et impium:</hi> jam de coelo gubernans Ecclesiam. <hi>Qui autem diligit iniquitatem, odit animam
suam:</hi> 
 quare hoc ita sit, consequentia docent; <hi>Pluet</hi> 
enim <hi>super peccatores laqueos,</hi> secundum superiorem
expositionem accipiendum, et omnia caetera usque ad
finem Psalmi.
</p>
        </div3>
      </div1>

<div1>
        <head>IN PSALMUM XI ENARRATIO. <hi>In finem, pro octavo, Psalmus David.</hi> </head>
<div3>
          <head>1.</head>
          <p>
 <hi>[vers. 1.]</hi> Octavum diem judicii posse intelligi,
in sexto psalmo dictum est: potest et <hi>pro octavo,</hi> intelligi
pro aeterno saeculo; quia post hoc tempus quod
septem diebus volvitur, dabitur sanctis.</p>
        </div3>
<div3>
          <head>2.</head>
          <p>
 <hi>[vers. 2.] Salvum me fac, Domine, quoniam defecit
sanctus:</hi> id est non invenitur; sicut loquimur
cum dicimus, Defecit frumentum, aut, Defecit pecunia. <hi>Quoniam diminutae sunt veritates a filiis hominum.</hi> 
Veritas una est, qua illustrantur animae sanctae: sed
quoniam multae sunt animae, in ipsis multae veritates
dici possunt; sicut ab una facie multae in speculis
imagines apparent.</p>
        </div3>
<div3>
          <head>3.</head>
          <p>
 <hi>[vers. 3.] Vana locutus est unusquisque ad proximum
suum.</hi> Proximum omnem hominem oportet
intelligi: quia nemo est cum quo sit operandum
malum; et dilectio proximi malum non operatur <note>(Rom. XIII, 10)</note>.
 <hi>Labia dolosa, in corde et corde locuti
sunt mala</hi>. Quod bis ait, <hi>in corde et corde,</hi> duplex
cor significat.</p>
        </div3>
<div3>
          <head>4.</head>
          <p>
 <hi>[vers. 4.] Disperdat Dominus universa labia dolosa.
Universa,</hi> dixit, ne quis se exceptum putet, sicut
Apostolus dicit: <hi>In omnem animam hominis operantis
malum, Judaei primum et Graeci <note>(Id. II, 9)</note>
          </hi>. <hi>Linguam
magniloquam:</hi> linguam superbam.</p>
        </div3>
<div3>
          <head>5.</head>
          <p>
 <hi>[vers. 5] Qui dixerunt: Linguam nostram magnificabimus,
labia nostra apud nos sunt, quis noster
Dominus est?</hi> Superbi hypocritae significantur, in
sermone suo spem ponentes ad homines decipiendos,
et Deo non subditi.</p>
        </div3>
<div3>
          <head>6.</head>
          <p>
 <hi>[vers. 6.] Propter miseriam inopum et gemitum
pauperum, nunc exsurgam, dicit Dominus</hi>: ita
enim populum suum ipse Dominus in Evangelio miseratus
est, quod rectorem non haberet, cum bene
posset obtemperare. Unde etiam dictum est in Evangelio: <hi>Messis multa, operarii autem pauci 
 <note>(Matth. IX,
37)</note>
          </hi>. Hoc autem ex persona Dei Patris accipiendum
<pb n="0139"/>
est, qui propter inopes et pauperes, id est inopia
et paupertate bonorum spiritualium egentes, Filium
suum dignatus est mittere; inde autem incipit sermo
ejus apud Matthaeum in monte, cum dicit: <hi>Beati
pauperes spiritu, quoniam ipsorum est regnum coelorum <note>(Id. V, 3)</note>
          </hi>.
 <hi>Ponam in salutari.</hi> Non dixit quid ponat;
sed <hi>in salutari,</hi> in Christo accipiendum est, secundum
illud, <hi>Quoniam viderunt oculi mei salutare tuum <note>(Luc.
II, 30)</note>
          </hi>: et ideo intelligitur in illo posuisse quod ad
miseriam inopum auferendam et consolandum gemitum
pauperum pertinet. <hi>Fiducialiter agam in eo;</hi> secundum
illud in Evangelio: <hi>Erat enim docens eos
tanquam potestatem habens, non tanquam Scribae eorum <note>(Matth. VII, 29)</note>
          </hi>.</p>
        </div3>
<div3>
          <head>7.</head>
          <p>
 <hi>[vers. 7.] Eloquia Domini, eloquia casta.</hi> Haec
persona ipsius Prophetae est. <hi>Eloquia Domini, eloquia
casta: casta</hi> dicit, sine corruptione simulationis.
Multi enim praedicant veritatem non caste, quia
vendunt illam pretio commoditatum hujus saeculi:
de talibus dicit Apostolus, quod Christum annuntiarent
non caste <note>(Philipp. I, 17)</note>. <hi>Argentum igne examinatum
terrae.</hi> Ipsa eloquia Domini per tribulationes
probata peccatoribus. <hi>Purgatum septuplum:</hi> per timorem
Dei, per pietatem, per scientiam, per fortitudinem,
per consilium, per intellectum, per sapientiam <note>(Isai. XI, 2)</note>.
Nam septem sunt etiam beatitudinis
gradus, quos in eodem sermone quem habuit in
monte Dominus exsequitur <foreign xml:lang="greek">κατὰ</foreign> Matthaeum: <hi>Beati
pauperes spiritu, beati mites, beati lugentes, beati qui
esuriunt et sitiunt justitiam, beati misericordes, beati
mundo corde, beati pacifici <note>(Matth. V, 3-9)</note>
          </hi>: de quibus
sententiis septem totum illum sermonem prolixum
dictum esse animadverti potest; nam octava,
ubi dictum est, <hi>Beati qui persecutionem patiuntur propter
justitiam,</hi> ipsum ignem significat, quo septempliciter
probatur argentum. Qui sermo cum terminatus
esset, dictum est, <hi>Erat enim docens eos tanquam
potestatem habens, non tanquam Scribae eorum <note>(Id.
VII, 29)</note>
          </hi>: quod pertinet ad id quod in hoc psalmo
dictum est, <hi>Fiducialiter agam in eo.</hi> </p>
        </div3>
<div3>
          <head>8.</head>
          <p>
 <hi>[vers. 8.] Tu, Domine, servabis nos, et custodies
nos a generatione hac et in aeternum:</hi> hic tanquam
inopes et pauperes, ibi tanquam opulentos et divites.</p>
        </div3>
<div3>
          <head>9.</head>
          <p>
 <hi>[vers. 9.] In circuitu impii ambulant</hi>: id est,
in temporalium rerum cupiditate, quae septem dierum
repetito circuitu, tanquam rota volvitur; et
ideo non perveniunt in octavum, id est in aeternum,
pro quo iste psalmus titulatus est. Ita et per Salomonem
dicitur: <hi>Ventilator enim est impiorum rex
sapiens, et immittit illis rotam malorum <note>(Prov. XX, 26,
sec. LXX)</note>
          </hi>. <hi>Secundum altitudinem tuam multiplicasti
filios hominum.</hi> Quia est et in temporalibus multiplicatio,
quae avertit ab unitate Dei; unde corpus
quod corrumpitur, aggravat animam, et deprimit
<pb n="0140"/>
terrena inhabitatio sensum multa cogitantem <note>(Sap.
IX, 15)</note>: multiplicantur autem justi secundum altitudinem
Dei, quando ibunt de virtute in virtutem <note>(Psal.
LXXXIII, 8)</note>.
</p>
        </div3>
      </div1>

<div1>
        <head>IN PSALMUM XII ENARRATIO. <hi>In finem, Psalmus David.</hi> </head>
<div3>
          <head>1.</head>
          <p>
 <hi>[vers. 1.] Finis enim Legis Christus ad justitiam
omni credenti <note>(Rom. X, 4)</note>
          </hi>. <hi>Usquequo, Domine,
oblivisceris me in finem?</hi> id est, differs me ad intelligendum
Christum spiritualiter, qui est Dei Sapientia,
et rectus finis omnis intentionis animae. <hi>Quo usque
avertis faciem tuam a me?</hi> Sicut non obliviscitur Deus,
sic nec faciem avertit; sed more nostro Scriptura
loquitur: avertere autem Deus faciem dicitur, dum
non dat animae notitiam sui, quae adhuc purum mentis
oculum non habet.</p>
        </div3>
<div3>
          <head>2.</head>
          <p>
 <hi>[vers. 2] Quamdiu ponam consilium in anima
mea?</hi> Consilio non opus est, nisi in adversis. Ergo, <hi>Quamdiu ponam consilium in anima mea,</hi> 
 ita dictum
est, Quamdiu ero in adversis? Aut certe responsio
est, ut iste sit sensus, Tamdiu, Domine, oblivisceris
me in finem, et tamdiu avertis faciem tuam a me,
quamdiu ponam consilium in anima mea: ut nisi
quisque posuerit consilium in anima sua ut perfecte
operetur misericordiam, non eum dirigat Deus in
finem, neque notitiam sui plenam quod est facie ad
faciem, praebeat illi. <hi>Dolorem in corde meo per diem?</hi> 
subauditur, quamdiu ponam? <hi>Per diem</hi> autem, continuationem
significat, ut dies pro tempore intelligatur;
a quo se quisque desiderans exui, dolorem
ponit in corde, deprecans ad aeterna conscendere,
et humanum diem non pati.</p>
        </div3>
<div3>
          <head>3.</head>
          <p>
 <hi>[vers. 3.] Usquequo exaltabitur inimicus meus
super me?</hi> vel diabolus, vel consuetudo carnalis.</p>
        </div3>
<div3>
          <head>4.</head>
          <p>
 <hi>[vers. 4.] Respice et exaudi me, Domine Deus
meus. Respice,</hi> refertur ad id quod dictum est, <hi>Usquequo
avertis faciem tuam a me? Exaudi,</hi> refertur ad id
quod dictum est, <hi>Usquequo oblivisceris me in finem?
Illumina oculos meos, ne unquam obdormiam in morte</hi>.
Oculos cordis oportet intelligi, ne delectabili defectu
peccati claudantur.</p>
        </div3>
<div3>
          <head>5.</head>
          <p>
 <hi>[vers. 5.] Nequando dicat inimicus meus: Praevalui
adversus eum.</hi> Diaboli insultatio metuenda est. <hi>Qui tribulant me exsultabunt, si motus fuero.</hi> 
 Diabolus
et angeli ejus: qui non exsultaverunt de justo viro
Job, cum eum tribularent; quia non est motus <hi>(Job
I, 22)</hi>, id est, de stabilitate fidei non recessit.</p>
        </div3>
<div3>
          <head>6.</head>
          <p>
 <hi>[vers. 6.] Ego autem in tua misericordia speravi.</hi> 
Quia idipsum quod non movetur homo et fixus in
Domino permanet, non sibi debet tribuere, ne cum
se gloriatur non esse motum, ipsa superbia moveatur. <hi>Exsultabit cor meum in salutari tuo:</hi> 
 in Christo, in
Sapientia Dei. <hi>Cantabo Domino qui bona tribuit mihi:</hi> 
bona spiritualia, non ad humanum diem pertinentia.
<pb n="0141"/> <hi>Et psallam nomini Domini altissimi:</hi> 
 id est, cum gaudio
gratias ago, et ordinatissime utor corpore, qui est
cantus animae spiritualis. Si autem aliqua hic differentia
consideranda est. <hi>Cantabo</hi> corde, <hi>Psallam</hi> operibus
Domino, quod solus videt: <hi>Nomini</hi> autem <hi>Domini,</hi> 
 quod apud homines innotescit: quod non illi,
sed nobis utile est.
</p>
        </div3>
      </div1>

<div1>
        <head>IN PSALMUM XIII ENARRATIO. <hi>In finem, Psalmus ipsi David.</hi> </head>
<div3>
          <head>1.</head>
          <p>
 <hi>[vers. 1.]</hi> Quid sit <hi>in finem,</hi> non est saepius
repetendum. <hi>Finis enim Legis Christus, ad justitiam
omni credenti <note>(Rom. X, 4)</note>
          </hi>, sicut Apostolus dicit. Illi
credimus, quando incipimus viam bonam ingredi;
ipsum videbimus, cum pervenerimus: et ideo ipse
finis.</p>
        </div3>
<div3>
          <head>2.</head>
          <p>
 <hi>Dixit imprudens in corde suo: Non est Deus.</hi> Nec
ipsi enim sacrilegi et detestandi quidam philosophi,
qui perversa et falsa de Deo sentiunt, ausi sunt
dicere, Non est Deus: ideo ergo, <hi>Dixit in corde suo;</hi> 
quia hoc nemo audet dicere, etiam si ausus fuerit
cogitare. <hi>Corrupti sunt et abominabiles facti sunt in
affectionibus suis:</hi> id est, dum amant hoc saeculum,
et non amant Deum: ipsae sunt affectiones quae corrumpunt
animam, et sic excaecant, ut possit etiam
dicere imprudens in corde suo: <hi>Non est Deus;</hi> sicut
enim non probaverunt Deum habere in notitia, dedit
illos Deus in reprobum sensum <note>(Id. I, 28)</note>. <hi>Non
est qui faciat bonitatem, non est usque ad unum. Usque
ad unum:</hi> vel cum ipso uno potest intelligi, ut nullus
hominum intelligatur: vel praeter unum, ut accipiatur
Dominus Christus; sicut dicimus, Iste ager usque
ad mare est; non utique simul computamus et mare.
Et iste est melior intellectus ut nemo intelligatur
fecisse bonitatem usque ad Christum; quia non potest
quisquam hominum facere bonitatem, nisi ipse monstraverit:
et illud verum est; quia usquequo quisque
cognoscat unum Deum, non potest facere bonitatem.</p>
        </div3>
<div3>
          <head>3.</head>
          <p>
 <hi>[vers. 2.] Dominus de coelo prospexit super filios
hominum, ut videat si est intelligens aut requirens
Deum.</hi> Super Judaeos potest intelligi, ut honoratius
eos appellaverit filios hominum, propter unius Dei
cultum, in comparatione Gentilium de quibus arbitror
superius dictum: <hi>Dixit imprudens in corde suo, Non
est Deus,</hi> et caetera. Prospicit autem Dominus, ut videat
per animas sanctas suas: quod significat id quod
dictum est, <hi>de coelo;</hi> nam per seipsum nihil eum
latet.</p>
        </div3>
<div3>
          <head>4.</head>
          <p>
 <hi>[vers. 3.] Omnes declinaverunt, simul inutiles
facti sunt:</hi> id est, Judaei tales facti sunt, quales et
Gentes, de quibus supra dictum est. <hi>Non est qui faciat
bonum, non est usque ad unum:</hi> similiter ut supra
intelligendum est. <hi>Sepulcrum patens est guttur
eorum.</hi> Aut voracitas significatur inhiantis gulae; aut
<pb n="0142"/>
in allegoria, qui occidunt et quasi devorant interfectos
eos, quibus suorum morum perversitatem persuadent.
Cui simile est e contrario quod Petro dictum
est, <hi>Macta et manduca <note>(Act. X, 13)</note>
          </hi>; ut in suam fidem
et bonos mores Gentes converteret. <hi>Linguis suis dolose
agebant:</hi> comes est voracibus adulatio et omnibus
malis. <hi>Venenum aspidum sub labiis eorum: Venenum</hi> 
dolum dicit; <hi>aspidum</hi> autem, quia nolunt audire praecepta
legis, sicut aspides nolunt audire verba incantantis <note>(Psal. LVII, 5)</note>,
quod in alio psalmo evidentius
dicitur. <hi>Quorum os maledictione et amaritudine plenum
est:</hi> hoc est, <hi>venenum aspidum. Veloces pedes eorum
ad effundendum sanguinem:</hi> consuetudine malefaciendi. <hi>Contritio et infelicitas in viis eorum:</hi> 
 omnes
enim malorum hominum viae plenae sunt laboribus et
miseria; ideo Dominus clamat: <hi>Venite ad me, omnes qui
laboratis et onerati estis, et ego reficiam vos. Tollite jugum
meum, et discite a me, quoniam mitis sum et humilis
corde. Jugum enim meum lene est, et sarcina mea
levis est <note>(Matth. XI, 28-30)</note>
          </hi>. <hi>Et viam pacis non cognoverunt:</hi> 
hanc utique quam Dominus, ut dixi, commemorat,
in jugo leni et sarcina levi. <hi>Non est timor Dei
ante oculos eorum:</hi> isti non dicunt, Non est Deus; sed
tamen non timent Deum.</p>
        </div3>
<div3>
          <head>5.</head>
          <p>
 <hi>[vers. 4.] Nonne cognoscent omnes qui operantur
iniquitatem?</hi> judicium minatur. <hi>Qui devorant populum
meum sicut cibum panis:</hi> id est quotidie; cibus enim
panis quotidianus est. Devorant autem populum, qui
sua commoda ex illo capiunt, non referentes ministerium
suum ad gloriam Dei, et ad eorum quibus praesunt
salutem.</p>
        </div3>
<div3>
          <head>6.</head>
          <p>
 <hi>[vers. 5.] Dominum non invocaverunt:</hi> non enim
vere hunc invocat, qui ea desiderat quae illi displicent. <hi>Illic trepidaverunt timore, ubi non erat timor:</hi> 
id est, in damno rerum temporalium. Dixerunt enim: <hi>Si relinquamus eum sic, credent in eum omnes, et venient
Romani, et tollent nobis et locum et gentem 
 <note>(Joan.
XI, 48)</note>
          </hi>. Timuerunt regnum terrenum amittere, ubi
non erat timor; et amiserunt regnum coelorum, quod
timere debuerant: et hoc de omnibus temporalibus
commodis intelligendum est, quorum amissionem cum
timent homines, ad aeterna non veniunt.</p>
        </div3>
<div3>
          <head>7.</head>
          <p>
 <hi>[vers. 6.] Quoniam Deus in generatione justa est:</hi> 
id est, non est in eis qui diligunt saeculum. Injustum
est enim relinquere saeculorum conditorem, et diligere
saeculum, et servire creaturae potius quam Creatori <note>(Rom. I, 25)</note>.
 <hi>Consilium inopis confudistis, quoniam
Dominus spes ejus est:</hi> id est, contempsistis humilem
adventum Filii Dei, quia in eo non vidistis pompam
saeculi: ut hi quos vocabat, in Deo solo spem ponerent,
non in rebus transeuntibus.</p>
        </div3>
<div3>
          <head>8.</head>
          <p>
 <hi>[vers. 7.] Quis dabit ex Sion salutare Israel?</hi> 
subauditur, nisi ipse cujus humilitatem contempsistis?
Ipse enim in claritate venturus est ad judicium vivorum
et mortuorum, regnumque justorum; ut quoniam
isto humili adventu facta est caecitas ex parte
<pb n="0143"/>
Israel, ut plenitudo Gentium intraret <note>(Rom. II, 25)</note>,
in illo alio fiat quod sequitur, et sic omnis Israel salvus
fieret: pro Judaeis enim Apostolus etiam illud
Isaiae testimonium accipit, quod dictum est, <hi>Veniet
ex Sion qui avertat impietatem ab Jacob <note>(Isai. LIX, 20)</note>
          </hi>;
sicut hic positum est, <hi>Quis dabit ex Sion salutare Israel?
Cum averterit Dominus captivitatem plebis suae,
exsultabit Jacob, et laetabitur Israel:</hi> repetitio est, sicut
solet; nam idem puto esse <hi>laetabitur Israel,</hi> quod est <hi>exsultabit Jacob.</hi> 
</p>
        </div3>
      </div1>

<div1>
        <head>IN PSALMUM XIV ENARRATIO. <hi>Psalmus ipsi David.</hi> </head>
<div3>
          <head>1.</head>
          <p>
 <hi>[vers. 1.]</hi> De hoc titulo nulla quaestio est. <hi>Domine,
quis peregrinabitur in tabernaculo tuo?</hi> Quanquam
aliquando ponatur tabernaculum etiam pro habitatione
sempiterna, tamen cum proprie accipitur
tabernaculum, belli res est: unde et contubernales
milites dicuntur, tanquam simul habentes tabernacula.
Hic sensus adjuvatur ex eo quod dictum est, <hi>quis peregrinabitur:</hi> 
 ad tempus enim cum diabolo dimicamus,
et tunc opus est tabernaculo, quo nos reficiamus;
quod significat maxime fidem temporalis
dispensationis, quae pro nobis acta est temporaliter
per incarnationem Domini. <hi>Et quis requiescet in monte
sancto tuo?</hi> hic fortasse jam ipsam aeternam habitationem
significat, ut montem intelligamus supereminentiam
charitatis Christi in vita aeterna.</p>
        </div3>
<div3>
          <head>2.</head>
          <p>
 <hi>[vers. 2.] Qui ingreditur sine macula, et operatur
justitiam:</hi> hic proposuit, deinceps id exsequitur.</p>
        </div3>
<div3>
          <head>3.</head>
          <p>
 <hi>[vers. 3.] Qui loquitur veritatem in corde suo:</hi> 
nonnulli enim in labiis habent veritatem, et in corde
non habent: tanquam si aliquis dolose ostendat viam,
sciens in ea esse latrones, et dicat, Si hac ieris, a latronibus
tutus eris; et contingat ut vere non ibi latrones
inveniantur, verum ille locutus est, sed non
in corde suo; aliud enim putabat, et nesciens verum
dixit: ergo parum est verum loqui, nisi etiam in
corde ita sit. <hi>Qui non egit dolum in lingua sua:</hi> lingua
agitur dolus, cum aliud ore profertur, aliud pectore
tegitur. <hi>Nec fecit proximo suo malum:</hi> proximum
omnem hominem accipi oportere notum est. <hi>Et opprobrium
non accepit adversus proximum suum:</hi> id est,
non libenter aut temere credidit criminatori.</p>
        </div3>
<div3>
          <head>4.</head>
          <p>
 <hi>[vers. 4.] Ad nihilum deductus est in conspectu
ejus malignus.</hi> Ista perfectio est, ut nihil in hominem
valeat malignus; et ut hoc sit <hi>in conspectu ejus,</hi> id
est, certissime noverit malignum non esse, nisi cum
animus a specie sui Creatoris aeterna et incommutabili,
ad creaturae speciem avertitur, quae de nihilo
facta est. <hi>Timentes autem Dominum glorificat:</hi> utique
ipse Dominus. Initium autem sapientiae timor Domini
<pb n="0144"/> <note>(Psal. CX, 10; Eccli. I, 16)</note>:
sicut ergo illa superiora
pertinent ad perfectos, ita ea quae nunc dicturus est
pertinent ad incipientes.</p>
        </div3>
<div3>
          <head>5.</head>
          <p>
 <hi>[vers. 5.] Qui jurat proximo suo, et non decipit:
qui pecuniam suam non dedit ad usuram, et munera
super innocentes non accepit</hi>. Ista non sunt magna:
sed qui nec ista potest, multo minus potest loqui
veritatem in corde suo, et non dolum agere in
lingua sua, sed ut est in corde verum ita proferre, et
habere in ore, <hi>Est est, Non non <note>(Matth. V, 37)</note>
          </hi>; et
non facere proximo suo malum, id est nulli homini;
et opprobrium non accipere adversus proximum
suum: quae sunt perfectorum, in quorum conspectu
ad nihilum deductus est malignus. Tamen etiam ista
minora ita concludit: <hi>Qui facit haec, non commovebitur
in aeternum:</hi> id est, perveniet ad illa majora, in
quibus est magna et inconcussa stabilitas. Nam et
ipsa tempora non sine causa fortasse sic variata sunt,
ut in superiore conclusione praeteritum tempus poneretur,
in hac autem futurum: nam ibi dictum est, <hi>Ad
nihilum deductus est in conspectu ejus malignus;</hi> hic
autem, <hi>Non commovebitur in aeternum.</hi> 
</p>
        </div3>
      </div1>

<div1>
        <head>IN PSALMUM XV ENARRATIO. <hi>Tituli inscriptio, ipsi David.</hi> </head>
<div3>
          <head>1.</head>
          <p>
 Rex noster in hoc psalmo loquitur ex persona
susceptionis humanae, de quo titulus regalis tempore
passionis inscriptus eminuit.</p>
        </div3>
<div3>
          <head>2.</head>
          <p>
 <hi>[vers. 1, 2.]</hi> Dicit autem haec. <hi>Conserva me, Domine,
quoniam in te speravi: dixi Domino, Deus meus
es tu, quoniam bonorum meorum non eges</hi>: quoniam
bonis meis non exspectas tu fieri beatus.</p>
        </div3>
<div3>
          <head>3.</head>
          <p>
 <hi>[vers. 3.] Sanctis qui sunt in terra ejus:</hi> sanctis
qui in terra viventium spem suam posuerunt, civibus
Jerusalem coelestis, quorum conversatio spiritualis
per anchoram spei in illa patria figitur, quae recte
Dei terra nominatur; quamvis adhuc et in his terris
carne versentur. <hi>Mirificavit omnes voluntates meas
in illis.</hi> His ergo sanctis miras fecit omnes voluntates
meas in provectu eorum, quo senserunt quid eis profuerit
et humanitas meae divinitatis ut morerer, et
divinitas humanitatis ut resurgerem.</p>
        </div3>
<div3>
          <head>4.</head>
          <p>
 <hi>[vers. 4.] Multiplicatae sunt infirmitates eorum</hi>:
non ad perniciem, sed ut medicum desiderarent. <hi>Postea
acceleraverunt:</hi> itaque post multiplicatas infirmitates
acceleraverunt, ut sanarentur. <hi>Non congregabo
conventicula eorum de sanguinibus:</hi> erunt enim conventicula
eorum non carnalia, nec de sanguinibus
<pb n="0145"/>
pecorum propitiatus congregabo eos. <hi>Nec memor ero
nominum illorum per labia mea:</hi> sed spirituali mutatione
obliviscentur quid fuerint; nec a me jam vel
peccatores, vel inimici, vel homines, sed justi et fratres
mei et filii Dei vocabuntur per pacem meam.</p>
        </div3>
<div3>
          <head>5.</head>
          <p>
 <hi>[vers. 5.] Dominus pars haereditatis meae, et calicis
mei</hi>. Possidebunt enim mecum haereditatem,
ipsum Dominum. Eligant sibi alii partes quibus fruantur,
terrenas et temporales: portio sanctorum Dominus
aeternus est. Bibant alii mortiferas voluptates:
portio calicis mei Dominus est. Quod dico, <hi>mei,</hi> adjungo
Ecclesiam; quia ubi caput, ibi et corpus: nam
in haereditatem congregabo conventicula eorum, et
per calicis ebrietatem obliviscar nomina vetera eorum. <hi>Tu es qui restitues mihi haereditatem meam:</hi> 
 ut
nota sit et his quos libero, claritas qua eram apud
te, prius quam mundus fieret <note>(Joan. XVII, 5)</note>: non
enim restitues mihi quod non amisi, sed restitues
his qui amiserunt ejus claritatis notitiam; in quibus
quia ego sum, <hi>mihi restitues.</hi> </p>
        </div3>
<div3>
          <head>6.</head>
          <p>
 <hi>[vers. 6.] Funes ceciderunt mihi in praeclaris:</hi> 
limites possessionis meae in tua claritate, tanquam
sorte ceciderunt, velut possessio sacerdotum et Levitarum
Deus est. <hi>Etenim haereditas mea praeclara est
mihi:</hi> etenim haereditas mea praeclara est, non omnibus,
sed videntibus: in quibus quia ego sum, <hi>mihi est.</hi> </p>
        </div3>
<div3>
          <head>7.</head>
          <p>
 <hi>[vers. 7.] Benedicam Dominum, qui mihi tribuit
intellectum:</hi> quo ista haereditas videri et possideri potest. <hi>Insuper autem et usque ad noctem emendaverunt
me renes mei:</hi> 
 super intellectum autem usque ad
mortem me erudivit inferior pars mea, carnis assumptio;
ut experirer tenebras mortalitatis, quas ille
intellectus non habet.</p>
        </div3>
<div3>
          <head>8.</head>
          <p>
 <hi>[vers. 8.] Providebam Dominum in conspectu
meo semper</hi>: sed veniens in ea quae transeunt,
non abstuli oculum ab eo qui semper manet, hoc providens
ut in eum post temporalia peracta recurrerem. <hi>Quoniam a dextris est mihi, ne commovear:</hi> 
 quoniam
favet mihi, ut stabiliter in eo permaneam.</p>
        </div3>
<div3>
          <head>9.</head>
          <p>
 <hi>[vers. 9.] Propter hoc jucundatum est cor meum,
et exsultavit lingua mea:</hi> propter hoc et in cogitationibus
meis jucunditas, et in verbis exsultatio. <hi>Insuper
et caro mea requiescet in spe:</hi> insuper et caro mea
non deficiet in interitum, sed in spe resurrectionis
obdormiet.</p>
        </div3>
<div3>
          <head>10.</head>
          <p>
 <hi>[vers. 10.] Quoniam non derelinques animam
meam in inferno</hi>: quoniam neque animam meam inferis
possidendam dabis. <hi>Neque dabis sanctum tuum
videre corruptionem:</hi> neque sanctificatum corpus, per
quod et alii sanctificandi sunt, corrumpi patieris. <hi>Notas
mihi fecisti vias vitae:</hi> notas fecisti per me humilitatis
vias, ut ad vitam redirent homines, unde per
superbiam ceciderant; in quibus quia ego sum, <hi>mihi
fecisti. Adimplebis me laetitia cum vultu tuo:</hi> adimplebis
eos laetitia, ut non ultra quaerant aliquid, cum facie
ad faciem te viderint; in quibus quia ego sum, <hi>me
adimplebis. Delectatio in dextera tua usque in finem:</hi> 
<pb n="0146"/>
delectatio est in favore et in propitiatione tua in hujus
vitae itinere, perducens usque ad finem gloriae conspectus
tui.
</p>
        </div3>
      </div1>

<div1>
        <head>IN PSALMUM XVI ENARRATIO. <hi>Oratio ipsi David.</hi> </head>
<div3>
          <head>1.</head>
          <p>
 <hi>[vers. 1, 2.]</hi> Haec est personae Domini tribuenda,
adjuncta Ecclesia, quae corpus ejus est.</p>
        </div3>
<div3>
          <head>2.</head>
          <p>
 <hi>Exaudi, Deus, justitiam meam, intende deprecationi
meae. Auribus percipe orationem meam, non in
labiis dolosis:</hi> non ad te in labiis dolosis procedentem. <hi>A vultu tuo judicium meum prodeat:</hi> 
 ex illuminatione
notitiae tuae verum judicem; aut certe, non
in labiis dolosis a vulto tuo judicium meum prodeat,
ut scilicet non proferam judicans aliud quam in te
intelligo. <hi>Oculi mei videant aequitatem:</hi> cordis utique
oculi.</p>
        </div3>
<div3>
          <head>3.</head>
          <p>
 <hi>[vers. 3.] Probasti cor meum et visitasti nocte:</hi> 
quia ipsum cor meum visitatione tribulationis probatum
est. <hi>Igne me examinasti, et non est inventa in me
iniquitas:</hi> non autem nox tantum, quia perturbare assolet,
sed etiam ignis quia urit, vocanda est ipsa tribulatio,
qua examinatus, justus inventus sum.</p>
        </div3>
<div3>
          <head>4.</head>
          <p>
 <hi>[vers. 4.] Ut non loquatur os meum opera hominum:</hi> 
ut aliud non procedat ex ore meo, quam id
quod pertinet ad gloriam et laudem tuam; non ad
opera hominum, quae faciunt praeter voluntatem tuam. <hi>Propter verba labiorum tuorum:</hi> 
 propter verba pacis
tuae, vel Prophetarum tuorum. <hi>Ego custodivi vias duras:</hi> 
ego custodivi vias laboriosas mortalitatis humanae
atque passionis.</p>
        </div3>
<div3>
          <head>5.</head>
          <p>
 <hi>[vers. 5.] Ad perficiendos gressus meos in semitis
tuis:</hi> ut perficeretur charitas Ecclesiae in itineribus
angustis, quibus venitur ad requiem tuam. <hi>Ut non
moveantur vestigia mea:</hi> ut non moveantur signa itineris
mei, quae tanquam vestigia sacramentis et Scripturis
apostolicis impressa sunt, quae intueantur et
observent qui me sequi volunt; aut certe, ut etiam
stabiliter in aeternitate permaneam, postea quam peregi
vias duras, et in angustiis semitarum tuarum
gressus perfeci.</p>
        </div3>
<div3>
          <head>6.</head>
          <p>
 <hi>[vers. 6.] Ego clamavi, quoniam exaudisti me,
Deus:</hi> ego libera et valida intentione preces ad te
direxi; quoniam ut hanc habere possem, exaudisti me
infirmius orantem. <hi>Inclina aurem tuam mihi, et
exaudi verba mea:</hi> non deserat exauditio tua humilitatem
meam.</p>
        </div3>
<div3>
          <head>7.</head>
          <p>
 <hi>[vers. 7.] Mirifica misericordias tuas:</hi> non vilescant
misericordiae tuae, ne minus amentur.</p>
        </div3>
<div3>
          <head>8.</head>
          <p>
 <hi>[vers. 8.] Qui salvos facis sperantes in te, a resistentibus
dexterae tuae:</hi> a resistentibus favori quo
mihi faves. <hi>Custodi me, Domine, ut pupillam oculi:</hi> 
quae apparet perparva et exigua; per eam tamen dirigitur
acies luminis quo lux et tenebrae dijudicantur,
sicut per Christi humanitatem divinitas judicii discernens
inter justos et peccatores. <hi>In tegmine alarum
tuarum protege me:</hi> in munimento charitatis et misericordiae
tuae protege me <hi>A facie impiorum qui me
<pb n="0147"/>
afflixerunt.</hi> </p>
        </div3>
<div3>
          <head>9.</head>
          <p>
 <hi>[vers. 9, 10.] Inimici mei animam meam circumdederunt,
adipem suum concluserunt:</hi> laetitia sua pingui
cooperti sunt, postea quam cupiditas eorum de
scelere satiata est. <hi>Os eorum locutum est superbiam:</hi> 
et propterea os eorum locutum est superbiam, dicendo: <hi>Ave, rex Judaeorum 
 <note>(Matth. XXVII, 29)</note>
          </hi>, et caetera
talia.</p>
        </div3>
<div3>
          <head>10.</head>
          <p>
 <hi>[vers. 11.] Projicientes me nunc circumdederunt
me:</hi> projicientes me extra civitatem, nunc circumdederunt
me in cruce. <hi>Oculos suos statuerunt declinare
in terram:</hi> intentionem cordis sui statuerunt
declinare in ista terrena; putantes magnum malum
perpeti eum qui occidebatur, et se nullum qui occidebant.</p>
        </div3>
<div3>
          <head>11.</head>
          <p>
 <hi>[vers. 12.] Susceperunt me sicut leo paratus ad
praedam:</hi> susceperunt me sicut ille adversarius circumiens,
quaerens quem devoret <note>(I Petr. V, 8)</note>. <hi>Et
sicut catulus leonis habitans in occultis.</hi> Et sicut catulus
ejus, populus cui dictum est: <hi>Vos ex patre diabolo
estis <note>(Joan. VIII, 44)</note>
          </hi>, cogitans de insidiis quibus
justum circumveniret et perderet.</p>
        </div3>
<div3>
          <head>12.</head>
          <p>
 <hi>[vers. 13.] Exsurge, Domine, praeveni eos, et
subverte eos:</hi> exsurge, Domine, quem dormire arbitrantur
et iniquitates hominum non curare; ante excaecentur
malitia sua, ut factum eorum vindicta praeveniat,
et ita subverte eos.</p>
        </div3>
<div3>
          <head>13.</head>
          <p>
 <hi>[vers. 14.] Erue animam meam ab impiis:</hi> erue
animam meam resuscitando me a morte, quae mihi
ab impiis irrogata est. <hi>Frameam tuam ab inimicis
manus tuae:</hi> anima enim mea framea tua est, quam
assumpsit manus tua, id est, aeterna virtus tua, ut
per ipsam regna debellet iniquitatis et dividat justos
ab impiis; hanc ergo <hi>erue ab inimicis manus tuae,</hi> hoc
est virtutis tuae, hoc est ab inimicis meis. <hi>Domine,
perdens de terra, dispertire eos in vita eorum:</hi> Domine,
perdens eos de terra quam inhabitant, dispertire eos
per orbem terrarum in ista vita, quam solam suam
vitam putant qui aeternam desperant. <hi>Et de absconditis
tuis adimpletus est venter eorum:</hi> non solum autem
ista poena eos consequetur visibilis; sed etiam de peccatis,
quae tanquam tenebrae absconduntur a lumine
veritatis tuae, adimpleta est memoria eorum, ut obliviscantur
Deum. <hi>Saturati sunt porcina:</hi> saturati sunt
immunditia, conculcantes margaritas sermonum Dei. <hi>Et reliquerunt reliquias parvulis suis:</hi> 
 clamantes, <hi>Peccatum
hoc super nos et super filios nostros <note>(Matth.
XXVII, 25)</note>
          </hi>.</p>
        </div3>
<div3>
          <head>14.</head>
          <p>
 <hi>[vers. 15.] Ego autem in tua justitia apparebo
in conspectu tuo:</hi> ego autem qui non apparui eis qui
corde sordido et tenebroso lucem sapientiae videre
non possunt, in tua justitia apparebo in conspectu tuo. <hi>Satiabor dum manifestabitur gloria tua:</hi> 
 et eum illi
saturati sunt immunditia sua, ut me intelligere non
possint, ego satiabor dum manifestabitur gloria tua,
in his qui me intelligunt. Sane in illo versu ubi
dictum est <hi>Saturati sunt porcina,</hi> nonnulla exemplaria
<pb n="0148"/> <hi>Saturati sunt filiis</hi> 
 habent. Ex ambiguo enim graeco
interpretatio duplex evenit. Filios autem, opera intelligimus;
et sicut bona opera bonos filios, ita malos
mala.
</p>
        </div3>
      </div1>

<div1>
        <head>IN PSALMUM XVII ENARRATIO.</head>
<div3>
          <head>1.</head>
          <p>
 <hi>[vers. 1.] In finem, puero Domini, ipsi David,</hi> 
hoc est, manu forti Christo secundum hominem. <hi>Quae
locutus est Domino verba cantici hujus, in die qua eripuit
eum Dominus de manu omnium inimicorum ejus,
et de manu Saül, et dixit <note>(II Reg. XXII, 1)</note>
          </hi>. <hi>In die qua
eripuit eum Dominus de manu omnium inimicorum
ejus, et de manu Saül,</hi> hoc est, regis Judaeorum, quem
sibi ipsi petiverant. Nam sicut David, Manu fortis, ita
Saül, Petitio interpretari dicitur: notum est autem,
quomodo ille populus regem sibi petiverit <note>(I Reg.
VIII, 5)</note> et acceperit, non secundum Dei, sed secundum
suam voluntatem.</p>
        </div3>
<div3>
          <head>2.</head>
          <p>
 <hi>[vers. 2.]</hi> Dicit ergo hic Christus et Ecclesia, id
est, totus Christus, caput et corpus: <hi>Diligam te, Domine,
virtus mea:</hi> diligam te, Domine, per quem fortis
sum.</p>
        </div3>
<div3>
          <head>3.</head>
          <p>
 <hi>[vers. 3.] Domine, firmamentum meum, et refugium
meum, et liberator meus:</hi> Domine, qui me firmasti,
quia refugi ad te; refugi autem quia liberasti me. <hi>Deus meus adjutor meus, et sperabo in eum:</hi> 
 Deus
meus, qui mihi adjutorium prius vocationis tuae praestitisti,
ut sperare in te possim. <hi>Protector meus et
cornu salutis meae, et redemptor meus:</hi> protector meus,
quia non de me praesumpsi, quasi erigens adversum
te cornu superbiae; sed te ipsum cornu, hoc est
firmam celsitudinem salutis inveni; quod ut invenirem,
redemisti me.</p>
        </div3>
<div3>
          <head>4.</head>
          <p>
 <hi>[vers. 4.] Laudans invocabo Dominum, et ab inimicis
meis salvus ero:</hi> non meam gloriam, sed Domini
quaerens, invocabo eum, et non erit unde mihi noceant
impietatis errores.</p>
        </div3>
<div3>
          <head>5.</head>
          <p>
 <hi>[vers. 5.] Circumdederunt me dolores mortis:</hi> id
est carnis. <hi>Et torrentes iniquitatis conturbaverunt me:</hi> 
turbae iniquae ad tempus commotae, veluti flumina
pluvialia cito desitura, egerunt ut conturbarent me.</p>
        </div3>
<div3>
          <head>6.</head>
          <p>
 <hi>[vers. 6.] Dolores inferni circumdederunt me:</hi> in
his qui me circumdederunt ut perderent me, erant
dolores invidentiae, qui mortem operantur perducuntque
ad infernum peccati. <hi>Praevenerunt me laquei
mortis:</hi> praevenerunt me, ut priores nocere vellent,
quod eis postea redderetur. Tales autem homines capiunt
in perditionem quibus male persuaserunt jactatione
justitiae; cujus non re, sed nomine, adversus
Gentes gloriantur.</p>
        </div3>
<div3>
          <head>7.</head>
          <p>
 <hi>[vers. 7.] Et in pressura mea invocavi Dominum,
et ad Deum meum clamavi. Et exaudivit de templo
<pb n="0149"/>
sancto suo vocem meam:</hi> exaudivit de corde meo, in
quo habitat, vocem meam. <hi>Et clamor meus in conspectu
ejus:</hi> et clamor meus, quem non in auribus
hominum, sed coram ipso intus habeo, <hi>introibit in
aures ejus.</hi> </p>
        </div3>
<div3>
          <head>8.</head>
          <p>
 <hi>[vers. 8.] Et commota est et contremuit terra:</hi> ita
clarificato filio hominis, commoti sunt et contremuerunt
peccatores. <hi>Et fundamenta montium conturbata
sunt:</hi> et spes superborum, quae in hoc saeculo fuerunt,
conturbatae sunt. <hi>Et commota sunt, quoniam
iratus est eis Deus:</hi> ut scilicet jam firmamentum
non haberet in cordibus hominum spes temporalium
bonorum.</p>
        </div3>
<div3>
          <head>9.</head>
          <p>
 <hi>[vers. 9.] Ascendit fumus in ira ejus:</hi> ascendit
lacrymosa deprecatio poenitentium, cum cognovissent
quid minetur Deus impiis. <hi>Et ignis a facie ejus exardescit:</hi> 
et flagrantia charitatis post poenitentiam de
notitia ejus inardescit. <hi>Carbones succensi sunt ab eo:</hi> 
qui jam mortui erant deserti ab igne boni desiderii ac
luce justitiae, et frigidi tenebrosique remanserant,
rursus accensi et illuminati revixerunt.</p>
        </div3>
<div3>
          <head>10.</head>
          <p>
 <hi>[vers. 10.] Et inclinavit coelum, et descendit:</hi> et
humiliavit justum, ut descenderet ad hominum infirmitatem. <hi>Et caligo sub pedibus ejus.</hi> 
 Et impii qui
terrena sapiunt, caligine malitiae suae non eum cognoverunt;
terra enim sub pedibus ejus, tanquam
scabellum pedum ejus.</p>
        </div3>
<div3>
          <head>11.</head>
          <p>
 <hi>[vers. 11.] Et ascendit super Cherubim, et volavit.</hi> 
Et exaltatus est super plenitudinem scientiae, ut
nemo ad eum perveniret, nisi per charitatem: plenitudo
enim legis charitas <note>(Rom. XIII, 10)</note>. Et cito se
incomprehensibilem esse demonstravit dilectoribus
suis, ne illum corporeis imaginationibus comprehendi
arbitrarentur. <hi>Volavit super pennas ventorum.</hi> 
Illa autem celeritas, qua se incomprehensibilem esse
monstravit, super virtutes animarum est, quibus se
velut pennis a terrenis timoribus in auras libertatis
attollunt.</p>
        </div3>
<div3>
          <head>12.</head>
          <p>
 <hi>[vers. 12.] Et posuit tenebras latibulum suum:</hi> 
et posuit obscuritatem sacramentorum, et occultam
spem in corde credentium, ubi lateret ipse, non eos
deserens; in his etiam tenebris <note>(II Cor. V, 7)</note> ubi per
fidem adhuc ambulamus, non per speciem, quamdiu
quod non videmus speramus et per patientiam exspectamus <note>(Rom. VIII, 25)</note>.
 <hi>In circuitu ejus tabernaculum
ejus:</hi> conversi tamen ad ipsum ambiunt qui credunt
ei; quia in medio eorum est, cum omnibus aequaliter
favet, in quibus tanquam in tabernaculo habitat hoc
tempore. <hi>Tenebrosa aqua in nubibus aeris:</hi> nec propterea
quisquam in illa luce, quae futura est cum ex
fide ad speciem venerimus, jam se esse arbitretur, si
Scripturas recte intelligit; in Prophetis enim atque in
omnibus divini verbi praedicatoribus obscura doctrina
est.</p>
        </div3>
<div3>
          <head>13.</head>
          <p>
 <hi>[vers. 13]</hi>. <hi>Prae fulgore in conspectu ejus:</hi> in comparatione
fulgoris, qui est in conspectu manifestationis
<pb n="0150"/>
ejus. <hi>Nubes ipsius transierunt:</hi> praedicatores verbi ejus
non jam in Judaeae finibus continentur, sed transierunt
ad Gentes. <hi>Grando et carbones ignis.</hi> Objurgationes
figuratae, quibus velut grandine corda dura tunduntur:
si autem terra culta et mitis, id est, pius animus
exceperit, duritia grandinis in aquam, id est
terror fulguratae et quasi congelatae objurgationis in
doctrinam satiantem resolvitur: igne autem charitatis
accensa corda reviviscunt. Haec omnia in nubibus
ipsius ad Gentes transierunt.</p>
        </div3>
<div3>
          <head>14.</head>
          <p>
 <hi>[vers. 14.] Et intonuit de coelo Dominus:</hi> et
Evangelica fiducia de corde justi sonuit Dominus. <hi>Et
Altissimus dedit vocem suam:</hi> ut haberemus eam, et in
profundo rerum humanarum audiremus coelestia.</p>
        </div3>
<div3>
          <head>15.</head>
          <p>
 <hi>[vers. 15.] Et emisit sagittas suas, et dispersit
eos:</hi> et emisit Evangelistas pennis virtutum recta
itinera transvolantes, non suis, sed ejus a quo missi
sunt viribus: et dispersit eos ad quos missi sunt, ut
aliis eorum essent odor vitae in vitam, aliis odor
mortis in mortem <note>(II Cor. II, 16)</note>. <hi>Et coruscationes
multiplicavit, et conturbavit eos:</hi> et miracula multiplicavit,
et conturbavit eos.</p>
        </div3>
<div3>
          <head>16.</head>
          <p>
 <hi>[vers. 16.] Et apparuerunt fontes aquarum:</hi> et
apparuerunt qui facti erant in praedicantibus fontes
aquarum salientium in vitam aeternam <note>(Joan. IV, 14)</note>. <hi>Et revelata sunt fundamenta orbis terrarum:</hi> 
 et revelati
sunt Prophetae, qui non intelligebantur, super quos
aedificaretur orbis terrarum credens Domino. <hi>Ab
increpatione tua, Domine:</hi> clamantis, <hi>Appropinquavit
super vos regnum Dei <note>(Luc. X, 9)</note>
          </hi>. <hi>Ab inspiratione spiritus
irae tuae:</hi> dicentis, <hi>Nisi poenitentiam egeritis,
omnes similiter moriemini <note>(Id. XIII, 5)</note>
          </hi>.</p>
        </div3>
<div3>
          <head>17.</head>
          <p>
 <hi>[vers. 17.] Misit de summo, et accepit me:</hi> vocando
ex Gentibus in haereditatem, gloriosam Ecclesiam
non habentem maculam neque rugam <note>(Ephes.
V, 27)</note>. <hi>Assumpsit me de multitudine aquarum:</hi> assumpsit
me de multitudine populorum.</p>
        </div3>
<div3>
          <head>18.</head>
          <p>
 <hi>[vers. 18.] Eruit me de inimicis meis fortissimis:</hi> 
eruit me de inimicis meis, qui praevaluerunt ad affligendam
et pervertendam temporalem istam vitam meam. <hi>Et ab his qui oderunt me, quoniam confortati sunt super
me:</hi> 
 quamdiu sub ipsis sum ignorans Deum.</p>
        </div3>
<div3>
          <head>19.</head>
          <p>
 <hi>[vers. 19.] Praevenerunt me in die afflictionis
meae:</hi> priores mihi nocuerunt, in tempore quo mortale
et laboriosum corpus gero. <hi>Et factus est Dominus
firmamentum meum:</hi> et quoniam amaritudine miseriarum
firmamentum terrenae voluptatis conturbatum
atque convulsum est, factus est Dominus firmamentum
meum.</p>
        </div3>
<div3>
          <head>20.</head>
          <p>
 <hi>[vers. 20.] Et eduxit me in latitudinem:</hi> et quia
<pb n="0151"/>
carnales patiebar angustias, eduxit me in spiritualem
latitudinem fidei. <hi>Eruit me, quoniam voluit me:</hi> antequam
illum ego vellem, eruit me ab inimicis meis
potentissimis, qui mihi invidebant jam volenti eum,
et ab his qui oderunt me, quia volo eum.</p>
        </div3>
<div3>
          <head>21.</head>
          <p>
 <hi>[vers. 21.] Et retribuet mihi Dominus secundum
justitiam meam:</hi> et retribuet mihi Dominus secundum
justitiam bonae voluntatis, qui prior praebuit misericordiam,
antequam haberem bonam voluntatem. <hi>Et
secundum puritatem manuum mearum retribuet mihi:</hi> 
et secundum puritatem factorum meorum retribuet
mihi, qui tribuit mihi ut bene facerem, educendo me
in latitudine fidei.</p>
        </div3>
<div3>
          <head>22.</head>
          <p>
 <hi>[vers. 22.] Quia custodivi vias Domini:</hi> ut latitudo
 bonorum operum, quae per fidem sunt, et longanimitas
perseverandi consequatur.</p>
        </div3>
<div3>
          <head>23.</head>
          <p>
 <hi>[vers. 23.] Nec impie gessi a Deo meo. Quoniam 
 omnia judicia ejus in conspectu meo sunt.
Quoniam omnia judicia ejus:</hi> id est, et praemia
justorum, et poenas impiorum, et flagella corrigendorum,
et tentationes probandorum, perseveranti contemplatione
considero. <hi>Et justitias ejus non repuli a
me:</hi> quod faciunt deficientes sub sarcina earum, et
revertuntur ad vomitum suum.</p>
        </div3>
<div3>
          <head>24.</head>
          <p>
 <hi>Et ero immaculatus cum eo, et observabo me ab
iniquitate mea.</hi> </p>
        </div3>
<div3>
          <head>25.</head>
          <p>
 <hi>[vers. 25.] Et retribuet mihi Dominus secundum
justitiam meam:</hi> itaque non solum propter latitudinem
fidei, quae per dilectionem operatur <note>(Gal. V, 6)</note>, sed
etiam propter longitudinem perseverantiae, retribuet
mihi Dominus secundum justitiam meam. <hi>Et secundum
puritatem manuum mearum in conspectu oculorum
ejus:</hi> non quod homines vident, sed in conspectu
oculorum ejus. Quoniam quae videntur, temporalia
sunt; quae autem non videntur, aeterna <note>(II Cor. IV,
18)</note>: quo pertinet altitudo spei.</p>
        </div3>
<div3>
          <head>26.</head>
          <p>
 <hi>[vers. 26.] Cum sancto sanctus eris:</hi> est etiam
occulta profunditas, qua intelligeris cum sancto
sanctus, quia tu sanctificas. <hi>Et cum viro innocente
innocens eris:</hi> quia tu nulli noces, sed criniculis peccatorum
suorum unusquisque constringitur <note>(Prov.
V, 22)</note>.</p>
        </div3>
<div3>
          <head>27.</head>
          <p>
 <hi>[vers. 27.] Et cum electo electus eris:</hi> et ab eo
quem eligis, eligeris. <hi>Et cum perverso perversus
eris</hi> : et cum perverso videris perversus: quoniam
dicunt. <hi>Non est recta via Domini <note>(Ezech. XVIII, 25)</note>
          </hi>:
et ipsorum via non est recta.</p>
        </div3>
<div3>
          <head>28.</head>
          <p>
 <hi>[vers. 28.] Quoniam tu populum humilem salvum
facies.</hi> Hoc autem perversum videtur perversis, quod
confitentes peccata sua salvos facies. <hi>Et oculos superborum
humiliabis:</hi> ignorantes autem Dei justitiam,
et suam volentes constituere <note>(Rom. X, 3)</note>, humiliabis.</p>
        </div3>
<div3>
          <head>29.</head>
          <p>
 <hi>[vers. 29.] Quoniam tu illuminabis lucernam meam,
<pb n="0152"/>
Domine:</hi> quoniam non est lumen nostrum ex nobis;
sed tu illuminabis lucernam meam, Domine. <hi>Deus
meus, illuminabis tenebras meas:</hi> nos enim peccatis
nostris tenebrae sumus; sed, Deus meus, illuminabis
tenebras meas.</p>
        </div3>
<div3>
          <head>30.</head>
          <p>
 <hi>[vers. 30.] Quoniam a te eruar a tentatione:</hi> 
quoniam non a me, sed a te eruar a tentatione. <hi>Et in
Deo meo transgrediar murum:</hi> et non in me, sed in
Deo meo transgrediar murum, quem inter homines
et coelestem Jerusalem peccata erexerunt.</p>
        </div3>
<div3>
          <head>31.</head>
          <p>
 <hi>[vers. 31.] Deus meus, immaculata est via ejus:</hi> 
Deus meus non venit in homines, nisi mundaverint
viam fidei qua veniat ad eos; quia immaculata est
via ejus. <hi>Eloquia Domini igne examinata:</hi> eloquia Domini
igne tribulationis probantur. <hi>Protector est omnium
sperantium in se:</hi> et omnes qui non in seipsis,
sed in illo sperant, eadem tribulatione non consumuntur;
spes enim sequitur fidem.</p>
        </div3>
<div3>
          <head>32.</head>
          <p>
 <hi>[vers. 32.] Quoniam quis Deus, praeter Dominum?</hi> 
cui servimus. <hi>Et quis Deus praeter Deum nostrum?</hi> et
quis Deus praeter Dominum, quem post bonam servitutem,
tanquam haereditatem speratam filii possidebimus?</p>
        </div3>
<div3>
          <head>33.</head>
          <p>
 <hi>[vers. 33.] Deus qui praecinxit me virtute:</hi> Deus
qui me praecinxit ut fortis sim, ne diffluentes sinus
cupiditatis impediant opera et gressus meos. <hi>Et posuit
immaculatam viam meam:</hi> et posuit immaculatam
viam charitatis, qua ad illum veniam, sicut immaculata
est fidei, qua venit ad me.</p>
        </div3>
<div3>
          <head>34.</head>
          <p>
 <hi>[vers. 34.] Qui perfecit pedes meos tanquam
cervi:</hi> qui perfecit amorem meum, ad transcendenda
spinosa et umbrosa implicamenta hujus saeculi. <hi>Et
super excelsa statuet me:</hi> et super coelestem habitationem
figet intentionem meam, ut implear in omnem
plenitudinem Dei <note>(Ephes. III, 19)</note>.</p>
        </div3>
<div3>
          <head>35.</head>
          <p>
 <hi>[vers. 35.] Qui docet manus meas ad praelium</hi>:
qui docet me operari ad superandos inimicos, qui
nobis intercludere coelestia regna conantur. <hi>Et posuisti
ut arcum aereum brachia mea:</hi> et posuisti infatigabilem
intentionem bonorum operum meorum.</p>
        </div3>
<div3>
          <head>36.</head>
          <p>
 <hi>[vers. 36.] Et dedisti mihi protectionem salutis
meae</hi>, <hi>et dextera tua suscepit me:</hi> et favor gratiae tuae
suscepit me. <hi>Et disciplina tua me direxit in finem:</hi> 
et correptio tua me deviare non sinens direxit, ut
quidquid ago, in eum finem referam, quo cohaeretur
tibi. <hi>Et disciplina tua ipsa me docebit:</hi> et eadem correptio
tua me docebit pervenire quo direxit.</p>
        </div3>
<div3>
          <head>37.</head>
          <p>
 <hi>[vers. 37.] Dilatasti gressus meos subter me:</hi> nec
impedient carnales angustiae: quoniam latam fecisti
charitatem meam operantem hilariter, etiam de ipsis
quae subter me sunt mortalibus rebus et membris. <hi>Et non sunt infirmata vestigia mea:</hi> 
 et non sunt infirmata,
sive itinera mea, sive signa quae impressi ad
imitandum sequentibus.</p>
        </div3>
<div3>
          <head>38.</head>
          <p>
 <hi>[vers. 38.] Persequar inimicos meos, et comprehendam
<pb n="0153"/>
illos:</hi> persequar affectus carnales meos,
nec ab eis comprehendar; comprehendam illos, ut
absumantur. <hi>Et non convertar donec deficiant:</hi> et ab
ista intentione non convertar ad quietem, donec
deficiant qui obstrepunt mihi.</p>
        </div3>
<div3>
          <head>39.</head>
          <p>
 <hi>[vers. 39.] Confringam illos, nec poterunt stare:</hi> 
nec durabunt adversum me. <hi>Cadent subtus pedes meos:</hi> 
dejectis illis, praeponam amores quibus ambulo in
aeternum.</p>
        </div3>
<div3>
          <head>40.</head>
          <p>
 <hi>[vers. 40.] Et praecinxisti me virtute ad bellum:</hi> 
et constrinxisti fluentia desideria carnis meae
virtute, ne in tali pugna praepedirer. <hi>Supplantasti
insurgentes in me subter me:</hi> decipi fecisti eos qui me
insequebantur, ut subter me fierent qui super me
esse cupiebant.</p>
        </div3>
<div3>
          <head>41.</head>
          <p>
 <hi>[vers. 41.] Et inimicos meos dedisti mihi dorsum:</hi> 
et inimicos meos convertisti, et dorsum mihi
eos esse fecisti, id est, ut sequerentur me <hi>Et odio
habentes me disperdidisti:</hi> alios autem eorum qui in
odio perduraverunt, disperdidisti.</p>
        </div3>
<div3>
          <head>42.</head>
          <p>
 <hi>[vers. 42.] Clamaverunt, nec erat qui salvos faceret:</hi> 
quis enim salvos faceret, quos tu non faceres? <hi>Ad Dominum, nec exaudivit eos:</hi> 
 nec ad quemlibet, sed
ad Dominum clamaverunt; nec exauditione dignos
judicavit non recedentes a malitia sua.</p>
        </div3>
<div3>
          <head>43.</head>
          <p>
 <hi>[vers. 43.] Et comminuam illos ut pulverem
ante faciem venti:</hi> et comminuam illos; aridi enim
sunt, non recipientes imbrem misericordiae Dei: ut
elati atque inflati superbia, a spe firma et inconcussa,
et tanquam a terrae soliditate et stabilitate rapiantur. <hi>Ut latam platearum delebo eos:</hi> 
 per latas quas multi
ambulant perditionis vias, luxuriantes et lubricos delebo
eos.</p>
        </div3>
<div3>
          <head>44.</head>
          <p>
 <hi>[vers. 44.] Erues me de contradictionibus populi:</hi> 
erues me de contradictionibus eorum qui dixerunt: <hi>Si dimiserimus eum</hi>,
 <hi>omne saeculum post illum ibit <note>(Joan. XI, 48)</note>
          </hi>.</p>
        </div3>
<div3>
          <head>45.</head>
          <p>
 <hi>[vers. 45.] Constitues me in caput Gentium. Populus
quem non cognovi servivit mihi:</hi> populus Gentium
quem corporali praesentia non visitavi, servivit mihi. <hi>In obauditu auris obedivit mihi:</hi> 
 neque oculis me vidit;
sed recipiens praedicatores meos, in obauditu auris
obedivit mihi.</p>
        </div3>
<div3>
          <head>46.</head>
          <p>
 <hi>[vers. 46.] Filii alieni mentiti sunt mihi:</hi> filii non
mei dicendi, sed potius alieni, quibus recte dicitur, <hi>Vos
ex patre diabolo estis <note>(Id. VIII, 44)</note>
          </hi>, mentiti sunt mihi. <hi>Filii alieni inveteraverunt:</hi> 
 filii alieni, quibus ut renovarentur
Novum Testamentum attuli, in vetere homine
remanserunt. <hi>Et claudicaverunt a semitis suis:</hi> 
et tanquam uno pede debiles, quia Vetus tenentes,
Novum Testamentum respuerunt, claudi effecti sunt,
etiam in ipsa vetere Lege potius traditiones suas sequentes,
quam Dei; calumniabantur enim de manibus
non lotis <note>(Matth. XV, 2)</note>, quia tales erant semitae
quas ipsi fecerant et consuetudine triverant,
aberrando ab itineribus praeceptorum Dei.
<pb n="0154"/>
</p>
        </div3>
<div3>
          <head>47. </head>
          <p>
 <hi>[vers. 47.] Vivit Dominus, et benedictus Deus
meus:</hi> secundum carnem autem sapere, mors est <note>(Rom. VIII, 6)</note>;
vivit enim Dominus, et benedictus
Deus meus. <hi>Et exaltetur Deus salutis meae:</hi> et non
terrena consuetudine de Deo salutis meae sentiam;
nec terrenam ipsam salutem, sed in excelso de illo
sperem.</p>
        </div3>
<div3>
          <head>48.</head>
          <p>
 <hi>[vers. 48.] Deus qui das vindictas mihi, et subdis
populos sub me:</hi> Deus qui vindicas me, subdendo
populos sub me <hi>Liberator meus de inimicis iracundis:</hi> 
clamantibus, <hi>Crucifige, crucifige <note>(Joan. XIX, 6)</note>
          </hi>,
Judaeis.</p>
        </div3>
<div3>
          <head>49.</head>
          <p>
 <hi>[vers. 49.] Ab insurgentibus in me exaltabis me:</hi> 
a Judaeis insurgentibus in me patientem, exaltabis me
resurgentem. <hi>A viro iniquo erues me:</hi> a regno eorum
iniquo erues me.</p>
        </div3>
<div3>
          <head>50.</head>
          <p>
 <hi>[vers. 50] Propterea confitebor tibi in Gentibus.
Domine:</hi> propterea tibi per me confitebuntur Gentes,
Domine. <hi>Et nomini tuo psallam:</hi> et latius innotesces
bonis operibus meis.</p>
        </div3>
<div3>
          <head>51.</head>
          <p>
 <hi>[vers. 51.] Magnificans salutes regis ipsius:</hi> Deus
qui magnificat, ut admirabiles faciat salutes quas ejus
Filius dat credentibus. <hi>Et faciens misericordiam Christo
suo:</hi> Deus qui facit misericordiam Christo suo. <hi>David et semini ejus usque in saeculum:</hi> 
 ipsi liberatori
manu potenti qui vicit hunc mundum, et eis quos credentes
Evangelio genuit in aeternum. Quaecumque in
hoc psalmo dicta sunt, quae ipsi Domino proprie, id
est capiti Ecclesiae congruere non possunt, ad Ecclesiam
referenda sunt. Totus enim Christus hic loquitur,
in quo sunt omnia membra ejus.
</p>
        </div3>
      </div1>



<div1>
        <head>IN PSALMUM XVIII</head>
        <head>ENARRATIO I. <hi>In finem, Psalmus ipsi David.</hi> </head>
<div3>
          <head>1.</head>
          <p>
 <hi>[vers. 1.]</hi> Titulus notus est: nec Dominus Jesus
Christus haec dicit, sed de illo haec dicuntur.</p>
        </div3>
<div3>
          <head>2.</head>
          <p>
 <hi>[vers. 2.] Coeli enarrant gloriam Dei:</hi> justi Evangelistae,
in quibus Deus tanquam in coelis habitat, exponunt
gloriam Domini nostri Jesu Christi, sive gloriam
qua glorificavit Patrem Filius super terram. <hi>Et
opera manuum ejus annuntiat firmamentum:</hi> et facta
virtutum Domini annuntiat firmamentum, fiducia Spiritus
sancti et coelum factum, quod antea timore terra
erat.</p>
        </div3>
<div3>
          <head>3.</head>
          <p>
 <hi>[vers. 3.] Dies diei eructat verbum:</hi> Spiritus spiritualibus
profert plenitudinem incommutabilis Sapientiae
Dei, quod Verbum in principio Deus apud
Deum est <note>(Joan. I, 1)</note>. <hi>Et nox nocti annuntiat scientiam:</hi> 
et mortalitas carnis tanquam longe positis carnalibus,
fidem insinuando, annuntiat futuram scientiam.</p>
        </div3>
<div3>
          <head>4.</head>
          <p>
 <hi>[vers. 4.] Non sunt loquelae, neque sermones, quo
rum non audiantur voces eorum:</hi> per quos non auditae
sint voces Evangelistarum, cum omnibus linguis Evangelium
praedicaretur.
<pb n="0155"/>
</p>
        </div3>
<div3>
          <head>5. </head>
          <p>
 <hi>In omnem terram exiit sonus eorum, et in fines orbis
terrae verba eorum.</hi> </p>
        </div3>
<div3>
          <head>6.</head>
          <p>
 <hi>[vers. 6.] In sole posuit tabernaculum suum</hi>:
Dominus autem ut adversus regna temporalium errorum
belligeraret, non pacem, sed gladium missurus
in terram <note>(Matth. X, 34)</note>, in tempore vel in manifestatione
posuit tanquam militare habitaculum suum,
hoc est dispensationem incarnationis suae. <hi>Et ipse
tanquam sponsus procedens de thalamo suo:</hi> et ipse
procedens de utero virginali, ubi Deus naturae humanae
tanquam sponsus sponsae copulatus est. <hi>Exsultavit
sicut gigas ad currendam viam:</hi> exsultavit sicut fortissimus,
et caeteros homines incomparabili virtute praecedens,
non ad habitandam, sed ad currendam viam.
Non enim in via peccatorum stetit <note>(Psal. I, 1)</note>.</p>
        </div3>
<div3>
          <head>7.</head>
          <p>
 <hi>[vers. 7.] A summo coelo egressio ejus</hi>: a Patre
egressio ejus, non temporalis, sed aeterna, qua de
Patre natus est. <hi>Et occursus ejus usque ad summum
coeli</hi>. Et occurrit plenitudine divinitatis usque ad
aequalitatem Patris. <hi>Et non est qui se abscondat a calore
ejus:</hi> cum autem Verbum etiam caro factum est
et habitavit in nobis <note>(Joan. I, 14)</note> mortalitatem nostram
suscipiens, non permisit ullum mortalium excusare
se de umbra mortis; et ipsam enim penetravit Verbi
calor.</p>
        </div3>
<div3>
          <head>8.</head>
          <p>
 <hi>[vers. 8.] Lex Domini immaculata convertens animas.</hi> 
Lex ergo Domini ipse est, qui venit legem implere,
non solvere <note>(Matth. V, 17)</note>: et immaculata
lex, qui peccatum non fecit, nec inventus est dolus
in ore ejus <note>(II Petr. II, 22)</note>; non premens animas servitutis
jugo, sed ad se imitandum libertate convertens. <hi>Testimonium Domini fidele, sapientiam praestans
parvulis: Testimonium Domini fidele,</hi> 
 quia nemo novit
Patrem nisi Filius, et cui voluerit Filius revelare <note>(Matth. XI, 27)</note>:
quae abscondita sunt a sapientibus,
et revelata parvulis; quoniam Deus superbis resistit,
humilibus autem dat gratiam <note>(Jacobi IV, 6)</note>.</p>
        </div3>
<div3>
          <head>9.</head>
          <p>
 <hi>[vers. 9.] Justitiae Domini rectae, laetificantes cor</hi>:
omnes justitiae Domini in illo rectae, qui non docuit
quod ipse non fecit; ut qui imitarentur, corde gauderent,
in eis quae libere cum charitate facerent, non
serviliter cum timore. <hi>Praeceptum Domini lucidum,
illuminans oculos:</hi> praeceptum Domini lucidum, sine
velamento carnalium observationum, illuminans hominis
interioris aspectum.</p>
        </div3>
<div3>
          <head>10.</head>
          <p>
 <hi>[vers. 10.] Timor Domini castus permanens in
saeculum saeculi:</hi> timor Domini, non ille sub lege poenalis,
temporalia bona sibi subtrahi perhorrescens,
quorum dilectione anima fornicatur; sed castus, quo
Ecclesia sponsum suum quanto ardentius diligit, tanto
diligentius cavet offendere: et ideo non foras mittit
consummata dilectio timorem hunc <note>(I Joan. IV, 18)</note>,
sed permanet in saeculum saeculi.</p>
        </div3>
<div3>
          <head>11.</head>
          <p>
 <hi>[vers. 11.] Judicia Domini vera, justificata in idipsum:</hi> 
<pb n="0156"/>
judicia ejus qui non judicat quemquam, sed
omne judicium dedit Filio <note>(Joan. V, 22)</note>, vere justificata
incommutabiliter; neque enim vel minatus vel
pollicitus Deus quemquam fallit, aut quisquam vel impiis
supplicium, vel piis praemium ejus potest eripere. <hi>Desiderabilia super aurum et lapidem pretiosum multum:</hi> 
sive multum ipsum aurum et lapidem, sive
multum pretiosum, sive multum desiderabilia; tamen
desiderabilia judicia Dei super pompas hujus saeculi,
quarum desiderio fit ut non desiderentur, sed timeantur,
aut contemnantur, aut non credantur judicia
Dei. Quod si quisque ipse sit aurum lapisque pretiosus,
ut igne non consumatur, sed assumatur in
thesaurum Dei, plus quam seipsum desiderat judicia
Dei, cujus voluntatem praeponit suae. <hi>Et dulciora super
mel et favum:</hi> et sive quisque jam sit mel, qui
jam solutus vitae hujus vinculis exspectat diem quo veniat
in epulas Dei; sive adhuc sit favus, ut quasi cera
circumplicetur hac vita, non huic concretus, sed implens
eam, cui opus sit aliqua pressura non opprimentis,
sed exprimentis manus Dei, qua de temporali
vita in aeternam eliquetur; dulciora illi sunt judicia
Dei, quam sibi ipse est, quia super mel et favum
illi dulciora sunt.</p>
        </div3>
<div3>
          <head>12.</head>
          <p>
 <hi>[vers. 12.] Etenim servus tuus custodit ea:</hi> nam
non custodienti amara dies Domini. <hi>In custodiendo
illa retributio multa:</hi> non in aliquo extra posito commodo,
sed in eo ipso quo judicia Dei custodiuntur,
multa retributio: multa est, quia gaudetur in eis.</p>
        </div3>
<div3>
          <head>13.</head>
          <p>
 <hi>[vers. 13.] Delicta quis intelligit?</hi> In delictis autem
qualis suavitas potest esse, ubi non est intellectus?
quoniam delicta quis intelligit, quae ipsum oculum
claudunt, cui suavis est veritas, cui desiderabilia
et dulcia sunt judicia Dei; et sicut tenebrae oculos,
ita delicta mentem claudunt, nec lucem sinunt videre,
nec se?</p>
        </div3>
<div3>
          <head>14.</head>
          <p>
 <hi>[vers. 14.] Ab occultis meis munda me, Domine:</hi> 
a cupiditatibus in me latentibus munda me, Domine. <hi>Et ab alienis parce servo tuo</hi>:
ne seducar ab aliis;
neque enim alienis capitur qui est mundus a suis.
Parce itaque ab alienis cupiditatibus, non superbo et
in sua potestate esse cupienti, sed servo tuo. <hi>Si mei
non fuerint dominata, tunc immaculatus ero:</hi> si mei
non fuerint dominata occulta mea, et aliena peccata,
tunc immaculatus ero; non enim est tertia origo
peccati, praeter occultum suum quo cecidit diabolus,
et alienum quo seductus est homo, ut consentiendo
suum faceret. <hi>Et mundabor a delicto magno:</hi> quo alio,
nisi superbiae? Non enim est majus delictum, quam
apostatare a Deo, quod est initium superbiae hominis <note>(Eccli. X, 14)</note>:
et vere ille immaculatus est, qui etiam
hoc delicto caret; quia hoc est ultimum redeuntibus
ad Deum, quod recedentibus primum fuit.</p>
        </div3>
<div3>
          <head>15.</head>
          <p>
 <hi>[vers. 15.] Et erunt ut complaceant eloquia oris
mei, et meditatio cordis mei in conspectu tuo semper:</hi> 
meditatio cordis mei non ad jactantiam placendi hominibus,
quia jam nulla superbia est; sed in conspe
<pb n="0157"/>
ctu tuo semper, qui conscientiam puram inspicis. <hi>Domine
adjutor meus, et redemptor meus:</hi> Domine adjutor
meus, tendentis ad te; quoniam redemptor meus
es tu, ut tenderem ad te: ne quisquam vel sapientiae
suae tribuens quod ad te convertitur, vel viribus quod
ad te pervenit, magis repellatur abs te qui superbis
resistis; quia mundatus non est a delicto magno, nec
complacuit in conspectu tuo, qui redimis ut convertamur,
et adjuvas ut perveniamus ad te.
</p>
        </div3>
      </div1>

<div1>
        <head>ENARRATIO II. SERMO AD PLEBEM.</head>
<div3>
          <head>1.</head>
          <p>
 Deprecati Dominum, ut ab occultis nostris mundet
nos, et ab alienis parcat servis suis, quid hoc sit
intelligere
debemus, ut humana ratione, non quasi
avium voce cantemus. Nam et meruli et psittaci et
corvi et picae et hujusmodi volucres, saepe ab hominibus
docentur sonare quod nesciunt. Scienter autem
cantare, naturae hominis divina voluntate concessum
est. Et quam multi mali et luxuriosi sic cantant digna
auribus suis et cordibus, novimus et dolemus. Eo enim
pejores sunt, quo non possunt ignorare quod cantant.
Sciunt enim se cantare flagitia, et tamen cantant
tanto libentius, quanto immundius: quoniam tanto
se putant laetiores, quanto fuerint turpiores. Nos autem
qui in Ecclesia divina eloquia cantare didicimus,
simul etiam instare debemus esse quod scriptum est, <hi>Beatus populus qui intelligit jubilationem 
 <note>(Psal.
LXXXVIII, 16)</note>
          </hi>. Proinde, carissimi, quod consona voce
cantavimus, sereno etiam corde nosse ac videre debemus.
Rogavit enim Dominum unusquisque nostrum
in hoc cantico, et dixit Deo: <hi>Ab occultis meis munda
me, Domine, et ab alienis parce servo tuo. Si mei non
fuerint dominata, tunc immaculatus ero, et mundabor a
delicto magno.</hi> Quod ut bene sciamus quid sit, et quale
hoc sit, ipsius psalmi textum, quantum donat Dominus,
breviter percurramus.</p>
        </div3>
<div3>
          <head>2.</head>
          <p>
 Cantatur enim de Christo; quod evidenter ibi
apparet, quia illic scriptum est: <hi>ipse tanquam sponsus
procedens de thalamo suo.</hi> Quis est enim sponsus, nisi
cui desponsata est illa virgo ab Apostolo, cui timet
caste castus sponsi amicus, ne sicut serpens Evam
fefellit astutia sua, sic et hujus virginis sponsae Christi
sensus corrumpantur a castitate quae est in Christo <note>(II Cor. XI, 3)</note> 
 In hoc ergo Domino et Salvatore
nostro Jesu Christo posita est magna et plena gratia,
de qua dicit apostolus Joannes: <hi>Et vidimus gloriam
ejus, gloriam tanquam Unigeniti a Patre, plenum gratia
et veritate <note>(Joan. I, 14)</note>
          </hi>. Hanc <hi>gloriam coeli enarrant:</hi> 
coeli, sancti sunt; elevati a terra, portantes Dominum.
Quanquam gloriam Christi coelum etiam quodammodo
narravit: quando narravit? quando nato eodem Domino
stella nova quae nunquam videbatur apparuit. Sed tamen
sunt veriores et sublimiores coeli, de quibus
consequenter ibi dicitur: <hi>Non sunt loquelae neque sermones,
quorum non audiantur voces eorum. In omnem
terram exiit sonus eorum, et in fines orbis terrae verba
eorum.</hi> Quorum, nisi coelorum? quorum ergo, nisi
Apostolorum? Ipsi enarrant nobis gloriam Dei, positam
<pb n="0158"/>
in Christo Jesu, per gratiam in remissionem peccatorum. Omnes enim peccaverunt, et egent gloria
Dei, justificati gratis per sanguinem ipsius <note>(Rom.
III, 23)</note>. Quia gratis, ideo gratia; non est enim gratia,
si non gratuita. Quia nihil boni ante feceramus, unde
talia dona mereremur; magis quia non gratis inferretur
supplicium, ideo gratis praestitum est beneficium:
nihil praecesserat in meritis nostris, nisi unde
damnari deberemus. Ille autem non propter nostram
justitiam, sed propter suam misericordiam salvos nos
fecit per lavacrum regenerationis <note>(Tit. III, 5)</note>. Haec est,
inquam, gloria Dei: hanc coeli enarraverunt. Haec
est, inquam, gloria Dei, non tua: nihil enim boni fecisti,
et tamen tantum bonum accepisti. Si ergo pertines
ad gloriam quam coeli enarraverunt, dic Domino
Deo tuo: <hi>Deus meus, misericordia ejus praeveniet me <note>(Psal. LVIII, 11)</note>
          </hi>:
praevenit enim te; utique praevenit,
quia nihil in te boni invenit. Praevenisti supplicium
 ejus superbiendo: ille praevenit supplicium
tuum peccata delendo. Tanquam enim ex peccatore
justificatus, ex impio pius factus, ex damnato in regnum
 assumptus, dic Domino Deo tuo: <hi>Non nobis,
Domine, non nobis, sed nomini tuo da gloriam <note>(Psal.
CXIII secund. 1)</note>
          </hi>. Dicamus, <hi>Non nobis:</hi> quibus enim <hi>si quasi nobis?</hi> 
 Dicamus, inquam, <hi>Non nobis,</hi> quia si
ita faceret sicut nobis, nonnisi poenas infligeret nobis.
Non nobis, sed nomini suo det gloriam: quia non secundum
iniquitates nostras fecit nobis <note>(Psal. CII, 10)</note>. <hi>Non</hi> 
 ergo <hi>nobis, Domine, non nobis:</hi> repetitio confirmatio
est. <hi>Non nobis, Domine, sed nomini tuo da gloriam:</hi> 
hoc illi noverant coeli, qui enarraverunt gloriam
Dei.</p>
        </div3>
<div3>
          <head>3.</head>
          <p>
 <hi>[vers. 2.] Et opera manuum ejus annuntiat firmamentum:</hi> 
quod dictum est, <hi>gloriam Dei,</hi> hoc repetitum
est, <hi>opera manuum ejus.</hi> Quae opera manuum ejus?
Non sicut quidam sentiunt, Deus verbo fecit omnia,
et tanquam praestantiorem caeteris hominem suis manibus
fecit. Non ita sentiendum est: infirma est ista,
et non satis elimata sententia; omnia enim verbo fecit.
Nam licet opera Dei diversa narrentur, in quibus
hominem ad imaginem suam fecit <note>(Gen. I)</note>; tamen
omnia per ipsum facta sunt, et sine ipso factum est
nihil <note>(Joan. I, 3)</note>. Quod autem ad manus Dei attinet,
et de coelis dictum est, <hi>Et opera manuum tuarum sunt
coeli <note>(Psal. CI, 26)</note>
          </hi>; et ne putes etiam ibi coelos sanctos
dictos subjecit: <hi>Ipsi peribunt, tu autem permanes <note>(Ibid., 27)</note>
          </hi>.
Ergo non solum homines, sed etiam coelos
qui peribunt, Deus manibus suis fecit, cui dictum
est, <hi>Opera manuum tuarum sunt coeli;</hi> et de terra hoc
idem dictum est: <hi>Quoniam ipsius est mare, et ipse fecit
illud, et aridam manus ejus fundaverunt <note>(Psal. XCIV, 5)</note>
          </hi> 
Ergo si et coelos manibus et terram manibus, non
solum hominem fecit manibus: et si coelos verbo, et
terram verbo, ergo et hominem verbo. Quod verbo,
<pb n="0159"/>
hoc manu; et quod manu, hoc verbo: non enim humanis
membris statura Dei distincta est, qui ubique
totus est, et nullo continetur loco; quod ergo verbo
fecit, sapientia fecit, et quod manu fecit, virtute fecit.
Christus est autem Dei Virtus et Dei Sapientia <note>(I Cor. I, 24)</note>:
Omnia autem per ipsum facta sunt, et
sine ipso factum est nihil. Enarrarunt, enarrant,
enarrabunt coeli gloriam Dei: enarrabunt, inquam,
coeli, hoc est sancti, gloriam Dei, a terra suspensi.
Deum portantes, praeceptis tonantes, sapientia coruscantes;
illam, ut dixi, gloriam Dei, qua salvi facti
sumus indigni. Hanc indignitatem, id est, qua digni
non fuimus, agnoscit filius minor egestate constrictus:
agnoscit, inquam, hanc indignitatem filius minor
a patre longe peregrinus, daemonum cultor, tanquam
porcorum pastor; agnoscit gloriam Dei, sed
egestate constrictus. Et quia illa gloria Dei facti sumus
quod digni non fuimus, dicit ad Patrem suum: <hi>Non sum dignus vocari filius tuus 
 <note>(Luc. XV, 21)</note>
          </hi>: infelix,
per humilitatem impetrat felicitatem; et eo se
ostendit dignum, quo confitetur indignum. Hanc <hi>gloriam
Dei coeli enarrant, et opera manuum ejus annuntiat
firmamentum:</hi> coelum firmamentum, firmum cor,
non timidum cor. Annuntiata enim sunt ista inter
impios, inter adversos Deo, inter amatores mundi
persecutoresque justorum: inter saevientem mundum
annuntiata sunt ista. Sed saeviens mundus quid poterat
facere, quando firmamentum ista annuntiabat? <hi>Annuntiat firmamentum:</hi> 
 quid? <hi>Opera manuum ejus.</hi> 
Quae sunt opera manuum ejus? Gloria Dei illa, qua
salvi facti sumus, qua creati in bonis operibus sumus:
ipsius enim sumus figmentum, creati in Christo
Jesu in operibus bonis <note>(Ephes. II, 10)</note>; non solum
quippe homines, sed etiam justos, si tamen sumus, ipse
fecit nos, et non ipsi nos <note>(Psal. XCIX, 3)</note>.</p>
        </div3>
<div3>
          <head>4.</head>
          <p>
 <hi>[vers. 3.] Dies diei eructat verbum, et nox nocti
annuntiat scientiam:</hi> quid est? Forte planum et apertum
est, <hi>Dies diei eructat verbum;</hi> apertum et planum,
tanquam per diem: quod autem <hi>nox nocti annuntiat
scientiam,</hi> obscurum est, tanquam per noctem. <hi>Dies diei,</hi> 
 sancti sanctis, Apostoli fidelibus, ipse Christus
Apostolis, quibus dixit: <hi>Vos estis lumen mundi <note>(Matth. V. 14)</note>
          </hi>.
Apertum hoc videtur et cognitu facile.
Quomodo autem <hi>nox nocti annuntiat scientiam?</hi> Nonnulli
haec verba simpliciter intellexerunt, et forte hoc
sit verum; aestimantes hac sententia significatum esse,
quod tempore Domini nostri Jesu Christi, cum in
terra versaretur, Apostoli audierunt, hoc in posteros
esse trajectum, tanquam de tempore in tempus: <hi>dies
diei, nox nocti,</hi> prior dies posteriori diei, et prior nox
posteriori nocti; quia haec doctrina diebus et noctibus
praedicatur. Iste simplex intellectus cui sufficit sufficiat.
Sed nonnulla verba Scripturarum obscuritate
sua hoc profuerunt, quod multas intelligentias pepererunt:
itaque hoc si planum esset, unum aliquid audiretis;
quia vero obscure dictum est, multa audituri
estis. Est et alius intellectus: <hi>dies diei, nox nocti,</hi> hoc
est, spiritus spiritui, caro carni. Est alius: <hi>dies diei,</hi> 
spirituales spiritualibus; <hi>et nox nocti,</hi> carnales carnalibus.
<pb n="0160"/>
Utrique enim audiunt, etsi non utrique similiter
sapiunt: illi enim audiunt tanquam verbum eructatum;
illi tanquam scientiam annuntiatam: quod
enim ructatur, praesentibus ructatur; quod autem
annuntiatur, longe positis annuntiatur. Possunt coeli
sensus plures inveniri, sed adhibendus est modus
propter angustias praesentis temporis. Dicamus autem
et unum aliquid, quod quidam velut conjicientes
 aperuerunt: quando Dominus, inquiunt, Christus
loquebatur Apostolis, dies diei eructabat verbum;
quando Judas Dominum Christum prodidit Judaeis,
nox nocti annuntiabat scientiam.</p>
        </div3>
<div3>
          <head>5.</head>
          <p>
 <hi>[vers. 5, 4.] Non sunt loquelae neque sermones,
quorum non audiantur voces eorum:</hi> quorum, nisi coelorum
illorum qui enarrant gloriam Dei? <hi>Non sunt
loquelae neque sermones, quorum non audiantur voces
eorum.</hi> Legite Actus Apostolorum, quomodo veniente
super eos Spiritu sancto, omnes impleti sunt illo; et
loquebantur linguis omnium gentium, sicut Spiritus
dabat eis pronuntiare <note>(Act. II, 4)</note>. Ecce <hi>non sunt loquelae
neque sermones, quorum non audiantur voces
eorum:</hi> sed non ibi tantum ubi impleti sunt sonnerunt; <hi>In omnem terram exiit sonus eorum, et in fines
orbis terrae verba eorum.</hi> 
 Ideo et nos hic loquimur:
sonus enim ille ad nos usque pervenit, sonus qui in
omnem terram exiit, et haereticus Ecclesiam non intrat.
Ideo sonus in omnem terram exiit, ut tu in coelum
intres. O pestilentiose, litigiose, pessime, et
adhuc errare volens; o superbe fili, audi testamentum
patris tui. Ecce, quid planius, quid apertius? <hi>In
omnem terram exiit sonus eorum, et in fines orbis terrae
verba eorum.</hi> Numquid expositore opus est? Quid contra
te conaris? Partem vis in lite retinere, qui potes
totum in concordia retinere?</p>
        </div3>
<div3>
          <head>6.</head>
          <p>
 <hi>[vers. 6.] In sole posuit tabernaculum suum:</hi> 
in manisfestatione Ecclesiam suam, non in occulto,
non quae lateat, non velut opertam; ne forte fiat
sicut operta super greges haereticorum. Dictum est et
cuidam in Scriptura sancta, <hi>Quoniam tu in occulto
fecisti, patieris in sole <note>(II Reg. XII, 12)</note>
          </hi>: hoc est, occulte
malum fecisti, poenas patieris in omnium manifestatione. <hi>In sole</hi> 
 ergo <hi>posuit tabernaculum suum.</hi> 
Quid tu, haeretice, fugis in tenebras? Christianus es?
audi Christum. Servus es? audi dominum. Filius es?
audi patrem: emendare, revivisce. Dicamus et de te: <hi>Mortuus erat, et revixit; perierat, et inventus est 
 <note>(Luc.
XV, 32)</note>
          </hi>. Non mihi dicas, Utquid me quaeris, si perii?
Ideo enim te quaero, quia periisti. Noli, inquit, me
quaerere: hoc sane vult iniquitas, qua divisi sumus;
sed non vult charitas, qua fratres sumus. Improbus
non essem, si quaererem servum meum; et improbus
dicor, quia quaero fratrem meum? Sic sapiat in quo
fraterna charitas non est, ego tamen quaero fratrem
meum. Irascatur, dum tamen quaeratur, qui inventus
placatur. Quaero, inquam, fratrem meum, et interpello
non contra illum, sed pro illo Dominum meum:
nec dicam interpellans, Domine, dic fratri meo ut dividat
<pb n="0161"/>
mecum haereditatem <note>(Luc. XII, 13)</note>; sed, dic fratri
meo ut teneat mecum haereditatem. Quid ergo
erras. frater? quid per angulos fugis? quid latitare
conaris? <hi>In sole posuit tabernaculum suum. Et ipse
tamquam sponsus procedens de thalamo suo.</hi> Puto quod
agnoscas eum. Ille tanquam sponsus procedens de
thalamo suo, <hi>exsultavit ut gigas ad currendam viam;</hi> 
ipse <hi>in sole posuit tabernaculum suum:</hi> hoc est, ille
tanquam sponsus, cum Verbum caro factum est, in
utero virginali thalamum invenit; atque inde naturae
conjunctus humanae, tanquam de castissimo procedens
cubili, humilis misericordia infra omnes, fortis
majestate super omnes. Hoc est enim, <hi>gigas exsultavit
ad currendam viam:</hi> natus est, crevit, docuit, passus
est, resurrexit, ascendit; cucurrit viam, non
haesit in via. Idem ipse ergo sponsus qui haec fecit,
ipse posuit <hi>in sole,</hi> hoc est in manifestatione, <hi>tabernaculum
suum,</hi> hoc est sanctam Ecclesiam suam.</p>
        </div3>
<div3>
          <head>7.</head>
          <p>
 <hi>[vers. 7.]</hi> Quam autem viam cito cucurrit vis
audire? <hi>A summo coelo egressio ejus, et occursus ejus
usque ad summum ejus.</hi> Postea vero quam excurrit
inde, et recurrendo remeavit, misit Spiritum suum.
Visae sunt illis super quos venit, linguae divisae velut
ignis <note>(Act. II, 3)</note>. Sicut ignis venit Spiritus sanctus,
foenum carnis consumpturus, aurum cocturus et purgaturus;
sicut ignis venit, et ideo sequitur, <hi>Et non
est qui se abscondat a calore ejus.</hi> </p>
        </div3>
<div3>
          <head>8.</head>
          <p>
 <hi>[vers. 8.] Lex Domini immaculata convertens
animas.</hi> Hoc est Spiritus sanctus. <hi>Testimonium Domini
fidele, sapientiam praestans parvulis:</hi> non superbis.
Hoc est Spiritus sanctus.</p>
        </div3>
<div3>
          <head>9.</head>
          <p>
 <hi>[vers. 9.] Justitiae Domini rectae:</hi> non terrentes,
sed <hi>laetificantes corda.</hi> Hoc est Spiritus sanctus. <hi>Praeceptum Domini lucidum, illuminans oculos,</hi> 
 non
hebetans: non carnis oculos, sed cordis; non exterioris
hominis, sed interioris. Hoc est Spiritus sanctus.</p>
        </div3>
<div3>
          <head>10.</head>
          <p>
 <hi>[vers. 10.] Timor Domini:</hi> non servilis, sed <hi>castus;</hi> 
 gratis amans, non puniri timens ab eo quem
tremit, sed separari ab eo quem diligit. Iste est timor
castus, non quem consummata charitas foras mittit <note>(I Joan. IV, 18)</note>;
sed <hi>permanens in saeculum saeculi.</hi> 
Hic est Spiritus sanctus; id est, hunc donat, hunc
confert, hunc inserit Spiritus sanctus. <hi>Judicia Domini
vera, justificata in idipsum:</hi> non ad rixas divisionis,
sed ad congregationem unitatis; hoc est enim, <hi>in
idipsum.</hi> Hoc est Spiritus sanctus. Ideo linguis
omnium loqui fecit, in quos primo venit; quia linguas
omnium gentium in unitatem se congregaturum
esse nuntiavit. Quod tunc faciebat unus homo accepto
Spiritu sancto, ut unus homo linguis omnium
loqueretur; hoc modo ipsa unitas facit, linguis omnibus
loquitur. Et modo unus homo in omnibus gentibus
linguis omnibus loquitur, unus homo caput et
corpus, unus homo Christus et Ecclesia, vir perfectus,
ille sponsus, illa sponsa: sed <hi>erunt,</hi> inquit, <hi>duo
in carne una <note>(Gen. II, 24)</note>
          </hi>. <hi>Judicia Dei vera justificata
in idipsum:</hi> propter unitatem.</p>
        </div3>
<div3>
          <head>11.</head>
          <p>
 <hi>[vers. 11.] Desiderabilia super aurum et lapidem
<pb n="0162"/>
pretiosum multum:</hi> aut multum aurum, aut
multum pretiosum, aut multum desiderabilia; tamen
multum, haeretico parum. Non nobiscum amant
idipsum, et nobiscum confitentur Christum. Ipsum
quem mecum confiteris Christum, ipsum ama mecum.
Et qui idipsum non vult, recusat, recalcitrat, respuit:
non illi est desiderabile hoc super aurum et
lapidem pretiosum multum. Audi aliud: <hi>Et dulciora,</hi> 
inquit, <hi>super mel et favum.</hi> Sed hoc adversum est
erranti: mel amarum est febrienti, dulce tamen et
acceptabile sanato, quia carum est sanitati. <hi>Desiderabilia
super aurum et lapidem pretiosum multum, et
dulciora super mel et favum.</hi> </p>
        </div3>
<div3>
          <head>12.</head>
          <p>
 <hi>[vers. 12.] Nam et servus tuus custodit ea:</hi> 
quam dulcia ista sunt, custodiendo probat servus
tuus, non loquendo. Custodit ea servus tuus, quia et
nunc dulcia sunt, et in posterum salubria sunt; nam <hi>in custodiendo ea retributio multa:</hi> 
 sed amans animositatem
suam, nec videt hunc splendorem haereticus,
nec sentit dulcedinem.</p>
        </div3>
<div3>
          <head>13.</head>
          <p>
 <hi>[vers. 13, 14.] Delicta</hi> enim <hi>quis intelligit?</hi> Pater,
ignosce illis, quia nesciunt quid faciunt <note>(Luc.
XXIII, 34)</note>. Ideo, inquit. iste est servus qui custodit
hanc dulcedinem, suavitatem charitatis, amorem
unitatis. Ego, inquit, ipse qui custodio, rogo te, quoniam <hi>delicta quis intelligit?</hi> 
 ne mihi ut homini quaedam
subrepant, et quibusdam ut homo praeoccuper, <hi>Ab
occultis meis munda me, Domine.</hi> Hoc ergo cantavimus,
ecce ad hoc loquendo pervenimus. Dicamus, et
cum intellectu cantemus, et cantando oremus, et
orando impetremus: dicamus, <hi>Ab occultis meis munda
me, Domine.</hi> Quis enim delicta intelligit? Si videntur
tenebrae, intelliguntur delicta. Denique quando nos
delicti poenitet, in luce sumus. Nam quando quisque
ipso delicto involutus est, quasi obtenebratis opertisque
oculis non videt delictum: quia si tibi legatur
et carnis oculus, nec aliud vides, nec hoc unde tegitur
vides. Ergo Deo dicamus, qui novit videre quod
purget, novit inspicere quod sanet; illi dicamus: <hi>Ab
occultis meis munda me, Domine; et ab alienis parce
servo tuo.</hi> Delicta, inquit, mea inquinant me, delicta
aliena affligunt me: ab his munda me, ab illis parce.
Tolle mihi ex corde malam cogitationem, repelle a
me malum suasorem: hoc est. <hi>Ab occultis meis munda
me, et ab alienis parce servo tuo.</hi> Nam ista duo genera
delictorum, propria simul et aliena, etiam primitus
in exordio claruerunt: diabolus suo delicto
cecidit, Adam alieno dejecit. Hic ipse Dei servus
custodiens judicia Dei, in quibus retributio multa, et
in alio psalmo sic orat: <hi>Non veniat mihi pes superbiae,
et manus peccatorum non moveant me <note>(Psal.
XXXV, 12)</note>
          </hi>. Non veniat, inquit, mihi pes superbiae,
hoc est, <hi>Ab occultis meis munda me, Domine;</hi> et manus
peccatorum non moveant me, hoc est, <hi>Ab alienis
parce servo tuo.</hi> </p>
        </div3>
<div3>
          <head>14.</head>
          <p>
 <hi>Si mei non fuerint dominata:</hi> occulta mea et
delicta aliena. <hi>Tunc immaculatus ero:</hi> hoc non suis
viribus audet, sed Dominum deprecatur ut impleat,
<pb n="0163"/>
cui dicitur in psalmo: <hi>Itinera mea dirige secundum
verbum tuum, et non dominetur mihi omnis iniquitas <note>(Psal. CXVIII, 133)</note>
          </hi>.
Noli timere, si christianus es, dominum
foris hominem: Dominum Deum tuum semper
time. Malum in te time, hoc est cupiditatem tuam,
non quod in te Deus fecit, sed quod tibi ipse fecisti:
te Dominus bonum servum fecit; tu tibi in corde tuo
malum dominum creasti. Merito subderis iniquitati,
merito subderis domino quem tu tibi ipsi fecisti; quia
ei qui te fecit subditus esse noluisti.</p>
        </div3>
<div3>
          <head>15.</head>
          <p>
 Sed <hi>si mei,</hi> inquit, <hi>non fuerint dominata, tunc
immaculatus ero; et mundabor a delicto magno:</hi> quo
putamus delicto? quod illud est delictum magnum?
Forte aliud sit quam dicturus sum, non tamen celabo
quod sentio. Delictum magnum arbitror esse superbiam.
Hoc fortasse et aliter significatum est in eo
quod ait, <hi>Et mundabor a delicto magno.</hi> Quaeritis quam
magnum sit hoc delictum, quod dejecit Angelum,
quod ex Angelo fecit diabolum, eique in aeternum interclusit
regnum coelorum? Magnum hoc delictum est,
et caput atque causa omnium delictorum; scriptum
est enim: <hi>Initium peccati omnis superbia.</hi> Et ne quasi
leve aliquid contemnas, <hi>Initium,</hi> inquit, <hi>superbiae hominis
apostatare a Deo <note>(Eccli. X, 15, 14)</note>
          </hi>. Non leve
malum est hoc vitium, fratres mei: huic vitio in his
personis, quas videtis amplas, displicet humilitas
christiana. Propter hoc vitium dedignantur colla subdere
jugo Christi, obligati arctius jugo peccati. Non
enim servire non eis continget: nam nolunt servire,
sed eis expedit servire. Nolendo servire nihil aliud
agunt, quam ut bono Domino non serviant; non ut
omnino non serviant: quia qui noluerit servire charitati,
necesse est ut serviat iniquitati. Ab hoc vitio,
quod est caput omnium vitiorum, quia inde caetera
vitia nata sunt, facta est apostasia a Deo, eunte anima
in tenebras, et male utente libero arbitrio, peccatis
etiam caeteris consecutis: ut et substantiam suam
dissiparet cum meretricibus vivens prodige, et per
egestatem fieret pastor porcorum <note>(Luc. XV, 13)</note>, qui
erat socius Angelorum. Propter hoc vitium, propter
hoc magnum superbiae peccatum, Deus humilis venit:
haec causa, hoc peccatum magnum, iste ingens morbus
animarum, omnipotentem medicum de coelo deduxit,
usque ad formam servi humiliavit, contumeliis
egit, ligno suspendit; ut per salutem tantae medicinae
curetur hic tumor. Jam tandem erubescat homo esse
superbus, propter quem factus est humilis Deus. Ita,
inquit, <hi>mundabor a delicto magno,</hi> quia Deus superbis
resistit, humilibus autem dat gratiam <note>(Jacobi
IV, 6. I Petr. V, 5)</note>.</p>
        </div3>
<div3>
          <head>16.</head>
          <p>
 <hi>[vers. 15.] Et per hoc ut complaceant eloquia
oris mei, et meditatio cordis mei in conspectu tuo semper:</hi> 
nam si ab hoc magno delicto non mundabor, in
conspectu hominum placebunt eloquia mea, non in
conspectu tuo. Superba anima in conspectu hominum
vult placere: humilis anima in occulto, ubi Deus videt,
vult placere; ut si placuerit hominibus de bono
opere, illis gratuletur quibus placet bonum opus, non
sibi cui sufficere debet quia fecit bonum opus: <hi>Gloria
<pb n="0164"/>
nostra,</hi> inquit, <hi>haec est, testimonium conscientiae nostrae <note>(II Cor. I, 12)</note>
          </hi>.
Ideoque dicamus etiam quod sequitur, <hi>Domine adjutor meus et redemptor meus:</hi> 
 adjutor
in bonis, redemptor a malis; adjutor ut habitem
in charitate tua, redemptor ut liberes me ab iniquitate
mea.
</p>
        </div3>
      </div1>

<div1>
        <head>IN PSALMUM XIX ENARRATIO. <hi>In finem, Psalmus David.</hi> </head>
<div3>
          <head>1.</head>
          <p>
 <hi>[vers. 1.]</hi> Notus est iste titulus, nec Christus
dicit, sed Christo dicit Propheta, figura optandi quae
ventura sunt canens.</p>
        </div3>
<div3>
          <head>2.</head>
          <p>
 <hi>[vers. 2.] Exaudiat te Dominus in die tribulationis:</hi> 
exaudiat te Dominus in die qua dixisti, <hi>Pater,
clarifica Filium tuum <note>(Joan. XVII, 1)</note>
          </hi>. <hi>Protegat te nomen
Dei Jacob:</hi> ad te enim pertinet populus posterior
natu, quia major serviet minori <note>(Gen. XXV, 23)</note>.</p>
        </div3>
<div3>
          <head>3.</head>
          <p>
 <hi>[vers. 3.] Mittat tibi auxilium de sancto, et de
Sion tueatur te,</hi> faciens tibi sanctificatum corpus,
Ecclesiam, de speculatione tutam, quae exspectat
quando venias a nuptiis.</p>
        </div3>
<div3>
          <head>4.</head>
          <p>
 <hi>[vers. 4.] Memor sit omnis sacrificii tui:</hi> memores
nos faciat omnium injuriarum tuarum et contumeliarum,
quas pro nobis pertulisti. <hi>Et holocaustum
tuum pingue fiat:</hi> et crucem, qua totus oblatus es
Deo, in laetitiam resurrectionis convertat.</p>
        </div3>
<div3>
          <head>5.</head>
          <p>
 <hi>[vers. 5.] Tribuat tibi Dominus secundum cor
tuum:</hi> tribuat tibi Dominus, non secundum cor eorum
qui putaverunt persequendo delere te posse; sed secundum
cor tuum, quo scisti quid utilitatis haberet
passio tua. <hi>Et omne consilium tuum compleat:</hi> et
compleat omne consilium tuum, non solum quo animam
tuam posuisti pro amicis tuis <note>(Joan. XV, 13)</note>, ut
mortificatum granum copiosius resurgeret <note>(Id. XII,
25)</note>; sed etiam quo caecitas ex parte Israel facta est,
ut plenitudo Gentium intraret, et sic omnis Israel salvus
fieret <note>(Rom. XI, 25)</note>.</p>
        </div3>
<div3>
          <head>6.</head>
          <p>
 <hi>[vers. 6.] Exsultabimus in salutari tuo:</hi> exsultabimus
quod tibi mors nihil nocebit; ita enim nec nobis
eam nocere posse monstrabis. <hi>Et in nomine Dei
nostri magnificabimur:</hi> et confessio tui nominis non
solum non perdet, sed etiam magnificabit nos.</p>
        </div3>
<div3>
          <head>7.</head>
          <p>
 <hi>[vers. 7.] Impleat Dominus omnes petitiones tuas:</hi> 
impleat Dominus non solum petitiones quas habuisti
in terra, sed etiam quibus in coelo interpellas pro nobis. <hi>Nunc cognovi quoniam salvum fecit Dominus Christum
suum;</hi> 
 nunc mihi per prophetiam demonstratum
est, quoniam resuscitabit Dominus Christum
suum. <hi>Exaudiet illum de coelo sancto suo:</hi> exaudiet illum,
non de terra tantum, ubi se petiit clarificari <note>(Joan. XVII, 1)</note>;
verum etiam de coelo, ubi jam ad
dexteram Patris interpellans pro nobis <note>(Rom. VIII,
34)</note>, diffudit inde Spiritum sanctum super credentes
<pb n="0165"/>
in se. <hi>In potentatibus salus dexterae ejus:</hi> potentatus
nostri sunt salus favoris ejus, cum etiam de tribulatione
dat auxilium, ut quando infirmamur, tunc potentes
simus <note>(II Cor. XII, 10)</note>. Nam vana salus hominum <note>(Psal. LIX, 13)</note>,
quae non dexterae, sed sinistrae
ejus est: hac enim extolluntur in magnam superbiam,
quicumque peccantes temporaliter salvi facti
sunt.</p>
        </div3>
<div3>
          <head>8.</head>
          <p>
 <hi>[vers. 8.] Hi in curribus et hi in equis</hi>: hi
volubili successione temporalium bonorum trahuntur,
et hi superbis praeferuntur honoribus, atque in
his exsultant. <hi>Nos autem in nomine Domini Dei nostri
exsultabimus:</hi> nos autem spem figentes in aeternis,
neque gloriam nostram quaerentes, in nomine Domini
Dei nostri exsultabimus.</p>
        </div3>
<div3>
          <head>9.</head>
          <p>
 <hi>[vers. 9.] Ipsi obligati sunt, et ceciderunt:</hi> et
ideo ipsi temporalium rerum cupiditate obligati sunt,
timentes parcere Domino, ne a Romanis perderent
locum <note>(Joan. XI, 48)</note>; et irruentes in lapidem offensionis <note>(Rom. IX, 32)</note> 
 et petram scandali, de spe coelesti
ceciderunt: quibus caecitas ex parte Israel facta
est, ignorantibus Dei justitiam, et suam volentibus
constituere <note>(Id. X, 3)</note>. <hi>Nos vero surreximus</hi>, <hi>et erecti
sumus:</hi> nos vero ut populus Gentium intraret, de lapidibus
excitati filii Abraham <note>(Matth. III, 9)</note> qui non
sectabamur justitiam, apprehendimus eam <note>(Rom. IX,
30)</note>, et surreximus; nec viribus nostris, sed per fidem
justificati erecti sumus.</p>
        </div3>
<div3>
          <head>10.</head>
          <p>
 <hi>[vers. 10.] Domine, salvum fac regem:</hi> ut ipse
qui nobis praeliandi exemplum passione monstravit,
offerat etiam sacrificia nostra, sacerdos excitatus a
mortuis, et in coelo constitutus. <hi>Et exaudi nos in die
qua invocaverimus te:</hi> quo jam pro nobis offerente,
exaudi nos in die qua invocaverimus te.
</p>
        </div3>
      </div1>

<div1>
        <head>IN PSALMUM XX ENARRATIO. <hi>In finem, Psalmus ipsi David.</hi> </head>
<div3>
          <head>1.</head>
          <p>
 <hi>[vers. 1.]</hi> Titulus notus est; de Christo canitur.</p>
        </div3>
<div3>
          <head>2.</head>
          <p>
 <hi>[vers. 2.] Domine, in virtute tua laetabitur rex:</hi> 
Domine, in virtute tua, qua Verbum caro factum
est, laetabitur homo Christus Jesus. <hi>Et super salutari
tuo exsultabit vehementer:</hi> et super hoc, quo vivificas
omnia, exsultabit vehementer.</p>
        </div3>
<div3>
          <head>3.</head>
          <p>
 <hi>[vers. 3.] Desiderium animae ejus dedisti ei:</hi> desideravit
manducare Pascha <note>(Luc. XXII, 15)</note>, et ponere
cum vellet, atque iterum cum vellet sumere animam
suam <note>(Joan. X, 18)</note>; et dedisti ei. <hi>Et voluntate
labiorum ejus non privasti eum. Pacem meam,</hi> inquit, <hi>relinquo vobis 
 <note>(Id. XIV, 27)</note>
          </hi>: et factum est.</p>
        </div3>
<div3>
          <head>4.</head>
          <p>
 <hi>[vers. 4.] Quoniam praevenisti eum in benedictionibus
<pb n="0166"/>
dulcedinis:</hi> quoniam prius hauserat benedictionem
dulcedinis tuae, fel peccatorum nostrorum non
nocuit ei. <hi>Posuisti in capite ejus coronam de lapide
pretioso:</hi> in principio sermonis ejus accedentes ambierunt
eum lapides pretiosi, discipuli sui, a quibus
exordium annuntiationis ejus fieret.</p>
        </div3>
<div3>
          <head>5.</head>
          <p>
 <hi>[vers. 5.] Vitam petiit, et dedisti ei:</hi> resurrectionem
petiit, dicens, <hi>Pater, clarifica Filium tuum <note>(Joan. XVII, 1)</note>
          </hi>;
et dedisti ei. <hi>Longitudinem dierum in
saeculum saeculi:</hi> longa tempora saeculi hujus, quae
haberet Ecclesia, et deinceps aeternitatem in saeculum
saeculi.</p>
        </div3>
<div3>
          <head>6.</head>
          <p>
 <hi>[vers. 6.] Magna est gloria ejus in salute tua:</hi> 
magna est quidem gloria ejus in salute, qua eum resuscitasti. <hi>Gloriam et magnum decorem impones super
eum:</hi> 
 sed adhuc gloriam et magnum decorem addes
ei, cum in coelo collocabis ad dexteram tuam.</p>
        </div3>
<div3>
          <head>7.</head>
          <p>
 <hi>[vers. 7.] Quoniam dabis ei benedictionem in saeculum
saeculi:</hi> haec est benedictio, quam ei dabis in
saeculum saeculi: <hi>Laetificabis eum in gaudio cum vultu
tuo:</hi> secundum hominem laetificabis eum cum vultu
tuo, quem levavit ad te.</p>
        </div3>
<div3>
          <head>8.</head>
          <p>
 <hi>[vers. 8.] Quoniam rex sperat in Domino:</hi> quoniam
rex non superbit, sed humilis corde sperat in
Domino. <hi>Et in Altissimi misericordia non commovebitur:</hi> 
et in Altissimi misericordia non conturbabit
humilitatem ejus obedientia usque ad mortem
crucis.</p>
        </div3>
<div3>
          <head>9.</head>
          <p>
 <hi>[vers. 9.] Inveniatur manus tua omnibus inimicis
tuis:</hi> inveniatur, o rex, potestas tua, cum ad judicandum
veneris, omnibus inimicis tuis, qui eam in humilitate
tua non intellexerunt. <hi>Dextera tua inveniat
omnes qui te oderunt:</hi> claritas qua regnas ad dexteram
Patris, inveniat in die judicii puniendos
omnes qui te oderunt; quia nunc ipsi non invenerunt
eam.</p>
        </div3>
<div3>
          <head>10.</head>
          <p>
 <hi>[vers. 10.] Pones eos ut clibanum ignis:</hi> constitues
eos ardentes intrinsecus, conscientia impietatis
suae. <hi>In tempore vultus tui:</hi> in tempore manifestationis
tuae. <hi>Dominus in ira sua conturbabit eos, et devorabit
eos ignis:</hi> deinde conturbati vindicta Domini,
post accusationem conscientiae, dabuntur igni aeterno
devorandi.</p>
        </div3>
<div3>
          <head>11.</head>
          <p>
 <hi>[vers. 11.] Fructum illorum de terra perdes:</hi> 
fructum illorum, quia terrenus est, perdes de terra. <hi>Et semen eorum a filiis hominum:</hi> 
 et opera illorum,
vel quoscumque seduxerunt, non deputabis inter filios
hominum, quos in haereditatem sempiternam vocasti.</p>
        </div3>
<div3>
          <head>12.</head>
          <p>
 <hi>[vers. 12.] Quoniam declinaverunt in te mala:</hi> 
haec autem poena retribuetur eis, quoniam mala quae
sibi imminere te regnante arbitrabantur, in te occidendum
detorserunt. <hi>Cogitaverunt consilium, quod non potuerunt
stabilire:</hi> cogitaverunt consilium, dicentes, <hi>Expedit
unum pro omnibus mori <note>(Id. XI, 50)</note>
          </hi>; quod non
potuerunt stabilire, nescientes quid dixerint.
<pb n="0167"/>
</p>
        </div3>
<div3>
          <head>13. </head>
          <p>
 <hi>[vers. 13.] Quoniam pones eos dorsum:</hi> quoniam
ordinabis eos in his, a quibus postpositis et
contemptis averteris. <hi>In reliquiis tuis praeparabis vultum
eorum:</hi> et in his quae relinquis, id est in cupiditatibus
regni terreni, praeparabis tibi ad passionem
impudentiam eorum.</p>
        </div3>
<div3>
          <head>14.</head>
          <p>
 <hi>[vers. 14.] Exaltare, Domine, in virtute tua:</hi> 
quem humilem non cognoverunt, exaltare, Domine,
in virtute tua, quam infirmitatem putaverunt. <hi>Cantabimus
et psallemus virtutes tuas:</hi> corde et opere celebrabimus
et nota faciemus mirabilia tua.
</p>
        </div3>
      </div1>



<div1>
        <head>IN PSALMUM XXI</head>
        <head>ENARRATIO I. <hi>In finem, pro susceptione matutina, Psalmus David.</hi> </head>
<div3>
          <head>1.</head>
          <p>
 <hi>[vers. 1.]</hi> In finem, pro resurrectione sua ipse Dominus
Jesus Christus loquitur. Matutina enim fuit prima
sabbati resurrectio ejus, qua susceptus est in aeternam
vitam, cui mors ultra non dominabitur <note>(Rom. VI, 9)</note>.
Dicuntur autem ista ex persona crucifixi: nam de capite
psalmi hujus sunt verba quae ipse clamavit cum
in cruce penderet, personam etiam servans veteris
hominis, cujus mortalitatem portavit. Nam vetus homo
noster confixus est cruci cum illo <note>(Ibid., 6)</note>.</p>
        </div3>
<div3>
          <head>2.</head>
          <p>
 <hi>[vers. 2.] Deus, Deus meus respice me, quare me
dereliquisti longe a salute mea</hi>? longe factus a salute
mea; quoniam longe est a peccatoribus salus <note>(Psal. CXVIII, 155)</note>.
 <hi>Verba delictorum meorum:</hi> nam
haec verba sunt non justitiae, sed delictorum meorum.
Vetus enim homo confixus cruci loquitur; etiam causam
ignorans quare eum dereliquerit Deus: aut
certe, <hi>Longe a salute mea sunt verba delictorum meorum.</hi> </p>
        </div3>
<div3>
          <head>3.</head>
          <p>
 <hi>[vers. 3.] Deus meus, clamabo ad te per diem,
nec exaudies</hi>: Deus meus, clamabo ad te in rebus
prosperis hujus vitae, ut non mutentur; nec exaudies,
quia verbis delictorum meorum ad te clamabo. <hi>Et
nocte, et non ad insipientiam mihi:</hi> et in adversis utique
hujus vitae clamabo ut prosperentur, et similiter
non exaudies. Neque hoc facis ad insipientiam mihi,
sed potius ut sapiam quid clamare me velis; non verbis
delictorum ex desiderio temporalis vitae, sed verbis
conversionis ad te in vitam aeternam.</p>
        </div3>
<div3>
          <head>4.</head>
          <p>
 <hi>[vers. 4.] Tu autem in sancto habitas, laus Israel:</hi> 
tu autem in sancto habitas, et ideo immunda delictorum
verba non exaudies. Laus videntis te, non ejus
qui laudem suam quaesivit in gustando vetito cibo, ut
apertis corporeis oculis abscondere se conaretur a
conspectu tuo <note>(Gen. III)</note>.</p>
        </div3>
<div3>
          <head>5.</head>
          <p>
 <hi>[vers. 5.] In te speraverunt patres nostri:</hi> omnes
justi scilicet, non quaerentes suam laudem, sed tuam; <hi>speraverunt, et eruisti eos.</hi> </p>
        </div3>
<div3>
          <head>6.</head>
          <p>
 <hi>[vers. 6.] Ad te clamaverunt, et salvi facti sunt:</hi> 
ad te clamaverunt, non verbis delictorum a quibus
<pb n="0168"/>
longe est salus, et ideo salvi facti sunt. <hi>In te speraverunt,
et non sunt confusi:</hi> in te speraverunt, nec eos
fefellit spes; non enim in se illam posuerunt.</p>
        </div3>
<div3>
          <head>7.</head>
          <p>
 <hi>[vers. 7.] Ego autem sum vermis, et non homo:</hi> 
ego autem jam non ex persona Adam loquens, sed
ego proprie Jesus Christus sine semine in carne natus
sum, ut essem in homine ultra homines; ut vel
sic dignaretur imitari humana superbia humilitatem
meam. <hi>Opprobrium hominum et abjectio plebis:</hi> in qua
factus sum opprobrium hominum, ita ut pro convicioso
maledicto diceretur; <hi>Tu sis discipulus ejus <note>(Joan.
IX, 28)</note>
          </hi>, et plebs me contemneret.</p>
        </div3>
<div3>
          <head>8.</head>
          <p>
 <hi>[vers. 8.] Omnes qui conspiciebant me, subsanabant
me:</hi> omnes qui conspiciebant me, irridebant
me, <hi>Et locuti sunt labiis, et moverunt caput:</hi> et locuti
sunt non in corde, sed in labiis.</p>
        </div3>
<div3>
          <head>9.</head>
          <p>
 <hi>[vers. 9.]</hi> Nam irridenter moverunt caput, dicentes: <hi>Speravit in Dominum, eruat eum; salvum faciat
eum, quoniam vult eum.</hi> 
 Haec verba erant, sed in
labiis dicebantur.</p>
        </div3>
<div3>
          <head>10.</head>
          <p>
 <hi>[vers. 10.] Quoniam tu es qui extraxisti me de
ventre:</hi> quoniam tu es qui extraxisti me, non solum de
illo ventre virginali, nam omnibus hominibus lex ista
nascendi est ut de ventre extrahantur, sed etiam de
ventre Judaicae gentis; cujus tenebris obtegitur, et
nondum in lucem Christi natus est, quisquis in carnali
observatione sabbati et circumcisionis caeterorumque
talium salutem ponit. <hi>Spes mea ab uberibus matris
meae:</hi> spes mea Deus, non ex quo uberibus virginis
lactari coepi, nam et ante utique; sed ab uberibus Synagogae,
sicut de ventre dixi, extraxisti me, ne carnalem
consuetudinem sugerem.</p>
        </div3>
<div3>
          <head>11.</head>
          <p>
 <hi>[vers. 11.] In te confirmatus sum ex utero:</hi> ipse
est uterus Synagogae, qui me non pertulit, sed jactavit
me: non autem cecidi, quia continuisti me. <hi>De
ventre matris meae Deus meus es tu. De ventre matris
meae:</hi> non effecit venter matris meae ut tanquam parvulus
oblitus essem tui.</p>
        </div3>
<div3>
          <head>12.</head>
          <p>
 <hi>[vers. 12.] Deus meus es tu, ne discedas a me:
quoniam tribulatio proxima est.</hi> Deus meus ergo es tu,
ne discedas a me: quoniam tribulatio juxta me est;
nam est in corpore meo. <hi>Quoniam non est qui adjuvet:</hi> 
quis enim adjuvat, si tu non adjuvas?</p>
        </div3>
<div3>
          <head>13.</head>
          <p>
 <hi>[vers. 13.] Circumdederunt me vituli multi:</hi> 
circumdedit me multitudo luxuriantis plebis. <hi>Tauri
pingues obsederunt me:</hi> et principes ejus de oppressione
mea laeti, obsederunt me.</p>
        </div3>
<div3>
          <head>14.</head>
          <p>
 <hi>[vers. 14.] Aperuerunt in me os suum:</hi> aperuerunt
in me os, non de Scripturis tuis, sed de cupiditatibus
suis. <hi>Sicut leo rapiens et rugiens:</hi> sicut leo
cujus rapina est, quod apprehensus adductus sum;
et rugitus, <hi>Crucifige, Crucifige <note>(Id. XIX, 6)</note>
          </hi>!</p>
        </div3>
<div3>
          <head>15.</head>
          <p>
 <hi>[vers. 15.] Sicut aqua effusus sum, et dispersa
sunt omnia ossa mea:</hi> sicut aqua effusus sum, ubi lapsi
sunt persecutores mei; et timore dispersa sunt a me
firmamenta corporis, hoc est Ecclesiae, discipuli mei. <hi>Factum est cor meum sicut cera liquescens, in medio
<pb n="0169"/>
ventris mei:</hi> 
 sapientia mea, quae in sanctis libris de
me conscripta est, tanquam dura et clausa non intelligebatur;
sed postquam ignis meae passionis accessit,
tanquam liquefacta, manifestata est, et excepta est
in memoria Ecclesiae meae.</p>
        </div3>
<div3>
          <head>16.</head>
          <p>
 <hi>[vers. 16.] Exaruit velut testa virtus mea:</hi> exaruit
passione virtus mea; non velut fenum, sed velut
testa, quae fit igne firmior. <hi>Et lingua mea adhaesit faucibus
meis:</hi> et servaverunt apud se praecepta mea illi,
per quos locuturus eram. <hi>Et in pulverem mortis deduxisti
me:</hi> et in impios morti destinatos, quos tanquam
pulverem projicit ventus a facie terrae, deduxisti
me.</p>
        </div3>
<div3>
          <head>17.</head>
          <p>
 <hi>[vers. 17.] Quoniam circumdederunt me canes
multi:</hi> quoniam circumdederunt me, non pro veritate,
sed pro consuetudine, latrantes multi. <hi>Concilium malignantium
circumdedit me. Foderunt manus meas et
pedes</hi>: foderunt clavis manus meas et pedes.</p>
        </div3>
<div3>
          <head>18.</head>
          <p>
 <hi>[vers. 18.] Dinumeraverunt omnia ossa mea:</hi> 
dinumeraverunt in ligno crucis extenta omnia ossa
mea. <hi>Ipsi vero consideraverunt et conspexerunt me:</hi> ipsi
vero, id est non mutati, consideraverunt et conspexerunt
me.</p>
        </div3>
<div3>
          <head>19.</head>
          <p>
 <hi>[vers. 19.] Diviserunt sibi vestimenta mea, et
super vestem meam miserunt sortem.</hi> </p>
        </div3>
<div3>
          <head>20.</head>
          <p>
 <hi>[vers. 20.] Tu autem, Domine, ne longe feceris
auxilium tuum a me:</hi> tu autem, Domine, non in fine
saeculi, sicut caeteros; sed statim resuscita me. <hi>In defensionem
meam aspice:</hi> aspice, ne quid mihi noceant.</p>
        </div3>
<div3>
          <head>21.</head>
          <p>
 <hi>[vers. 21.] Erue a framea animam meam:</hi> erue
animam meam a lingua dissensionis. <hi>Et de manu canis
unicam meam:</hi> et de potestate populi ex consuetudine
latrantis Ecclesiam meam.</p>
        </div3>
<div3>
          <head>22.</head>
          <p>
 <hi>[vers. 22.] Salvum me fac de ore leonis:</hi> salvum
me fac de ore regni saecularis. <hi>Et a cornibus unicornuorum
humilitatem meam:</hi> et a sublimitatibus superborum
se singulariter erigentium, consortesque
non ferentium, salvam fac humilitatem meam.</p>
        </div3>
<div3>
          <head>23.</head>
          <p>
 <hi>[vers. 23.] Narrabo nomen tuum fratribus meis:</hi> 
narrabo nomen tuum humilibus, et se invicem diligentibus
sicut a me dilecti sunt fratribus meis. <hi>In medio
Ecclesiae cantabo te:</hi> in medio Ecclesiae gaudens
praedicabo te.</p>
        </div3>
<div3>
          <head>24.</head>
          <p>
 <hi>[vers. 24.] Qui timetis Dominum, laudate eum:</hi> 
qui timetis Dominum, nolite quaerere laudem vestram,
sed ipsum laudate. <hi>Universum semen Jacob, magnificate
eum:</hi> universum semen ejus cui major serviet,
magnificate eum.</p>
        </div3>
<div3>
          <head>25.</head>
          <p>
 <hi>[vers. 25.] Timeat eum omne semen Israel:</hi> 
timeant eum omnes ad novam vitam nati, et ad visionem
Dei reparati. <hi>Quoniam non sprevit neque despexit
precem pauperis:</hi> quoniam non sprevit precem,
non illius qui verbis delictorum clamans ad Deum vitam
vanam transire nolebat, sed precem pauperis
non tumentis in pompis transeuntibus. <hi>Neque avertit
faciem suam a me:</hi> sicut ab illo qui dicebat, Clamabo
<pb n="0170"/>
ad te, nec exaudies. <hi>Et cum clamarem ad eum, exaudivit
me.</hi> </p>
        </div3>
<div3>
          <head>26.</head>
          <p>
 <hi>[vers. 26.] Apud te laus meas:</hi> non enim laudem
meam quaero, quia tu mihi es laus, qui in sancto
habitas, et jam sanctum te deprecantem exaudis,
laus Israel. <hi>In Ecclesia magna confitebor tibi:</hi> in Ecclesia
orbis terrarum confitebor tibi. <hi>Vota mea reddam
coram timentibus eum:</hi> sacramenta corporis et
sanguinis mei reddam coram timentibus eum.</p>
        </div3>
<div3>
          <head>27.</head>
          <p>
 <hi>[vers. 27.] Edent pauperes, et saturabuntur</hi>:
edent humiles et contemptores saeculi, et imitabuntur;
ita enim nec copiam hujus saeculi concupiscent,
nec timebunt inopiam. <hi>Et laudabunt Dominum qui
requirunt eum:</hi> nam laus Domini est eructatio saturitatis
illius. <hi>Vivent corda eorum in saeculum saeculi:</hi> 
nam cibus ille cordis est.</p>
        </div3>
<div3>
          <head>28.</head>
          <p>
 <hi>[vers. 28.] Commemorabuntur, et convertentur
ad Dominum universi fines terrae:</hi> commemorabuntur;
exciderat enim Deus Gentibus mortaliter natis et in
exteriora tendentibus; et tunc convertentur ad Dominum
universi fines terrae. <hi>Et adorabunt in conspectu
ejus universae patriae gentium:</hi> et adorabunt in conscientiis
suis universae patriae gentium.</p>
        </div3>
<div3>
          <head>29.</head>
          <p>
 <hi>[vers. 29.] Quoniam Domini est regnum, et ipse
dominabitur gentium:</hi> quoniam Domini est regnum,
non superborum hominum; et ipse dominabitur gentium.</p>
        </div3>
<div3>
          <head>30.</head>
          <p>
 <hi>[vers. 30.] Manducaverunt et adoraverunt omnes
divites terrae:</hi> manducaverunt corpus humilitatis Domini
sui etiam divites terrae, nec sicut pauperes
saturati sunt usque ad imitationem, sed tamen adoraverunt. <hi>In conspectu ejus procident universi qui
descendunt in terram:</hi> 
 solus enim videt quomodo
procidant universi, qui coelestem conversationem
deserentes, in terra eligunt beati apparere hominibus,
non videntibus ruinam eorum.</p>
        </div3>
<div3>
          <head>31.</head>
          <p>
 <hi>[vers. 31.] Et anima mea ipsi vivet:</hi> et anima
mea quae in contemptu saeculi hujus quasi mori videtur
hominibus, non sibi, sed ipsi vivet. <hi>Et semen
meum serviet illi:</hi> et opera mea, vel per me credentes
in eum, servient illi.</p>
        </div3>
<div3>
          <head>32.</head>
          <p>
 <hi>[vers. 32.] Annuntiabitur Domino generatio
ventura:</hi> annuntiabitur in honorem Domini generatio
Novi Testamenti. <hi>Et annuntiabunt coeli justitiam ejus:</hi> 
et annuntiabunt Evangelistae justitiam ejus. <hi>Populo
qui nascetur quem fecit Dominus:</hi> populo qui nascetur
ex fide Domino.
</p>
        </div3>
      </div1>

<div1>
        <head>ENARRATIO II. <hi>Concio habita in solemnitate Passionis Domini.</hi> </head>
<div3>
          <head>1.</head>
          <p>
 Quod taceri Deus noluit per Scripturas suas,
nec a nobis tacendum est, et a vobis audiendum.
Passio Domini, sicut scimus, semel facta est; semel
enim Christus mortuus est, justus pro injustis <note>(I Petr.
III, 18)</note>. Et scimus, et certum habemus, et fide immobili
retinemus, <hi>quia Christus resurgens a mortuis,
jam non moritur, et mors ei ultra non dominabitur</hi> 
<pb n="0171"/> <note>(Rom. VI, 9)</note>;
verba ista Apostoli sunt: tamen ne
obliviscamur quod factum est semel, in memoria
nostra omni anno fit. Quoties Pascha celebratur,
numquid toties Christus moritur? Sed tamen anniversaria
recordatio quasi repraesentat quod olim factum
est, et sic nos facit moveri tanquam videamus
in cruce pendentem Dominum; non tamen irridentes,
sed credentes. Pendens enim in ligno irrisus est,
sedens in coelo adoratur. An forte adhuc irridetur,
et jam non est irascendum Judaeis, qui vel morientem
deriserunt, non regnantem? Et quis est qui
Christum adhuc irrideat? Utinam unus esset, utinam
duo, utinam numerari possent! Tota palea areae
ipsius irridet eum, et gemit triticum irrideri Dominum:
hoc volo gemere vobiscum; tempus est enim
lugendi. Passio Domini celebratur: tempus gemendi
est, tempus flendi, tempus confitendi et deprecandi.
Et quis nostrum est idoneus ad effundendas lacrymas
pro dignitate doloris tanti? Sed quid modo ait propheta? <hi>Quis dabit capiti meo aquam, et oculis meis
fontem lacrymarum 
 <note>(Jerem. IX, 1)</note>
          </hi> si vere fons lacrymarum
esset in oculis nostris, nec ipse sufficeret.
Irrideri Christum in re aperta, in ea re ubi nemo
potest dicere, Non intellexi! Possidenti enim universum
orbem terrarum, pars offertur; et dicitur sedenti
ad dexteram Patris, Ecce quid hic habes: et pro tota
terra ostenditur illi sola Africa!</p>
        </div3>
<div3>
          <head>2.</head>
          <p>
 Verba quae modo audivimus, fratres, ubi ponimus?
Si possent de lacrymis describi! Quae fuit
mulier quae intravit cum unguento <note>(Matth. XXVI, 7)</note> 
Cujus typum portabat? nonne Ecclesiae? Cujus figura
erat illud unguentum? nonne odoris boni, de quo
dicit Apostolus: <hi>Christi bonus odor sumus in omni
loco <note>(II Cor. II, 14, 15)</note>
          </hi> Ipsius enim Ecclesiae insinuabat
personam et Apostolus: et quod dixit, <hi>sumus,</hi> 
fidelibus dixit. Et quid dixit? Christi bonus odor
sumus in omni loco. In omni loco dixit Paulus Christi
bonum odorem esse omnes fideles, et contradicitur,
et dicitur: Africa sola bene olet, totus mundus putet.
Christi bonus odor sumus in omni loco, quis dicit?
Ecclesia. Hunc bonum odorem significabat illud vas
unguenti, quo perfusus est Dominus. Videamus si non
coattestatur ipse Dominus. Dum quidam sua quaerentes,
avari, fures, id est Judas ille diceret de illo
unguento: <hi>Utquid ista perditio? poterat res pretiosa
venumdari, et proficere pauperibus,</hi> odorem enim bonum
Christi vendere volebat, quid respondit Dominus? <hi>Utquid molesti estis mulieri? Bonum opus operata est
in me.</hi> 
 Et quid amplius dicam, quando ipse dixit: <hi>Ubicumque autem praedicabitur hoc Evangelium in toto
mundo, dicetur et quod fecit mulier ista 
 (Matth. XXVI,
8-10, 13</hi> Est quod addere? est quod detrahere?
est quare aurem calumniatoribus accommodare? Aut
mentitus est Dominus, aut fefellit illum? Eligant quid
dicant: aut mentitam dicant veritatem, aut deceptam
<pb n="0172"/>
dicant veritatem. <hi>Ubicumque praedicabitur hoc Evangelium.</hi> 
Et quasi quaereres ab eo: Ubi enim praedicabitur? <hi>In toto mundo,</hi> 
 inquit. Psalmum audiamus,
videamus si hoc dicit. Audiamus quod plangendo
cantatur, et vere digna res planctu quando cantatur
surdis. Miror, fratres, si hodie psalmus iste legitur
et in parte Donati. Rogo vos, fratres mei, confiteor
vobis, novit Christi misericordia, quia sic miror quasi
lapidei ibi sint, et non audiant. Quid apertius surdis
dicitur? Passio Christi tam evidenter quasi Evangelium
recitatur, et dictum est ante nescio quot annos
quam Dominus de Maria virgine nasceretur: praeco
erat nuntians judicem futurum. Legamus illum quantum
angustia temporis patitur, non pro affectu doloris
nostri, sed, ut dixi, quantum angustia temporis patitur.</p>
        </div3>
<div3>
          <head>3.</head>
          <p>
 <hi>[vers. 2.] Deus, Deus meus, respice me: quare me
dereliquisti?</hi> Istum versum primum in cruce audivimus,
ubi Dominus dixit: <hi>Eli, Eli;</hi> quod est, <hi>Deus,
meus, Deus meus: Lama sabachthani?</hi> quod est, <hi>quare
me dereliquisti <note>(Matth. XXVII, 46)</note>
          </hi> Interpretatus est
illud Evangelista, et dixit eum hebraice dixi se: <hi>Deus
meus, Deus meus, quare me dereliquisti?</hi> Quid voluit
dicere Dominus? Non enim dereliquerat illum Deus,
cum ipse esset Deus; utique Filius Dei Deus, utique
Verbum Dei Deus. Audi a capite illum evangelistam,
qui ructabat quod biberat de pectore Domini <note>(Joan.
XIII, 23)</note>, videamus si Deus est Christus: <hi>In principio
erat Verbum, et Verbum erat apud Deum, et Deus erat
Verbum.</hi> Ipsum ergo Verbum quod Deus erat, <hi>caro
factum est, et habitavit in nobis <note>(Id. I, 1)</note>
          </hi>. Et cum
Verbum Deus factum esset caro, pendebat in cruce,
et dicebat: <hi>Deus meus, Deus meus, respice me: quare
me dereliquisti?</hi> Quare dicitur, nisi quia nos ibi eramus,
nisi quia corpus Christi Ecclesia <note>(Ephes. I, 23)</note> 
Utquid dixit, <hi>Deus meus, Deus meus, respice me:
quare me dereliquisti?</hi> nisi quodammodo intentos nos
faciens et dicens, Psalmus iste de me scriptus est? <hi>Longe a salute mea, verba delictorum meorum.</hi> 
 Quorum
delictorum, de quo dictum est: <hi>Qui peccatum non
fecit, nec inventus est dolus in ore ejus <note>(I Pet. II, 22)</note>
          </hi> 
Quomodo ergo dicit <hi>delictorum meorum;</hi> nisi quia pro
delictis nostris ipse precatur, et delicta nostra sua
delicta fecit, ut justitiam suam nostram justitiam
faceret?</p>
        </div3>
<div3>
          <head>4.</head>
          <p>
 <hi>[vers. 3.] Deus meus, clamabo ad te per diem, et
non exaudies; et nocte, et non ad insipientiam mihi:</hi> 
dixit utique de me, de te, de illo; corpus enim suum
gerebat, id est Ecclesiam. Nisi forte putatis, fratres,
quia quando dixit Dominus, <hi>Pater, si fieri potest,
transeat a me calix iste <note>(Matth. XXVI, 39)</note>
          </hi>, mori timebat.
Non est fortior miles, quam imperator. Sufficit
servo ut sit sicut dominus ejus <note>(Id. X, 25)</note>. Paulus
dicit, miles regis Christi: <hi>Compellor e duobus, concupiscentiam
habens dissolvi, et esse cum Christo <note>(Philipp.
I, 23)</note>
          </hi>. Ille optat mortem, ut sit cum Christo, et ipse
Christus timet mortem? Sed quid nisi infirmitatem
nostram portabat, et pro his qui adhuc timent mortem
<pb n="0173"/>
in corpore suo constitutis, ista dicebat? Inde
erat illa vox, membrorum ipsius vox erat, non capitis;
sic et hic, <hi>Per diem et noctem clamavi, et non
exaudies.</hi> Multi enim clamant in tribulatione, et non
exaudiuntur: sed ad salutem, non ad insipientiam.
Clamavit Paulus ut auferretur ab eo stimulus carnis,
et non est exauditus ut auferretur; et dictum est ei: <hi>Sufficit tibi gratia mea, nam virtus in infirmitate perficitur <note>(II Cor. XII, 9)</note>
          </hi>.
Ergo non est exauditus; sed
non ad insipientiam, sed ad sapientiam: ut intelligat
homo medicum esse Deum, et tribulationem medicamentum
esse ad salutem, non poenam ad damnationem.
Sub medicamento positus ureris, secaris,
clamas: non audit medicus ad voluntatem, sed audit
ad sanitatem.</p>
        </div3>
<div3>
          <head>5.</head>
          <p>
 <hi>[vers. 4.] Tu autem in sancto habitas, laus Israel.</hi> 
In illis habitas, quos sanctificasti, et quos facis
intelligere quia ad utilitatem quosdam non exaudis,
et ad damnationem quosdam exaudis. Ad utilitatem
non est exauditus Paulus, ad damnationem exauditus
est diabolus. Petiit Job ad tentandum, et concessum
est <note>(Job I, 11)</note>. Daemones petierunt se ire in porcos,
et exauditi sunt <note>(Matth. VIII, 31)</note>. Daemones exaudiuntur,
Apostolus non exauditur: sed illi exaudiuntur
ad damnationem, Apostolus non exauditur ad salutem: <hi>quia non ad insipientiam mihi. Tu autem in sancto habitas,
laus Israel.</hi> 
 Quare non exaudis et tuos? Quare
dico ista? Mementote semper dici, Deo gratias. Et
magna est hic multitudo, et qui non solent venire,
venerunt: omnibus dico, quia in tribulatione positus
christianus probatur, si non dereliquit Deum suum.
Nam quando bene est homini, desertus est sibi christianus.
Ignis intrat in fornacem, et fornax aurificis
magni sacramenti res est. Ibi est aurum, ibi est palea,
ibi ignis in angusto operatur. Ignis ille non est diversus,
et diversa agit; paleam in cinerem vertit, auro
sordes tollit. In quibus autem habitat Deus, utique in
tribulatione meliores fiunt, tanquam aurum probati.
Et si forte petierit inimicus diabolus, et concessum
illi fuerit: sive aliquo dolore corporis, sive aliquo
damno, sive amissione suorum, fixum cor habeat
in illo qui se non subtrahit; et si quasi subtrahit aurem
ploranti, sed apponit misericordiam deprecanti. Novit
quid agat qui nos fecit, novit et reficere nos. Bonus est
structor qui aedificavit domum; et si aliquid ibi ceciderit,
novit resarcire.</p>
        </div3>
<div3>
          <head>6.</head>
          <p>
 <hi>[vers. 5.]</hi> Et vide quid dicat: <hi>In te speraverunt
patres nostri: speraverunt, et eruisti eos.</hi> Et novimus,
et legimus quam multos patres nostros sperantes in
se eruit Deus. Eruit ipsum populum Israel de terra
Aegypti <note>(Exod. XII, 51)</note>; eruit tres pueros de camino
ignis <note>(Dan. III)</note>; eruit Danielem de lacu leonum <note>(Id.
XIV)</note>; eruit Susannam de falso crimine <note>(Id. XIII)</note>.
Omnes invocaverunt, et eruti sunt. Numquid defecit
ad Filium suum, ut in cruce pendentem non
exaudiret? Quare autem ipse non eruitur modo,
qui dixit: <hi>In te speraverunt patres nostri, et eruisti
eos?</hi> 
<pb n="0174"/>
</p>
        </div3>
<div3>
          <head>7. </head>
          <p>
 <hi>[vers. 7.] Ego autem sum vermis, et non homo.
Vermis, et non homo:</hi> nam est et homo vermis; sed
ille, <hi>Vermis, et non homo.</hi> Unde non homo? Quia Deus.
Quare ergo sic se abjecit ut diceret, <hi>Vermis?</hi> An quia
vermis de carne sine concubitu nascitur, sicut Christus
de Maria virgine? Et vermis, et tamen non homo.
Quare vermis? Quia mortalis, quia de carne natus,
quia sine concubitu natus. Quare non homo? Quia in
principio erat Verbum, et Verbum erat apud Deum, et
Deus erat Verbum.</p>
        </div3>
<div3>
          <head>8.</head>
          <p>
 <hi>Opprobrium hominum et abjectio plebis:</hi> videte
quanta passus est! Jam ut dicamus passionem, et ad
illam majori gemitu veniamus, videte quanta modo
patitur, et deinde videte quare! Quis enim fructus?
Ecce speraverunt patres nostri, et eruti sunt de terra
Aegypti. Et sicut dixi, tam multi invocaverunt, et statim
ad tempus, non in futura vita, sed continuo liberati
sunt. Ipse Job diabolo petenti concessus est, putrescens
vermibus: tamen in hac vita recuperavit salutem,
duplo accepit quae perdiderat <note>(Job XLII, 10)</note>:
Dominus autem flagellabatur, et nemo subveniebat;
sputis deturpabatur, et nemo subveniebat; colaphis
caedebatur, et nemo subveniebat; spinis coronabatur,
nemo subveniebat; levabatur in ligno, nemo eruit;
clamat, <hi>Deus meus, Deus meus, utquid me dereliquisti?</hi> 
non subvenitur <note>(Matth. XXVII)</note>. Quare, fratres mei?
quare? qua mercede tanta passus est? Omnia ista quae
passus est, pretium est. Cujus rei pretio tanta passus
est, recitemus, videamus quae dicat. Primum quaeramus
quae passus sit, deinde quare: et videamus quam
sint hostes Christi, qui confitentur quia tanta passus
est, et tollunt quare. Hinc audiamus totum in isto
psalmo, et quae passus sit, et quare. Tenete ista
duo, quid et quare. Modo ipsum quid explicem.
Non ibi immoremur, et melius ad vos perveniunt
ipsa verba Psalmi. Videte quae patitur Dominus, attendite
Christiani: <hi>Opprobrium hominum et abjectio
plebis.</hi> </p>
        </div3>
<div3>
          <head>9.</head>
          <p>
 <hi>[vers. 8, 9.] Omnes qui videbant me, subsannabant
me, locuti sunt labiis, et moverunt caput. Speravit in Dominum,
eruat eum; salvum faciat eum, quoniam vult eum:</hi> 
sed quare dicebant ista? Quia homo factus erat, dicebant
tanquam in hominem.</p>
        </div3>
<div3>
          <head>10.</head>
          <p>
 <hi>[vers. 10.] Quoniam tu es qui extraxisti me de
ventre:</hi> numquid dicerent talia in illud quod in principio
erat Verbum, et Verbum erat apud Deum? Verbum
enim illud per quod facta sunt omnia, non extractum
est de ventre, nisi quia Verbum caro factum
est, et habitavit in nobis. <hi>Quoniam tu extraxisti me de
ventre: Deus meus</hi>, <hi>ab uberibus matris meae:</hi> nam ante
saecula Pater meus, ab uberibus matris meae Deus
meus.</p>
        </div3>
<div3>
          <head>11.</head>
          <p>
 <hi>[vers. 11]</hi>. <hi>In te jactatus sum ex utero:</hi> id est,
ut mihi tu solus esses spes, jam tanquam homo, jam
tanquam infirmus, jam Verbum caro factum. <hi>De ventre
matris meae Deus meus es tu:</hi> non de te Deus meus;
<pb n="0175"/>
nam de te Pater meus: sed de ventre matris meae,
Deus meus.</p>
        </div3>
<div3>
          <head>12.</head>
          <p>
 <hi>[vers. 12.] Ne discedas a me: quoniam tribulatio
proxima est, quoniam non est qui adjuvet:</hi> videte desertum;
et vae nobis, si ipse nos deserat, <hi>quoniam non est
qui adjuvet.</hi> </p>
        </div3>
<div3>
          <head>13.</head>
          <p>
 <hi>[vers. 13.] Circumdederunt me vituli multi, tauri
pingues obsederunt me:</hi> populus et principes; populus,
vituli multi; principes, tauri pingues.</p>
        </div3>
<div3>
          <head>14.</head>
          <p>
 <hi>[vers. 14.] Aperuerunt super me os suum, sicut leo
rapiens et rugiens:</hi> audiamus rugitum ipsorum in Evangelio, <hi>Crucifige, Crucifige 
 <note>(Joan. XIX, 6)</note>
          </hi>!</p>
        </div3>
<div3>
          <head>15.</head>
          <p>
 <hi>[vers. 15.] Sicut aqua effusus sum, et dispersa
sunt omnia ossa mea:</hi> ossa sua, firmos suos dicit; ossa
enim firma sunt in corpore. Quando dispersit ossa sua?
Quando dixit illis: <hi>Ecce ego mitto vos velut agnos in
medio luporum <note>(Matth. X, 16; Luc. X, 3)</note>
          </hi>. Firmos suos
dispersit, et sicut aqua effusus est: aqua enim quando
effunditur, aut abluit, aut irrigat; effusus est Christus
sicut aqua, abluti sunt sordentes, rigatae sunt mentes. <hi>Factum est cor meum tanquam cera liquescens, in medio
ventris mei:</hi> 
 ventrem suum dicit infirmos in Ecclesia
sua. Quomodo cor ipsius factum est sicut cera?
Cor ipsius Scriptura ipsius, id est, sapientia
ipsius quae erat in Scripturis. Clausa enim erat
Scriptura; nemo illam intelligebat: crucifixus est
Dominus, et liquefacta est sicut cera, ut omnes
infirmi intelligerent Scripturam; nam inde et velum
templi scissum est, quia quod velabatur revelatum
est.</p>
        </div3>
<div3>
          <head>16.</head>
          <p>
 <hi>[vers. 16.] Exaruit velut testa virtus mea:</hi> magnifice
quod dixit, Firmius factum est nomen meum
de tribulatione. Quomodo enim testa ante ignem mollis
est, post ignem fortis; sic Domini nomen ante passionem
contemnebatur, post passionem honorificatur. <hi>Et lingua mea adhaesit faucibus meis:</hi> 
 quomodo membrum
illud in nobis non valet nisi ad loquendum;
sic praedicatores suos, linguam suam, dixit adhaesisse
faucibus suis, ut de interioribus ejus caperent
sapientiam. <hi>Et in pulverem mortis deduxisti
me.</hi> </p>
        </div3>
<div3>
          <head>17.</head>
          <p>
 <hi>[vers. 17.] Quoniam circumdederunt me canes
multi, concilium malignantium circumdedit me:</hi> etiam
videte Evangelium. <hi>Foderunt manus meas et pedes
meos.</hi> Tunc facta sunt vulnera, quorum vulnerum
cicatrices dubitans discipulus contrectavit, ille qui
dixit: <hi>Nisi misero digitos meos in cicatrices vulnerum
ejus, non credam.</hi> Quando ei dixit, <hi>Veni, mitte
manum tuam, incredule;</hi> et misit manum suam, et
clamavit: <hi>Dominus meus et Deus meus!</hi> Et ille: <hi>Quia
vidisti me, credidisti; beati qui non vident et credunt <note>(Joan. XX, 25, 27, 28)</note>
          </hi>.
 <hi>Foderunt manus meas et
pedes meos.</hi> </p>
        </div3>
<div3>
          <head>18.</head>
          <p>
 <hi>[vers. 18.] Dinumeraverunt omnia ossa mea:</hi> quando
pendens extentus erat in ligno. Non potuit melius describi
extensio corporis in ligno, quam ut diceret: <hi>Dinumeraverunt
omnia ossa mea.</hi> </p>
        </div3>
<div3>
          <head>19.</head>
          <p>
 <hi>[vers. 19.] Ipsi vero consideraverunt, et conspexerunt
<pb n="0176"/>
me:</hi> consideraverunt, et non intellexerunt;
conspexerunt, et non viderunt. Usque ad carnem oculos,
non usque ad Verbum cor habuerunt. <hi>Diviserunt
sibi vestimenta mea:</hi> vestimenta sua, sacramenta ipsius.
Attendite, fratres. Vestimenta ipsius, sacramenta
ipsius potuerunt dividi per haereses: sed erat ibi
vestimentum quod nemo divisit. <hi>Et super vestimentum
meum miserunt sortem. Erat ibi tunica,</hi> dicit evangelista, <hi>desuper texta 
 <note>(Joan. XIX, 23)</note>
          </hi>. Ergo de coelo, ergo a
Patre, ergo a Spiritu sancto. Quae est ista tunica,
nisi charitas, quam nemo potest dividere? Quae est
ista tunica, nisi unitas? In ipsam sors mittitur, nemo
illam dividit. Sacramenta sibi haeretici dividere
potuerunt, charitatem non diviserunt. Et quia dividere
non potuerunt, recesserunt: illa autem manet
integra. Sorte obvenit quibusdam: qui habet
hanc, securus est; nemo illum movet de Ecclesia
catholica, et si foris illam incipiat habere, intromittitur,
quomodo ramus olivae a columba <note>(Gen.
VIII, 11)</note>.</p>
        </div3>
<div3>
          <head>20.</head>
          <p>
 <hi>[vers. 20.] Tu autem, Domine, ne longe feceris auxilium
tuum.</hi> Et factum est: post triduum resurrexit. <hi>In
defensionem meam aspice.</hi> </p>
        </div3>
<div3>
          <head>21.</head>
          <p>
 <hi>[vers. 21.] Erue a framea animam meam:</hi> id est
a morte; framea enim gladius est, et per gladium mortem
intelligi voluit. <hi>Et de manu canis unicam meam.
Animam meam, unicam meam,</hi> caput et corpus: <hi>Unicam</hi> 
 dixit, Ecclesiam: <hi>de manu,</hi> id est de potestate
canis. Qui sunt canes? Qui canino more
latrant, nec intelligunt contra quos. Nihil illis fit,
et latrant. Quid fecit cani transiens viam suam?
Tamen ille latrat. Qui latrant caecis oculis, non
discernentes contra quos aut pro quibus, canes
sunt.</p>
        </div3>
<div3>
          <head>22.</head>
          <p>
 <hi>[vers. 22.] Salvum me fac de ore leonis:</hi> leo
rugiens nostis quis sit, circumiens et quaerens quem
devoret <note>(I Petr. V, 8)</note>. <hi>Et a cornibus unicornium humilitatem
meam:</hi> unicornes non diceret, nisi superbos;
ideo subjecit, <hi>humilitatem meam.</hi> </p>
        </div3>
<div3>
          <head>23.</head>
          <p>
 <hi>[vers. 23.]</hi> Audistis quae passus est, et quid
oravit, ut eruatur ab istis: attendamus modo quare
passus est. Modo jam videte, fratres, qui non est in
ea sorte, propter quam passus est Christus, quare
christianus est? Ecce, intelligimus quae passus est:
dinumerata sunt ossa ejus, irrisus est, divisa sunt
vestimenta ejus, insuper missa est sors super vestem
ipsius, circumdederunt illum furentes et saevientes,
et dispersa sunt omnia ossa ejus, et hic audimus et
in Evangelio legimus. Videamus quare. O Christe
Fili Dei, si nolles, non patereris, ostende nobis fructum
passionis tuae. Audi, inquit, fructum: ego non
taceo, sed surdi sunt homines. Audi, inquit, fructum
quare passus sum ista omnia. <hi>Narrabo nomen tuum
fratribus meis.</hi> Videamus si in parte narrat nomen
Dei fratribus suis. <hi>Narrabo nomen tuum fratribus meis:
in medio Ecclesiae cantabo te.</hi> Fit hoc modo. Sed videamus
ipsa Ecclesia quae est. Nam dixit: <hi>In medio
<pb n="0177"/>
Ecclesiae cantabo te.</hi> Ecclesiam videamus, propter
quam passus est.</p>
        </div3>
<div3>
          <head>24.</head>
          <p>
 <hi>[vers. 24.] Qui timetis Dominum, laudate eum:</hi> 
ubicumque timetur Deus et laudatur, ibi est Ecclesia
Christi. Videte, fratres mei, si his diebus per totum
orbem terrarum sine causa dicitur, Amen et Alleluia.
Non ibi timetur Deus? Non ibi laudatur Deus? Exivit
Donatus, et ait: Prorsus non timetur, totus mundus
periit. Sine causa dicis: Totus mundus periit. Ergo
modica pars remansit in Africa? Ergo non dicit aliquid
Christus, unde obturet ista ora? non dicit aliquid,
unde eradicet linguas ista dicentium? Videamus,
ne forte inveniamus. Adhuc nobis dicitur, <hi>In medio
Ecclesiae:</hi> de Ecclesia nostra dicit. <hi>Qui timetis Dominum,
laudate eum:</hi> videamus si illi laudant Dominum,
et intelligamus si de ipsis dicit, et si in medio Ecclesiae
ipsorum laudatur. Quomodo laudant Christum,
qui dicunt: Perdidit totum orbem terrarum, diabolus
illi totum abstulit, et in parte ipse remansit? Sed
adhuc videamus, apertius dicat, apertius loquatur:
non sit quod interpretari, non sit quod suspicari. <hi>Universum semen Jacob, magnificate eum.</hi> 
 Forte adhuc
dicunt: Nos sumus semen Jacob. Si sint ipsi, videamus.</p>
        </div3>
<div3>
          <head>25.</head>
          <p>
 <hi>[vers. 25.] Timeat eum omne semen Israel.</hi> Adhuc
dicant, Nos sumus semen Israel; permittamus,
dicant. <hi>Quoniam non sprevit neque despexit precem pauperum:</hi> 
quorum pauperum? Non de se praesumentium.
Videamus si pauperes sunt, qui dicunt: Nos sumus
justi. Christus clamat, <hi>Longe a salute mea verba delictorum
meorum.</hi> Sed adhuc dicant quod volunt. <hi>Neque
avertit faciem suam a me, et cum clamarem ad
eum, exaudivit me.</hi> Utquid exaudivit? ad quam rem?</p>
        </div3>
<div3>
          <head>26.</head>
          <p>
 <hi>[vers. 26.] Apud te est laus mea:</hi> apud Deum
posuit laudem suam; docuit non praesumi in homine.
Adhuc dicant quod volunt. Jam quidem coeperunt
uri, coepit propinquare ignis; non est qui se abscondat
a calore ejus <note>(Psal. XVIII, 7)</note>. Sed adhuc dicant,
Et nos apud illum laudem nostram posuimus, et nos
in nobis non praesumimus; dicant adhuc. <hi>In Ecclesia
magna confitebor tibi:</hi> jam hic puto, quia coepit interiora
tangere. Ecclesia magna quid est, fratres? Numquid
exigua pars orbis terrarum Ecclesia magna est?
Ecclesia magna totus orbis est. Modo si quis velit Christo
contradicere: Dic nobis, tu dixisti, <hi>In Ecclesia magna
confitebor tibi:</hi> quae Ecclesia magna? Ad frustum
Africae remansisti, totum mundum perdidisti: effudisti
sanguinem pro toto, sed invasorem passus es. Ista
nos diximus Domino tanquam quaerentes, scientes
tamen quid dicturi. Ponamus nos nescire quid dicat:
nonne nobis respondet? Quiescite, adhuc dico unde
nemo dubitet. Exspectemus ergo quid dicturus est.
Jam ego volebam pronuntiare, et non admittere homines
aliud aliquid interpretari, cum dicat Christus: <hi>In Ecclesia magna.</hi> 
 Et tu dicis quia in extrema parte
remansit. Et adhuc audent dicere, Et nostra Ecclesia
magna est, quid tibi videtur Bagai et Tamugade? Si
<pb n="0178"/>
non dicit aliquid unde obmutescant, adhuc dicant
quia magna est Ecclesia sola Numidia.</p>
        </div3>
<div3>
          <head>27.</head>
          <p>
 <hi>[vers. 27, 28.]</hi> Videamus, audiamus adhuc Dominum: <hi>Vota mea reddam coram timentibus eum.</hi> 
 Quae
sunt vota sua? Sacrificium quod obtulit Deo. Nostis
quale sacrificium? Norunt fideles vota quae reddidit
coram timentibus eum: nam sequitur, <hi>Edent pauperes,
et saturabuntur.</hi> Beati pauperes, quia ideo edunt
ut saturentur: edunt enim pauperes; qui autem divites
sunt, non satiantur, quia non esuriunt. Comedent
pauperes: inde erat piscator ille Petrus, inde
erat alius piscator Joannes et Jacobus frater ipsius,
inde erat etiam publicanus Matthaeus. De pauperibus
ipsi erant, qui comederunt et saturati sunt, talia passi
qualia manducaverunt. Coenam suam dedit, passionem
suam dedit: ille saturatur, qui imitatur. Imitati
sunt pauperes: ipsi enim sic passi sunt, ut Christi
vestigia sequerentur. <hi>Edent pauperes.</hi> Sed quare pauperes? <hi>Et laudabunt Dominum qui requirunt eum.</hi> 
 Divites
se laudant, pauperes Dominum laudant. Quare
sunt pauperes? Quia Dominum laudant, et Dominum
quaerunt. Dominus est divitiae pauperum: ideo inanis
est domus, ut cor plenum divitiis sit. Divites quaerant
unde arcam impleant, pauperes quaerunt unde cor
impleant: et cum impleverint, laudant Dominum qui
requirunt eum. Et videte, fratres, qui vere pauperes
sunt, cujus rei divites sint: quia non in arca, non in
horreo, non in apotheca, <hi>Vivent corda eorum in saeculum
saeculi.</hi> </p>
        </div3>
<div3>
          <head>28.</head>
          <p>
 Ergo attendite. Passus est Dominus; omnia
quae audistis passus est Dominus. Quaerimus quare
passus est, et coepit narrare: <hi>Narrabo nomen tuum
fratribus meis, in medio Ecclesiae cantabo te.</hi> Sed adhuc
dicunt, Ista est Ecclesia. <hi>Timeat eum omne semen
Israel.</hi> Dicunt, Nos sumus semen Israel. <hi>Quoniam non
sprevit neque despexit precem pauperis.</hi> Adhuc dicunt,
Nos sumus. <hi>Neque avertit faciem suam a me:</hi> 
ipse Christus Dominus a se, id est ab Ecclesia sua,
quae est corpus ipsius. <hi>Apud te laus mea.</hi> Vos ipsos
vultis laudare. Sed respondent, Prorsus et nos ipsum
laudamus. <hi>Vota mea Domino reddam coram timentibus
eum.</hi> Sacrificium pacis, sacrificium charitatis, sacrificium
corporis sui norunt fideles: disputari inde
modo non potest. <hi>Vota mea reddam coram timentibus
eum.</hi> Edant publicani, edant piscatores, manducent,
imitentur Dominum, patiantur, saturentur. Mortuus
est ipse Dominus, moriuntur et pauperes: additur et
mors discipulorum morti magistri. Quare? Da mihi
fructum. <hi>Commemorabuntur, et convertentur ad Dominum
universi fines terrae.</hi> Eia fratres, quid quaeritis a
nobis quid respondeamus parti Donati? Ecce Psalmus,
et hic legitur hodie, et ibi legitur hodie. Scribamus illum
in frontibus nostris, cum illo procedamus, non quiescat
lingua nostra, ista dicat: Ecce Christus passus est, ecce
mercator ostendit mercedem, ecce pretium quod dedit,
<pb n="0179"/>
sanguis ejus fusus est. In sacco ferebat pretium
nostrum: percussus est lancea, fusus est saccus, et
manavit pretium orbis terrarum. Quid mihi dicis, o
haeretice? Non est pretium orbis terrarum? Africa sola
redempta est? Non audes dicere: Totus orbis redemptus
est, sed periit. Quem invasorem passus est Christus,
ut perderet rem suam? Ecce <hi>commemorabuntur,
et convertentur ad Dominum universi fines terrae.</hi> Adhuc
satiet te, et dicat. Si diceret fines terrae, et non diceret <hi>universi fines terrae;</hi> 
 dicere habebant, Ecce habemus
fines terrae in Mauritania. <hi>Universi fines terrae</hi> 
dixit: o haeretice, <hi>universi</hi> dixit; qua exiturus es, ut
evadas quaestionem? Non habes qua exeas, sed habes
quo intres.</p>
        </div3>
<div3>
          <head>29.</head>
          <p>
 <hi>[vers. 29.]</hi> Rogo vos, nolo inde disputare, ne
dicatur, quia sermo meus aliquid valet: Psalmum
attendite, Psalmum legite. Ecce Christus passus est,
sanguis ejus fusus est: ecce redemptor noster, ecce
pretium nostrum. Quid emit, dicatur mihi. Quid interrogamus?
Quid si mihi aliquis dicat: O stulte, quid
interrogas? Codicem portas, ibi habes unde emit, ibi
quaere quid emit. Ecce ibi habes, <hi>Commemorabuntur,
et convertentur ad Dominum universi fines terrae.</hi> Fines
enim terrae commemorabuntur. Sed haeretici obliti
sunt, et ideo audiunt omni anno. Putas ibi ponunt aures,
quando lector ipsorum dicit: <hi>Commemorabuntur,
et convertentur ad Dominum universi fines terrae?</hi> Eia,
forte unus versus est: aliunde cogitabas, cum fratre
tuo fabulabaris, quando illud dixit: attende, quia repetit,
et surdos pulsat: <hi>Et adorabunt in conspectu ejus
universae patriae gentium.</hi> Adhuc surdus est, non audit,
pulsetur iterum: <hi>Quoniam Domini est regnum, et ipse
dominabitur gentium.</hi> Tres istos versus tenete, fratres.
Hodie cantati sunt et ibi, aut forte deleverunt eos.
Credite mihi, fratres mei, ita aestuo, ita vim patior,
ut mirer nescio quam surditatem et duritiam cordis
ipsorum, ut aliquando dubitem utrum habeant illud
in codicibus. Hodie currunt omnes ad ecclesiam, hodie
omnes intenti audiunt Psalmum, omnes suspenso
corde audiunt. Sed fac quia non sunt intenti: numquid
unus versus est, <hi>Commemorabuntur, et convertentur
ad Dominum universi fines terrae?</hi> Evigilas, sed
adhuc fricas oculos: <hi>Et adorabunt in conspectu ejus
universae patriae gentium.</hi> Excute somnum, adhuc gravaris,
audi: <hi>Quoniam Domini est regnum, et ipse dominabitur
gentium.</hi> </p>
        </div3>
<div3>
          <head>30.</head>
          <p>
 Si est adhuc quod dicant, nescio: litigent cum
Scripturis, non nobiscum. Ecce codex ipse, contra
illum certent. Ubi est lingua, Nos servavimus Scripturas,
ne arderent? Servatae sunt, unde tu ardeas.
Quid servasti? Aperi, lege: tu servasti, et tu
oppugnas. Quid servasti a flamma, quod delere vis
lingua? Non credo, non credo quia servasti: prorsus
non credo, non servasti. Verissime dicunt nostri,
quia tu tradidisti. Ille probatur traditor, qui lecto
testamento non sequitur. Ecce legitur, et sequor;
legitur, et recusas. Cujus manus misit in flammam?
<pb n="0180"/>
Qui credit, et sequitur; an qui dolet quia est quod
legatur? Nolo scire quis servaverit: undecumque
inventus est codex, testamentum patris nostri exiit
de qualibet caverna: nescio qui fures toliere volebant,
nescio qui persecutores incendere volebant: undecumque
prolatum est, legatur. Quare litigas? Fratres
sumus, quare litigamus? Non intestatus mortuus est
pater. Fecit testamentum, et sic mortuus est: mortuus
est, et resurrexit. Tamdiu contenditur de haereditate
mortuorum, quamdiu testamentum proferatur
in publicum; et cum testamentum prolatum fuerit in
publicum, tacent omnes, ut tabulae aperiantur et recitentur:
judex intentus audit, advocati silent, praecones
silentium faciunt, universus populus suspensus
est, ut legantur verba mortui, non sentientis in monumento.
Ille sine sensu jacet in monumento, et valent
verba ipsius: sedet Christus in coelo, et contradicitur
testamento ejus? Aperi, legamus. Fratres
sumus, quare contendimus? Placetur animus noster,
non sine testamento nos dimisit pater. Qui fecit
testamentum, vivit in aeternum: audit voces nostras,
agnoscit suam. Legamus, quid litigamus? Ubi inventa
fuerit ipsa haereditas, ipsam teneamus. Aperi testamentum,
lege in primo capite ipsius Psalterii, <hi>Postula
a me <note>(Psal. II, 8)</note>
          </hi>. Sed quis dicit? Forte non Christus.
Ibi habes, <hi>Dominus dixit ad me, Filius meus es tu,
ego hodie genui te <note>(Ibid., 7)</note>
          </hi>. Ergo Filius Dei dicit, vel
ad Filium suum Pater dicit. Ergo quid dicit ad Filium? <hi>Postula a me, et dabo tibi gentes haereditatem tuam, et
possessionem tuam fines terrae.</hi> 
 Solet fieri, fratres, ut
quando quaeritur de possessione, quaerantur affines.
Inter affines illum et illum, quaeritur haeres, aut cui
donatur, aut qui emit. Inter quos affines quaeritur?
Inter illum et illum possidentes. Qui dimisit omnes
fines, nullos dimisit affines. Quocumque te verteris,
Christus est. Fines terrae habes haereditatem, huc veni,
totam mecum posside. Quare litigando vocas ad
partem? Huc veni: bono tuo vinceris, totum habebis.
An adhuc calumniaris? Ego jam testamentum legi, et
tu calumniaris. An adhuc calumniaris, quia fines
terrae dixit, non dixit omnes fines terrae? Legamus
ergo. Quomodo lectum est? <hi>Commemorabuntur, et
convertentur ad Dominum universi fines terrae. Et adorabunt
in conspectu ejus universae patriae gentium.
Quoniam Domini est regnum, et ipse dominabitur
gentium.</hi> Ipsius est, non vestrum. Agnoscite Dominum:
agnoscite possessionem Domini.</p>
        </div3>
<div3>
          <head>31.</head>
          <p>
 Sed et vos, quia privata vestra vultis possidere,
et non communi cum Christo unitate; dominari
enim vultis in terra, non cum illo in coelo regnare,
possidetis domos vestras. Et aliquando venimus ad
illos dicentes, Quaeramus verum, inveniamus verum.
Et illi, Vos tenete quod tenetis: oves tuas habes,
oves meas habeo; noli molestus esse ovibus meis,
quia et ego non sum molestus ovibus tuis. Deo gratias:
meae sunt oves, illius sunt oves: Christus quid
<pb n="0181"/>
emit? Imo nec meae sint, nec tuae: sed illius sint qui
illas emit, illius sint qui illas signavit. Neque qui
plantat est aliquid, neque qui rigat, sed qui incrementum
dat Deus <note>(I Cor. III, 7)</note>. Quare habeo meas, habes
tu tuas? Si ibi est Christus, illo eant meae, quia non
sunt meae: si hic est Christus, huc eant tuae, quia
non sunt tuae. Propter possessiones osculentur nobis
caput et manus, et pereant filii alieni. Non est mea
possessio, inquit. Quid est hoc? Videamus si non est
tua possessio, videamus si non illam tibi vindicas.
Ego nomini Christi laboro, tu nomini Donati. Nam si
Christum attendas, ubique est Christus. Tu dicis,
Ecce hic est Christus <note>(Matth. XXIV, 23)</note>: ego dico,
Per totum est. Laudate, pueri, Dominum, laudate
nomen Domini. Unde laudant? Usquequo laudant?
A solis ortu usque ad occasum laudate nomen Domini <note>(Psal. CXII, 1)</note>.
Ecce quam Ecclesiam ostendo, ecce
quid emit Christus, ecce quid redemit, ecce pro quo
sanguinem dedit. Sed tu quid dicis? Et ego illi colligo. <hi>Qui mecum,</hi> 
 inquit, <hi>non colligit, spargit <note>(Matth. XII,
30)</note>
          </hi>. Dividis unitatem, possessiones tuas quaeris. Et
quare habent nomen Christi? Quia ad defensionem
possessionis tuae titulos Christi posuisti. Nonne hoc
faciunt nonnulli in domo sua? Ne domum ipsius invadat
aliquis potens, ponit ibi titulos potentis, titulos
mendaces. Ipse vult esse possessor, et frontem domus
suae vult de titulo alieno muniri; ut cum titulus lectus
fuerit, conterritus quis potentia nominis, abstineat se
ab invasione. Fecerunt illud, quando Maximianistas
damnaverunt. Egerunt apud judices, et concilium
suum recitaverunt: tanquam titulos ostendentes, ut
episcopi viderentur. Tunc judex interrogavit: Quis
hic alter episcopus est de parte Donati? Respondit
Officium: Nos non novimus nisi Aurelium catholicum.
Timentes illi leges, non responderunt nisi de uno
episcopo. Illi autem ut audirentur a judice, nomen
Christi imponebant: in possessione sua titulos illius
imposuerunt. Bonus est Dominus, qui illis parcat, et
ubi invenerit titulos suos, vindicet illud possessioni
suae. Potens est misericordia ipsius, qui illis illud faciat,
quoscumque invenerit nomen Christi portare,
congreget illos. Et videte, fratres, quando potens
aliquis invenerit titulos suos, nonne jure rem sibi vindicat,
et dicit, Non poneret titulos meos, nisi res mea
esset? Titulos meos posuit, mea res est: ubi nomen
meum invenio, meum est. Numquid titulos mutat?
Titulus qui erat, ipse est: possessor mutatur, titulus
non mutatur. Sic et qui baptismum habent Christi, si
veniunt ad unitatem, non mutamus titulos, aut delemus
titulos; sed agnoscimus titulos regis nostri, titulos
imperatoris nostri. Sed quid dicimus? O domus
misera, ille te possideat cujus titulos habes; Christi
titulos habes, noli esse Donati possessio.</p>
        </div3>
<div3>
          <head>32.</head>
          <p>
 Multa diximus, fratres; sed illud de memoria
vestra non recedat, quod hodie legitur. Ecce iterum
dico, et saepe dicendum est: per ipsum diem, id est
per sacramenta hujus diei constringo vos, ut non vobis
exeat de cordibus. <hi>Commemorabuntur, et convertentur
<pb n="0182"/>
ad Dominum universi fines terrae. Et adorabunt
in conspectu ejus universae patriae gentium. Quoniam
Domini est regnum, et ipse dominabitur gentium.</hi> Contra
tam apertam et manifeste demonstratam possessionem
Christi, non audiatis verba calumniatoris. Quidquid
contradicunt, homines dicunt: hoc autem Deus
dicit.
</p>
        </div3>
      </div1>

<div1>
        <head>IN PSALMUM XXII ENARRATIO. <hi>Psalmus ipsi David.</hi> </head>
<div3>
          <head>1.</head>
          <p>
 <hi>[vers. 1.]</hi> Ecclesia loquitur Christo: <hi>Dominus
pascit me, et nihil mihi deerit,</hi> Dominus Jesus Christus
pastor meus est, et nihil mihi deerit.</p>
        </div3>
<div3>
          <head>2.</head>
          <p>
 <hi>[vers. 2.] In loco pascuae ibi me collocavit:</hi> in
loco pascuae incipientis ad fidem me perducens, ibi
me nutriendum collocavit. <hi>Super aquam refectionis
educavit me:</hi> super aquam baptismi, quo reficiuntur
qui integritatem viresque amiserant, educavit
me.</p>
        </div3>
<div3>
          <head>3.</head>
          <p>
 <hi>[vers. 3.] Animam meam convertit. Deduxit
me in semitis justitiae, propter nomen suum.</hi> Deduxit me
in angustis itineribus, quae pauci ambulant, justitiae
suae; non propter meritum meum, sed propter nomen
suum.</p>
        </div3>
<div3>
          <head>4.</head>
          <p>
 <hi>[vers. 4.] Nam et si ambulem in medio umbrae
mortis:</hi> nam et si ambulem in medio vitae hujus, quae
umbra mortis est. <hi>Non timebo mala, quoniam tu mecum
es:</hi> non timebo mala, quoniam tu habitas in corde
meo per fidem; et nunc mecum es, ut post umbram
mortis etiam ego sim tecum. <hi>Virga tua et baculus tuus,
ipsa me consolata sunt:</hi> disciplina tua tanquam virga
ad gregem ovium, et tanquam baculus jam ad grandiores
filios et ab animali vita ad spiritualem crescentes,
ipsa me non afflixerunt, magis consolata sunt;
quia memor es mei.</p>
        </div3>
<div3>
          <head>5.</head>
          <p>
 <hi>[vers. 5.] Parasti in conspectu meo mensam,
adversus eos qui tribulant me:</hi> post virgam autem,
qua parvulus et animalis in grege pascuis erudiebar,
post illam virgam cum esse coepi sub baculo, parasti
in conspectu meo mensam, ut non jam lacte alar parvulus <note>(I Cor. III, 2)</note>,
sed major cibum sumam, firmatus
adversus eos qui tribulant me. <hi>Impinguasti in
oleo caput meum:</hi> laetificasti laetitia spirituali mentem
meam. <hi>Et poculum tuum inebrians quam praeclarum
est</hi>! et poculum tuum oblivionem praestans priorum
vanarum delectationum, quam praeclarum est!</p>
        </div3>
<div3>
          <head>6.</head>
          <p>
 <hi>[vers. 6.] Et misericordia tua subsequetur me
omnibus diebus vitae meae:</hi> id est, quamdiu vivo in
hac mortali vita, non tua, sed mea. <hi>Ut inhabitem in
domo Domini in longitudinem dierum:</hi> subsequetur
autem me non hic tantum, sed etiam ut inhabitem in
domo Domini in aeternum.
</p>
        </div3>
      </div1>

<div1>
        <head>IN PSALMUM XXIII ENARRATIO. <hi>Psalmus ipsi David, prima sabbati.</hi> </head>

<pb n="0183"/>
<div3>
          <head>1.</head>
          <p>
 <hi>[vers. 1.]</hi> Psalmus ipsi David, de clarificatione
et resurrectione Domini, quae matutino primae sabbati
facta est, qui jam dies dominicus dicitur.</p>
        </div3>
<div3>
          <head>2.</head>
          <p>
 <hi>[vers. 2.] Domini est terra et plenitudo ejus, orbis
terrarum et universi qui habitant in ea</hi>: cum clarificatus
Dominus annuntiatur in fidem omnium gentium,
et universus orbis terrarum fit Ecclesia ejus. <hi>Ipse super maria fundavit eam:</hi> 
 ipse firmissime stabilivit
eam super omnes fluctus saeculi hujus, ut ab
ea superarentur, nec nocerent ei. <hi>Et super flumina
praeparavit eam:</hi> flumina in mare fluunt, et cupidi
homines labuntur in saeculum; etiam istos superat
Ecclesia quae devictis per Dei gratiam cupiditatibus
saecularibus ad recipiendam immortalitatem charitate
parata est.</p>
        </div3>
<div3>
          <head>3.</head>
          <p>
 <hi>[vers. 3.] Quis ascendet in montem Domini?</hi> quis
ascendet in altissimam justitiam Domini? <hi>Aut quis
stabit in loco sancto ejus?</hi> aut quis permanebit in eo,
quo ascendet, super maria fundato et super flumina
praeparato loco?</p>
        </div3>
<div3>
          <head>4.</head>
          <p>
 <hi>[vers. 4.] Innocens manibus et mundus corde:</hi> 
quis ergo illuc ascendet, et permanebit ibi, nisi innocens
in operibus, et mundus in cogitationibus? <hi>Qui non accepit in vano animam suam:</hi> 
 qui non in
rebus non permanentibus deputavit animam suam,
sed eam immortalem sentiens, aeternitatem stabilem
atque incommutabilem desideravit. <hi>Et non juravit
proximo suo in dolo:</hi> et ideo sine dolo, sicut simplicia
et non fallentia sunt aeterna, ita se praebuit
proximo suo.</p>
        </div3>
<div3>
          <head>5.</head>
          <p>
 <hi>[vers. 5.] Hic accipiet benedictionem a Domino,
et misericordiam a Deo salutari suo.</hi> </p>
        </div3>
<div3>
          <head>6.</head>
          <p>
 <hi>[vers. 6.] Haec est generatio quaerentium Dominum:</hi> 
sic enim nascuntur qui quaerunt eum. <hi>Quaerentium
faciem Dei Jacob</hi>: quaerunt autem faciem
Dei, qui posterius nato primatum dedit.</p>
        </div3>
<div3>
          <head>7.</head>
          <p>
 <hi>[vers. 7.] Tollite portas principes vestri</hi>: quicumque
principatum in hominibus quaeritis, auferte,
ne impediant, aditus quos vos statuistis cupiditatis et
timoris. <hi>Et elevamini portae aeternales:</hi> et elevamini
aditus aeternae vitae, renuntiationis saeculo et conversionis
ad Deum. <hi>Et introibit rex gloriae:</hi> et introibit
rex, in quo sine superbia gloriemur; qui superatis
portis mortalitatis, et patefactis sibi coelestibus, implevit
quod ait: <hi>Gaudete, quoniam ego vici saeculum <note>(Joan. XVI, 33)</note>
          </hi>.</p>
        </div3>
<div3>
          <head>8.</head>
          <p>
 <hi>[vers. 8.] Quis est iste rex gloriae?</hi> pavet admirans
natura mortalis, et quaerit, <hi>Quis est iste rex
gloriae? Dominus fortis et potens:</hi> quem tu infirmum
et oppressum putasti. <hi>Dominus potens in bello:</hi> contrecta
<pb n="0184"/>
cicatrices, et senties reparatas, et immortalitati
redditam infirmitatem humanam. Persoluta est
quae debebatur terris, ubi cum morte belligerata est,
clarificatio Domini.</p>
        </div3>
<div3>
          <head>9.</head>
          <p>
 <hi>[vers. 9.] Tollite portas principes vestri:</hi> hinc
jam pergatur in coelum. Exclamet iterum prophetica
tuba: Tollite portas, etiam coelestes principes, quas
habetis in animis hominum qui adorant militiam
coeli <note>(IV Reg. XVII, 16)</note>. <hi>Et elevamini portae aeternales:</hi> 
et elevamini portae aeternae justitiae, charitatis et castitatis,
per quas anima diligit unum verum Deum, et
non fornicatur sub multis qui appellantur dii. <hi>Et introibit
rex gloriae:</hi> et introibit rex gloriae, ut ad dexteram
Patris interpellet pro nobis <note>(Rom. VIII, 34)</note>.</p>
        </div3>
<div3>
          <head>10.</head>
          <p>
 <hi>[vers. 10.] Quis est iste rex gloriae?</hi> quid et tu
princeps potestatis aeris hujus miraris, et quaeris, <hi>Quis est iste rex gloriae? Dominus virtutum ipse est rex
gloriae:</hi> 
 et jam vivificato corpore, supra te pergit ille
tentatus; supra omnes Angelos tendit, ab angelo praevaricatore
ille tentatus. Nemo vestrum se objiciat
atque intercludat iter nostrum, ut tanquam Deus colatur
a nobis: neque principatus, neque angelus, neque
virtus nos separat a charitate Christi <note>(Ibid., 39)</note>.
Bonum est sperare in Domino, quam sperare in principe <note>(Psal. CXVII, 9)</note>:
ut qui gloriatur, in Domino
glorietur <note>(I Cor. I, 31)</note>. Sunt quidem istae in hujus
mundi ordinatione virtutes, sed <hi>Dominus virtutum
ipse est rex gloriae.</hi> 
</p>
        </div3>
      </div1>

<div1>
        <head>IN PSALMUM XXIV ENARRATIO. <hi>In finem, Psalmus ipsi David.</hi> </head>
<div3>
          <head>1.</head>
          <p>
 <hi>[vers. 1.]</hi> Christus, sed in Ecclesiae persona,
loquitur: nam magis ad populum christianum conversum
ad Deum pertinent quae dicuntur.</p>
        </div3>
<div3>
          <head>2.</head>
          <p>
 <hi>[vers. 2.] Ad te, Domine, levavi animam meam:</hi> 
desiderio spirituali, quae carnalibus desideriis conculcabatur
in terra. <hi>Deus meus, in te confido, non
erubescam:</hi> Deus meus, ex eo quod in me confidebam,
perductus sum usque ad istam infirmitatem
carnis; et qui deserto Deo sicut Deus esse volui, a
minutissima bestiola mortem timens, de superbia mea
irrisus erubui; jam ergo in te confido, non erubescam.</p>
        </div3>
<div3>
          <head>3.</head>
          <p>
 <hi>[vers. 3.] Neque irrideant me inimici mei:</hi> neque
irrideant me, qui serpentinis atque occultis suggestionibus
insidiantes, et suggerentes Euge, Euge, ad
haec dejecerunt. <hi>Etenim universi qui te exspectant non
confundentur.</hi> </p>
        </div3>
<div3>
          <head>4.</head>
          <p>
 <hi>[vers. 4.] Confundantur inique facientes vana:</hi> 
confundantur inique facientes, ad acquirenda quae
transeunt. <hi>Vias tuas, Domine, notas fac mihi, et semitas
tuas edoce me:</hi> quae non latae sunt, nec multitudinem
ad interitum ducunt <note>(Matth. VII, 13)</note>; sed angustas
et paucis notas semitas tuas edoce me.</p>
        </div3>
<div3>
          <head>5.</head>
          <p>
 <hi>[vers. 5.] Dirige me in veritate tua:</hi> errores fugientem. <hi>Et doce me:</hi> 
 nam per meipsum non novi,
nisi mendacium. <hi>Quoniam tu es Deus salutaris meus,
<pb n="0185"/>
et te sustinui tota die:</hi> neque enim dimissus a te de
paradiso <note>(Gen. III, 23)</note>, et in longinquam regionem
peregrinatus <note>(Luc. XV, 13)</note>, per meipsum redire possum,
nisi occurras erranti; nam reditus meus toto
tractu temporis saecularis misericordiam tuam sustinuit.</p>
        </div3>
<div3>
          <head>6.</head>
          <p>
 <hi>[vers. 6.] Reminiscere miserationum tuarum, Domine:</hi> 
reminiscere operum misericordiae tuae, Domine,
quia tanquam oblitum te homines putant. <hi>Et
quia misericordiae tuae a saeculo sunt:</hi> et hoc reminiscere,
quia misericordiae tuae a saeculo sunt. Nunquam
enim sine illis fuisti, qui etiam peccantem
hominem vanitati quidem, sed in spe subjecisti, et
tot tantisque creaturae tuae consolationibus non deseruisti.</p>
        </div3>
<div3>
          <head>7.</head>
          <p>
 <hi>[vers. 7.] Delicta juventutis meae et ignorantiae
meae ne memineris:</hi> delicta confidentis audaciae meae
et ignorantiae meae ne ad vindictam reserves, sed
tanquam excidant tibi. <hi>Secundum misericordiam tuam
memor esto mei, Deus:</hi> memor esto quidem mei, non
secundum iram qua ego dignus sum, sed secundum
misericordiam tuam quae te digna est. <hi>Propter bonitatem
tuam, Domine:</hi> non propter meritum meum, sed
propter bonitatem tuam, Domine.</p>
        </div3>
<div3>
          <head>8.</head>
          <p>
 <hi>[vers. 8.] Dulcis et rectus Dominus:</hi> dulcis est
Dominus, quandoquidem et peccantes et impios ita
miseratus est, ut omnia priora donarit; sed etiam
rectus est Dominus, qui post misericordiam vocationis
et veniae, quae habet gratiam sine meritis, digna
ultimo judicio merita requiret. <hi>Propter hoc legem
statuet delinquentibus in via:</hi> quia misericordiam
praerogavit ut perduceret in viam.</p>
        </div3>
<div3>
          <head>9.</head>
          <p>
 <hi>[vers. 9.] Diriget mites in judicio:</hi> diriget mites,
nec perturbabit in judicio eos qui sequuntur voluntatem
ejus, nec ei resistendo praeponunt suam. <hi>Docebit
mansuetos vias suas:</hi> docebit vias suas, non eos
qui praecurrere volunt, quasi seipsos melius regere
possint; sed eos qui non erigunt cervicem, neque
recalcitrant, cum eis jugum lene imponitur et sarcina
levis <note>(Matth. XI, 30)</note>.</p>
        </div3>
<div3>
          <head>10.</head>
          <p>
 <hi>[vers. 10.] Universae viae Domini misericordia et
veritas</hi>. Quas autem vias docebit eos, nisi misericordiam
qua placabilis, et veritatem qua incorruptus
est? Quorum unum praebuit donando peccata,
alterum merita judicando. Et ideo universae viae Domini,
duo adventus Filii Dei, unus miserantis, alter
judicantis. Pervenit ergo ad eum tenens vias ejus,
qui nullis meritis suis se liberatum videns, deponit
superbiam, et deinceps cavet examinantis severitatem,
qui clementiam subvenientis expertus est. <hi>Requirentibus
testamentum ejus et testimonia ejus:</hi> intelligunt
enim Dominum misericordem primo adventu,
et secundo judicem, qui mites et mansueti requirunt
testamentum ejus, cum sanguine suo nos in novam
vitam redemit; et in Prophetis atque Evangelistis
testimonia ejus.
<pb n="0186"/>
</p>
        </div3>
<div3>
          <head>11. </head>
          <p>
 <hi>[vers. 11.] Propter nomen tuum, Domine, propitiaberis
peccato meo; multum est enim:</hi> non solum
peccata mea donasti, quae antequam crederem admisi;
sed et peccato meo, quod multum est, quia et
in via non deest offensio, sacrificio contribulati spiritus
propitiaberis.</p>
        </div3>
<div3>
          <head>12.</head>
          <p>
 <hi>[vers. 12.] Quis est homo, qui timeat Dominum?</hi> 
unde incipit venire ad sapientiam. <hi>Legem statuet 
 ei in via quam elegit:</hi> legem statuet ei in via
quam liber apprehendit, ne impune jam peccet.</p>
        </div3>
<div3>
          <head>13.</head>
          <p>
 <hi>[vers. 13.] Anima ejus in bonis demorabitur, et
semen ejus haereditate possidebit terram:</hi> et opus ejus
haereditatem solidam instaurati corporis possidebit.</p>
        </div3>
<div3>
          <head>14.</head>
          <p>
 <hi>[vers. 14.] Firmamentum est Dominus timentium
eum:</hi> infirmorum videtur esse timor, sed firmamentum
est Dominus timentium eum. Et nomen Domini
quod glorificatum est per orbem terrarum, firmat
timentes eum. <hi>Et testamentum ipsius ut manifestetur
illis:</hi> et facit ut testamentum ipsius manifestetur
illis, quia haereditas Christi gentes sunt, et termini
terrae.</p>
        </div3>
<div3>
          <head>15.</head>
          <p>
 <hi>[vers. 15.] Oculi mei semper ad Dominum;
quia ipse evellet de laqueo pedes meos</hi>: nec timeam
pericula terrena, dum terram non intueor; quoniam
ille quem intueor, evellet de laqueo pedes meos.</p>
        </div3>
<div3>
          <head>16.</head>
          <p>
 <hi>[vers. 16.] Respice in me, et miserere mei;
quoniam unicus et pauper sum ego:</hi> quoniam unicus
populus, unicae Ecclesiae tuae servans humilitatem,
quam nulla schismata vel haereses tenent.</p>
        </div3>
<div3>
          <head>17.</head>
          <p>
 <hi>[vers. 17.] Tribulationes cordis mei multiplicatae
sunt:</hi> tribulationes cordis mei abundante iniquitate et
refrigescente charitate multiplicatae sunt. <hi>De necessitatibus
meis educ me:</hi> quoniam haec tolerare mihi necesse
est, ut perseverans usque in finem salvus sim <note>(Matth. X, 22)</note>,
de necessitatibus meis educ me.</p>
        </div3>
<div3>
          <head>18.</head>
          <p>
 <hi>[vers. 18.] Vide humilitatem meam et laborem meum:</hi> 
vide humilitatem meam, qua nunquam me jactantia
justitiae ab unitate abrumpo; et laborem meum, quo
indisciplinatos mihi commixtos suffero. <hi>Et remitte
omnia peccata mea:</hi> et his sacrificiis propitiatus remitte
peccata mea, non illa tantum juventutis et ignorantiae
meae antequam crederem, sed etiam ista quae
jam ex fide vivens per infirmitatem vel vitae hujus caliginem
admitto.</p>
        </div3>
<div3>
          <head>19.</head>
          <p>
 <hi>[vers. 19.] Respice inimicos meos, quoniam
multiplicati sunt:</hi> non solum enim foris, sed etiam
in ipsa intus Ecclesiae communione non desunt. <hi>Et odio iniquo oderunt me:</hi> 
 et oderunt me diligentem
se.</p>
        </div3>
<div3>
          <head>20.</head>
          <p>
 <hi>[vers. 20.] Custodi animam meam, et erue me:</hi> 
custodi animam meam, ne decliner ad imitationem
eorum; et erue me a perplexitate, qua mihi miscentur. <hi>Non confundar, quoniam speravi in te:</hi> 
 non
confundar si forte insurgunt adversum me; quoniam
non in me, sed in te speravi.</p>
        </div3>
<div3>
          <head>21.</head>
          <p>
 <hi>[vers. 21.] Innocentes et recti adhaeserunt mihi,
<pb n="0187"/>
quoniam sustinui te, Domine:</hi> innocentes et recti non
praesentia corporali miscentur tantum, sicut mali,
sed consensione cordis in ipsa innocentia et rectitudine
adhaerent mihi; quoniam non defeci, ut imitarer
malos; sed sustinui te, exspectans ventilationem ultimae
messis tuae.</p>
        </div3>
<div3>
          <head>22.</head>
          <p>
 <hi>[vers. 22.] Redime, Deus, Israel ex omnibus tribulationibus
ejus:</hi> redime, Deus, populum tuum,
quem praeparasti ad visionem tuam, ex tribulationibus
ejus, non tantum quas foris, sed etiam quas intus
tolerat.
</p>
        </div3>
      </div1>



<div1>
        <head>IN PSALMUM XXV</head>
        <head>ENARRATIO I. <hi>Ipsi David.</hi> </head>
<div3>
          <head>1.</head>
          <p>
 <hi>[vers. 1.]</hi> Ipsi David, non mediatori homini
Christo Jesu, sed omni Ecclesiae jam perfecte in
Christo stabilitae, attribui potest.</p>
        </div3>
<div3>
          <head>2.</head>
          <p>
 <hi>Judica me, Domine, quoniam ego in innocentia
mea ambulavi;</hi> judica me, Domine, quoniam post misericordiam
quam tu mihi praerogasti, innocentiae
meae habeo aliquod meritum, cujus viam custodivi. <hi>Et in Domino sperans non movebor</hi>:
nec tamen
etiam sic in me, sed in Domino sperans, permanebo
in eo.</p>
        </div3>
<div3>
          <head>3.</head>
          <p>
 <hi>[vers. 2, 3.] Proba me, Domine, et tenta me:</hi> 
ne quid tamen occultorum meorum me lateat, proba
me, Domine, et tenta me; notum me faciens, non
tibi quem nihil latet, sed mihi atque hominibus. <hi>Ure
renes meos et cor meum:</hi> adhibe medicinale purgatorium,
quasi ignem, delectationibus et cogitationibus
meis, <hi>Quoniam misericordia tua ante oculos meos est:</hi> 
quoniam ne illo igne consumar, non merita mea, sed
misericordia tua, qua me ad talem vitam perduxisti,
ante oculos meos est. <hi>Et complacui in veritate tua:</hi> 
et quia displicuit mihi meum mendacium, complacuit
autem veritas tua, placui etiam ipse cum illa et
in illa.</p>
        </div3>
<div3>
          <head>4.</head>
          <p>
 <hi>[vers. 4.] Non sedi cum concilio vanitatis:</hi> non
elegi apponere cor meum his qui providere conantur,
quemadmodum, quod fieri non potest, rerum transeuntium,
perfruitione beati sint. <hi>Et cum iniqua gerentibus
non introibo:</hi> et quia ipsa causa est omnium
iniquitatum, ideo cum iniqua gerentibus absconditam
conscientiam non habebo.</p>
        </div3>
<div3>
          <head>5.</head>
          <p>
 <hi>[vers. 5.] Odio habui congregationem malignorum:</hi> 
ut autem veniatur ad ipsum concilium vanitatis,
congregationes malignorum fiunt, quas odio habui. <hi>Et cum impiis non sedebo:</hi> 
 et ideo cum tali concilio,
cum impiis non sedebo, id est, placitum non collocabo. <hi>Et cum impiis non sedebo.</hi> </p>
        </div3>
<div3>
          <head>6.</head>
          <p>
 <hi>[vers. 6.] Lavabo in innocentibus manus meas:</hi> 
munda faciam inter innocentes opera mea; lavabo
<pb n="0188"/>
inter innocentes manus meas, quibus amplexabor sublimia
tua. <hi>Et circumdabo altare tuum, Domine.</hi> </p>
        </div3>
<div3>
          <head>7.</head>
          <p>
 <hi>[vers. 7.] Ut audiam vocem laudis tuae:</hi> ut discam
quemadmodum te laudem. <hi>Et enarrem universa
mirabilia tua:</hi> et cum didicero, exponam omnia mirabilia
tua.</p>
        </div3>
<div3>
          <head>8.</head>
          <p>
 <hi>[vers. 8.] Domine, dilexi decorem domus tuae:</hi> 
Ecclesiae tuae. <hi>Et locum habitationis gloriae tuae:</hi> 
ubi habitans glorificaris.</p>
        </div3>
<div3>
          <head>9.</head>
          <p>
 <hi>[vers. 9.] Ne perdas cum impiis animam meam:</hi> 
ne ergo simul perdas cum his qui te oderunt, animam
meam, quae dilexit decorem domus tuae. <hi>Et cum viris
sanguinum vitam meam:</hi> et cum his qui proximum oderunt.
Nam duobus praeceptis decoratur domus tua.</p>
        </div3>
<div3>
          <head>10.</head>
          <p>
 <hi>[vers. 10.] In quorum manibus iniquitates sunt:</hi> 
ne itaque me perdas cum impiis et cum viris sanguinum,
quorum opera iniqua sunt. <hi>Dextera eorum repleta
est muneribus:</hi> et quod eis ad obtinendam salutem
aeternam datum est, ad accipienda hujus saeculi
munera converterunt, existimantes quaestum esse pietatem <note>(I Tim. VI, 5)</note>.</p>
        </div3>
<div3>
          <head>11.</head>
          <p>
 <hi>[vers. 11.] Ego autem in innocentia mea ambulavi:
redime me, et miserere mei:</hi> valeat mihi ad perfectionem
liberationis, tantum pretium sanguinis
Domini mei; et in periculis hujus vitae, misericordia
tua non deserat me.</p>
        </div3>
<div3>
          <head>12.</head>
          <p>
 <hi>[vers. 12.] Pes meus stetit in rectitudine:</hi> dilectio
mea non recessit a justitia tua. <hi>In Ecclesiis benedicam
te, Domine:</hi> non occultabo eis quos vocasti
benedictionem tuam, Domine; quoniam dilectioni
tuae subinfero proximi dilectionem.
</p>
        </div3>
      </div1>

<div1>
        <head>ENARRATIO II. SERMO AD PLEBEM.</head>
<div3>
          <head>1.</head>
          <p>
 Paulus apostolus cum legeretur, audivit nobiscum
Sanctitas Vestra: <hi>Sicut est,</hi> inquit, <hi>veritas in Jesu,
deponere vos secundum priorem conversationem veterem
hominem, eum qui corrumpitur secundum concupiscentias
deceptionis; renovamini autem spiritu mentis
vestrae, et induite novum hominem qui secundum Deum
creatus est in justitia et sanctitate veritatis <note>(Ephes. IV, 21-24)</note>
          </hi>.
Et ne aliquis arbitraretur deponendam esse aliquam
substantiam, quemadmodum se exspoliat tunica; aut
aliquid forinsecus accipiendum, quomodo accipit aliquod
vestimentum, quasi ponens unam tunicam et
sumens alteram; et carnalis iste intellectus non permitteret
homines agere in se intus spiritualiter quod
praecipiebat Apostolus: secutus est, et exposuit quid
esset exui veterem hominem, et indui novum. Caetera
enim lectionis ipsius ad eumdem intellectum pertinent.
Ait quippe quasi dicenti: Et quomodo me exuturus
sum veterem, aut quomodo induturus novum?
An ipse tertius homo sum depositurus veterem hominem,
quem habui, et accepturus novum, quem
non habui; ut tres homines intelligantur, et sit in
medio qui deponit veterem hominem, et accipit novum?
ne ergo quisquam tali carnali cogitatione impeditus,
minus faceret quod jubetur, et non faciens
<pb n="0189"/>
excusaret se de obscuritate lectionis, dicit in consequentibus: <hi>Quapropter deponentes mendacium, loquimini
veritatem.</hi> 
 Et ecce hoc est deponere veterem
hominem, et induere novum: <hi>Quapropter, deponentes
mendacium, loquimini veritatem, unusquisque cum
proximo suo: quia sumus invicem membra <note>(Ephes. IV, 25)</note>
          </hi>.</p>
        </div3>
<div3>
          <head>2.</head>
          <p>
 Ne autem quisquam vestrum ita cogitet, fratres,
cum christiano loquendam veritatem et cum pagano
mendacium. Cum proximo tuo loquere. Proximus
tuus ille est, qui tecum natus est ex Adam et Eva.
Omnes proximi sumus conditione terrenae nativitatis:
sed aliter fratres illa spe coelestis haereditatis. Proximum
tuum debes putare omnem hominem, et antequam
sit christianus. Non enim nosti quid sit apud Deum,
quomodo illum praesciverit Deus ignoras. Aliquando
quem irrides adorantem lapides, convertitur, et adorat
Deum, fortasse religiosius quam tu, qui eum paulo
ante irridebas. Sunt ergo proximi nostri latentes in
his hominibus, qui nondum sunt in Ecclesia; et sunt
longe a nobis latentes in Ecclesia. Ideoque qui non
scimus futura, unumquemque proximum habeamus,
non solum conditione mortalitatis humanae, qua in
hanc terram eadem sorte devenimus; sed etiam spe
illius haereditatis, quia non scimus quid futurus sit
qui modo nihil est.</p>
        </div3>
<div3>
          <head>3.</head>
          <p>
 Ergo attendite caetera in induendo novum hominem
et exuendo veterem. <hi>Deponentes,</hi> inquit, <hi>mendacium,
loquimini veritatem unusquisque cum proximo
suo: quia sumus invicem membra. Irascimini; et nolite
peccare.</hi> Si propterea irasceris servo tuo quia peccavit:
ne et tu ipse pecces, irascere tibi. <hi>Sol non occidat
super iracundiam vestram <note>(Ibid., 26)</note>
          </hi>: intelligitur
quidem secundum tempus, fratres; quia etsi ex
ipsa humana conditione et infirmitate mortalitatis,
quam portamus, subrepit ira christiano, non debet
diu teneri et fieri pridiana. Ejice illam de corde antequam
occidat lux ista visibilis, ne te deserat lux
illa invisibilis. Sed et aliter bene intelligitur, quia est
noster sol justitiae veritas Christus, non iste sol qui
adoratur a Paganis et Manichaeis, et videtur etiam a
peccatoribus; sed ille alius cujus veritate humana
natura illustratur, ad quem gaudent Angeli, hominum
autem infirmatae acies cordis etsi trepidant sub
radiis ejus, ad eum tamen contemplandum per mandata
purgantur. Cum coeperit iste sol in homine habitare
per fidem, non tantum in te valeat iracundia
quae in te nascitur, ut occidat super iracundiam tuam,
id est, deserat Christus mentem tuam; quia non vult
habitare Christus cum iracundia tua. Videtur enim
quasi ipse a te occidere, cum tu ab ipso occidas:
quia ira cum inveteraverit, odium fit; cum factum
fuerit odium, jam homicida es. <hi>Omnis enim qui odit
fratrem suum, homicida est <note>(I Joan. III, 15)</note>
          </hi>, sicut dicit
Joannes apostolus. Item ipse dicit, quia <hi>omnis qui
odit fratrem suum, in tenebris manet <note>(Id. II, 9)</note>
          </hi>: et non
mirum si ille in tenebris manet, a quo occidit sol.</p>
        </div3>
<div3>
          <head>4.</head>
          <p>
 Ad hoc forte etiam pertinet quod audistis in
<pb n="0190"/>
Evangelio: <hi>Periclitabatur navigium in stagno, et dormiebat
Jesus <note>(Luc. VIII, 23)</note>
          </hi>. Navigamus enim per
quoddam stagnum, et ventus et procellae non desunt:
tentationibus quotidianis hujus saeculi prope oppletur
nostrum navigium. Unde autem fit, nisi quia dormit
Jesus? Si non dormiret in te Jesus, tempestates istas
non patereris; sed tranquillitatem haberes interius,
convigilante tecum Jesu. Quid est autem, dormit
Jesus? Fides tua quae est de Jesu, obdormivit. Surgunt
procellae stagni hujus, vides malos florere, bonos
laborare; tentatio est, fructus est. Et dicit
anima tua: O Deus, ipsa est justitia tua, ut mali
floreant, boni laborent? Dicis Deo: Ipsa est justitia
tua? Et Deus tibi: Ipsa est fides tua? Haec enim tibi
promisi? ad hoc christianus factus es, ut in saeculo
isto floreres? torqueris, quia hic mali florent, qui
cum diabolo postea torquebuntur? Sed unde hoc
dicis? unde fluctibus stagni et tempestate turbaris?
Quia dormit Jesus, id est, quia fides tua quae est de
Jesu, sopita est in corde tuo. Quid facis ut libereris?
Excita Jesum, et dic, <hi>Magister, perimus <note>(Ibid., 24)</note>
          </hi>.
Movent enim incerta stagni: perimus. Evigilabit ille,
id est, rediet ad te fides tua; et adjuvante illo, considerabis
in anima tua, quia quae dantur modo malis,
non cum illis perseverabunt: aut enim viventes eos
deserunt, aut a morientibus deseruntur; tibi autem
quod promittitur, manebit in aeternum. Illis quod
temporaliter conceditur, cito tollitur. Floruit enim ut
flos feni. Omnis enim caro fenum: aruit fenum, et
flos decidit: verbum autem Domini manet in aeternum <note>(Isai. XL, 6, 8)</note>.
Pone ergo dorsum ad id quod
cadit, et faciem ad illud quod manet. Evigilante
Christo jam tempestas illa non quatiet cor tuum, non
opplebunt fluctus navim tuam: quia fides tua imperat
ventis et fluctibus, et transiet periculum. Ad hoc
enim pertinet, fratres, totum id quod dicit Apostolus,
de exuendo veterem hominem. <hi>Irascimini, et nolite
peccare: sol non occidat super iracundiam vestram:
neque locum detis diabolo:</hi> vetus ergo dabat
locum, novus non det. <hi>Qui furabatur, jam non furetur <note>(Ephes. IV, 26-28)</note>
          </hi>:
vetus ergo furabatur, novus non
furetur. Ipse homo est, unus homo est: Adam erat,
Christus sit: vetus erat, novus sit; et caetera quae
ibi sequuntur.</p>
        </div3>
<div3>
          <head>5.</head>
          <p>
 Sed Psalmum videamus paulo diligentius, quia
cum quisque profecerit in Ecclesia, necesse est patiatur
malos in Ecclesia. Sed non eos cognoscit qui
talis est; quanquam multi mali murmurent adversus
malos, quomodo facilius unus sanus fert duos aegrotos,
quam duo aegroti se invicem singulos. Itaque hoc
praecipimus, fratres, Area est Ecclesia hujus temporis:
saepe diximus, saepe dicimus, Et paleam habet
et frumentum. Nemo quaerat exire totam paleam, nisi
tempore ventilationis. Nemo ante tempus ventilationis
deserat aream, quasi dum non vult pati peccatores:
<pb n="0191"/>
ne praeter aream inventus, prius ab avibus
colligatur, quam ingrediatur in horreum. Quomodo
autem hoc, fratres, dicamus attendite. Grana cum
coeperint triturari, inter paleas jam se non tangunt;
ita quasi se non noverunt, quia intercedit palea. Et
quicumque longius attendit aream, paleam solam
putat: nisi diligentius intueatur, nisi manum porrigat,
nisi spiritu oris, id est, flatu purgante discernat,
difficile pervenit ad discretionem granorum. Ergo
aliquando et ipsa grana ita sunt, quasi sejuncta ab
invicem, et non se tangentia, ut putet unusquisque
cum profecerit, quod solus sit. Haec cogitatio, fratres,
Eliam tentavit, tantum virum <note>(III Reg. XIX, 10)</note>; et
dixit ad Deum, sicut etiam Apostolus commemorat: <hi>Prophetas tuos occiderunt, altaria tua suffoderunt, et
ego remansi solus, et quaerunt animam meam. Sed quid
dicit illi responsum divinum? Reliqui mihi septem millia
virorum, qui non curvaverunt genua ante Baal 
 <note>(Rom. XI,
3 et 4)</note>
          </hi>. Non dixit ei: Habes alios duos aut tres similes
tibi. Noli, inquit, putare te solum. Alia, inquit, septem
millia sunt, et solum te putas! Itaque hoc breviter
praecipimus, ut dicere coeperam. Intendat mecum
fraterna Sanctitas Vestra, et adsit misericordia
Dei in cordibus nostris, ut sic a vobis intelligatur, ut
fructificet, et in vobis operetur. Audite breviter: Quisquis
adhuc malus est, non putet neminem bonum
esse: quisquis bonus est, non putet se solum bonum
esse. Tenetis hoc? Ecce repeto, videte quia dico:
Quisquis malus est, interrogans conscientiam suam,
et male sibi renuntians, non arbitretur neminem bonum
esse: quisquis bonus est, non arbitretur se solum
bonum esse; et non timeat bonus in commixtione
malorum, quia veniet tempus ut inde segregetur.
Ad hoc enim hodie cantavimus, <hi>Ne perdas
cum impiis animam meam, et cum viris sanguinum vitam
meam.</hi> Quid enim est, <hi>Ne cum impiis perdas?</hi> Ne
simul perdas. Quare timet ne simul perdat? Video
enim dictum Deo, quia modo simul nos pateris, quos
pateris simul, noli perdere simul. Et hoc habet totus
psalmus, quem volo breviter cum Sanctitate Vestra
considerare, quia brevis est.</p>
        </div3>
<div3>
          <head>6.</head>
          <p>
 <hi>[vers. 1.] Judica me, Domine:</hi> molesta vota et
quasi periculosa optat sibi, ut judicetur. Quid est
judicari quod optat? Discerni se optat a malis. Alio
loco evidenter dicit de ipso judicio discretionis: <hi>Judica
me, Domine, et discerne causam meam de gente
non sancta <note>(Psal. XLII, 1)</note>
          </hi>. Ostendit quid dixerit, <hi>Judica:</hi> 
ne tanquam sine judicio (quia modo et boni et
mali intrant in Ecclesiam) et boni et mali eant in
ignem aeternum. <hi>Judica me, Domine.</hi> Quare? <hi>Quoniam
ego in innocentia mea ambulavi, et in Domino
sperans non movebor.</hi> Quid est, <hi>in Domino sperans?</hi> 
Ille enim titubat inter malos, qui non in Domino
sperat; hinc factum est ut schismata fierent.
Trepidaverunt inter malos, cum ipsi pejores essent,
et quasi nollent esse boni inter malos. O si frumenta
essent, usque ad tempus ventilationis paleam in area
<pb n="0192"/>
tolerarent. Sed quia palea erant, flavit ventus ante
ipsam ventilationem, et rapuit de area paleam, et
projecit in spinas. Et palea quidem inde projecta est:
sed numquid quod remansit frumentum solum est?
Non volat ante ventilationem nisi palea, remanet autem
et frumentum et palea; ventilabitur vero palea
cum venerit tempus ventilationis. Hoc dixit iste: <hi>In innocentia mea ambulavi, et in Domino sperans non
movebor.</hi> 
 Si enim speravero in homine, visurus sum
fortasse ipsum hominem aliquando male viventem,
nec eas vias tenentem, quas vel didicit vel docet in
Ecclesia bonas, sed quas diabolo docente sectatus
est; et quia spes mea in homine erit, titubante homine
titubabit spes mea, et cadente homine cadet
spes mea: quia vero in Domino spero, non movebor.</p>
        </div3>
<div3>
          <head>7.</head>
          <p>
 <hi>[vers. 2.]</hi> Sequitur, <hi>Proba me, Domine, et tenta
me; ure renes meos et cor meum.</hi> Quid est, <hi>ure renes
meos et cor meum?</hi> Ure delectationes meas, ure cogitationes
meas (cor pro cogitationibus, renes pro delectationibus
posuit) ne aliquid mali cogitem, ne
aliquid mali me delectet. Unde autem ures renes
meos? Igne verbi tui. Unde ures cor meum? Calore
spiritus tui. De quo calore alibi dicitur: <hi>Et non est
qui se abscondat a calore ejus <note>(Psal. XVIII, 7)</note>
          </hi>: et de
quo igne Dominus dicit: <hi>Ignem veni mittere in terram <note>(Luc. XII, 49)</note>
          </hi>.</p>
        </div3>
<div3>
          <head>8.</head>
          <p>
 <hi>[vers. 3.]</hi> Ergo sequitur, <hi>Quoniam misericordia
tua ante oculos meos est, et complacui in veritate tua:</hi> 
hoc est, non in homine complacui, sed intus complacui
tibi, ubi tu vides; et non timeo si displiceam ubi
homines vident, sicut ait Apostolus, <hi>Opus autem
suum probet unusquisque, et tunc in semetipso tantum
habebit gloriam, et non in altero <note>(Gal. VI, 4)</note>
          </hi>.</p>
        </div3>
<div3>
          <head>9.</head>
          <p>
 <hi>[vers. 4, 5.] Non sedi,</hi> inquit, <hi>cum concilio vanitatis.</hi> 
Hoc quid est, <hi>Non sedi,</hi> intendat Sanctitas
Vestra. Quomodo videt Deus, dicit <hi>non sedi.</hi> Aliquando
non es in concilio, et ibi sedes. Verbi gratia, in theatro
non sedes, sed cogitas theatrica, contra quae
dictum est, <hi>Ure renes meos:</hi> ibi sedes corde, quamvis
non sis ibi corpore. Contingat autem ut tenearis
ab aliquo, et ibi colligeris, aut aliquod officium pium
faciat te ibi sedere. Quomodo potest hoc evenire?
Contingit ex officio pietatis ut servo Dei sit necessitas
in amphitheatro esse; liberare volebat nescio quem
gladiatorem, fieri posset ut sederet, et exspectaret
donec ille exiret quem liberare cupiebat. Ecce non
sedit in concilio vanitatis, quamvis illic corpore sedere
videretur. Quid est sedere? Consentire cum his
qui ibi sedent: quod si praesens non feceris, non ibi
sedisti: si absens feceris, sedisti ibi. <hi>Et cum iniqua
gerentibus non introibo</hi>. <hi>Odio habui congregationem
<pb n="0193"/>
malignorum.</hi> Videtis quia intus est. <hi>Et cum impiis non
sedebo.</hi> </p>
        </div3>
<div3>
          <head>10.</head>
          <p>
 <hi>[vers. 6.] Lavabo in innocentibus manus meas:</hi> 
non aqua ista visibili. Lavas manus, quando pie cogitas
de operibus tuis, et innocenter coram oculis
Dei: quia est et altare coram oculis Dei, quo ingressus
est sacerdos, qui pro nobis se primus obtulit.
Est coeleste altare, et non amplectitur illud altare,
nisi qui lavat manus in innocentibus. Nam multi
altare hoc tangunt indigni, et tolerat Deus pati injuriam
ad tempus sacramenta sua. Sed numquid, fratres
mei, quomodo sunt parietes isti, sic erit Jerusalem
coelestis? Non quomodo reciperis cum malis
intra parietes istos ecclesiae, ita recipieris cum malis
in sinum Abrahae: non ergo timeas, lava manus. <hi>Et
circumdabo altare Domini:</hi> ubi offers vota Domino,
ubi preces fundis, ubi conscientia tua pura est, ubi
dicis Deo qui sis; et si aliquid est in te forte quod
displiceat Deo, curat ille cui confiteris. Lava ergo in
innocentibus manus tuas, et circumda altare Domini,
ut audias vocem laudis.</p>
        </div3>
<div3>
          <head>11.</head>
          <p>
 <hi>[vers. 7.]</hi> Hoc enim sequitur, <hi>Ut audiam vocem
laudis, et enarrem universa mirabilia tua.</hi> Quid est, <hi>Ut audiam vocem laudis?</hi> 
 Ut intelligam, inquit. Hoc
est enim audire coram Deo, non quomodo sonos
istos, quos multi audiunt, et multi non audiunt.
Quam multi ad nos audientes sunt, et ad Deum surdi
sunt! Quam multi habentes aures, non habent illas
aures de quibus dicit Jesus: <hi>Qui habet aures audiendi,
audiat <note>(Matth. XIII, 9)</note>
          </hi>! Ergo quid est audire vocem
laudis? Dicam si potero, adjuvante misericordia Domini,
et orationibus vestris. Audire vocem laudis,
est intelligere intus, quia quidquid in te mali est de
peccatis, tuum est; quidquid boni in justificationibus,
Dei est. Ita audi vocem laudis, ut non te laudes et
quando bonus es: nam laudando te bonum, fis malus;
bonum enim te fecerat humilitas, malum te facit
superbia. Conversus eras ut illuminareris, et conversione
tua factus es luminosus, factus illustratus conversione.
Sed quo? numquid ad te? Si ad te conversus
posses illuminari, nunquam posses tenebrari,
quia tecum semper esses. Quare illuminatus es? Quia
convertisti te ad aliud quod tu non eras. Quid est
aliud quod tu non eras? Deus lumen est. Non enim
tu lumen eras, quia peccator eras. Dicit enim Apostolus
eis quos vult audire vocem laudis: <hi>Fuistis enim
aliquando tenebrae, nunc autem lux <note>(Ephes. V, 8)</note>
          </hi>. Quid
est, <hi>Fuistis aliquando tenebrae,</hi> nisi veteres homines? <hi>Nunc autem lux:</hi> 
 non sine causa lux estis, qui fuistis
jamdudum tenebrae, nisi quia illuminati estis. Noli
putare teipsum esse lucem: illa est lux, quae illuminat
omnem hominem venientem in hunc mundum <note>(Joan. I, 9)</note>;
tu autem per teipsum, per malam voluntatem,
per aversionem tuam tenebratus eras, modo
luces. Sed subjecit statim, ne superbirent illi quibus
dictum est, <hi>Nunc autem lux,</hi> et addidit, <hi>in Domino.</hi> 
<pb n="0194"/>
Sic enim ait, <hi>Fuistis aliquando tenebrae, nunc autem
lux in Domino.</hi> Ergo si praeter Dominum, nec lux:
si autem ideo lux, quia in Domino; quid habes quod
non accepisti? Si autem accepisti, quid gloriaris
quasi non acceperis? Hoc enim ipse Apostolus dixit
alio loco hominibus superbientibus, et volentibus sibi
tribuere quod Dei est, et de bono sic gloriari quasi
de suo, hoc eis dicit: <hi>Quid enim habes quod non accepisti?
Si autem accepisti, quid gloriaris quasi non acceperis <note>(I Cor. IV, 7)</note>
          </hi>?
Qui dedit humili, aufert superbo:
quia qui dedit, potest auferre. Ad hoc enim pertinet,
fratres, si tamen exposui quod volui, exposui autem
quantum potui, etsi non quantum volui, ad hoc pertinet
quod ait, <hi>Lavabo in innocentibus manus meas, et
circumdabo altare tuum, Domine, ut audiam vocem
laudis tuae:</hi> id est, ex ipso bono meo non de me
praesumam, sed de te qui dedisti, ne laudari velim
de me in me, sed de te in te. Ideo sequitur, <hi>Ut audiam
vocem laudis tuae, et enarrem universa mirabilia
tua:</hi> non mea, sed tua.</p>
        </div3>
<div3>
          <head>12.</head>
          <p>
 <hi>[vers. 8, 9.]</hi> Et jam videte, fratres, videte amatorem
illum Dei de Deo praesumentem, positum inter
malos, rogantem Deum ut non comperdatur cum
malis, quia non errat Deus in judicando. Tu enim
cum videris homines in unum locum intrasse, putas
ejusdem meriti esse: Deus autem non fallitur, noli
timere. Tu judicante vento discernis paleam a frumento:
ventum vis flare tibi, et tu non es ventus,
sed optas tibi flare ventum: et cum ventilabro utrumque
excusseris, ventus leve tollit, grave manet. Quaeris
 ergo ventum ad judicandam aream. Numquid
Deus quaerit alterum qui secum judicet, ne perdat
cum malis bonos? Non itaque timeas; securus esto
bonus, etiam in medio malorum; et dic quae audis, <hi>Domine, dilexi decorem domus tuae.</hi> 
 Domus Dei,
Ecclesia est; adhuc habet malos, sed decor domus
Dei in bonis est, in sanctis est: ipsum decorem domus
tuae dilexi. <hi>Et locum habitationis gloriae tuae.</hi> 
Quid est hoc? Et hoc dicam, ad illum sensum pertinet
subobscurum aliquantum: adjuvet me Dominus,
et intentio cordis vestri ab eodem Domino inspirata.
Quid ait, <hi>locum habitationis gloriae tuae?</hi> Dixit prius, <hi>decorem domus tuae:</hi> 
 et exponit quid sit decor domus
Dei, <hi>Locus,</hi> inquit, <hi>habitationis gloriae tuae.</hi> Non sufficit
dicere, Locus habitationis Dei, sed, Locus habitationis
gloriae Dei. Quae est gloria Dei? De qua
paulo ante dicebam, ut et qui fit bonus, non in se,
sed in Domino glorietur <note>(Id. I, 31)</note>. Omnes enim peccaverunt,
et egent gloria Dei <note>(Rom. III, 23)</note>. In quibus
ergo sic habitat Dominus, ut et de bonis suis ipse
glorificetur, ut non sibi velint tribuere, et quasi proprium
vindicare quod ab illo acceperunt, ipsi pertinent
ad decorem domus Dei. Nec discerni illos vellet
Scriptura, nisi quia sunt quidam qui donum Dei habent
quidem, et nolunt in Deo gloriari, sed in se:
habent quidem donum Dei, sed non pertinent ad decorem
<pb n="0195"/>
domus Dei. Qui enim pertinent ad decorem
domus Dei, in quibus habitat gloria Dei, ipsi sunt
locus habitationis gloriae Dei. In quibus autem habitat
gloria Dei, nisi qui sic gloriantur, ut non in se, sed
in Domino glorientur? Ergo quia dilexi decorem
domus tuae, id est, omnes qui ibi sunt et gloriam
tuam quaerunt; sed et non praesumpsi in homine, et
non consensi impiis, et non introibo, et non sedebo
in congregatione eorum; quia ita fui in Ecclesia Dei,
quid mihi retribues? Sequitur quid respondeamus: <hi>Ne comperdas cum impiis animam meam, et cum viris
sanguinum vitam meam.</hi> </p>
        </div3>
<div3>
          <head>13.</head>
          <p>
 <hi>[vers. 10-12.] In quorum manibus iniquitates
sunt, dextera eorum repleta est muneribus:</hi> munera
non solum pecunia est, non solum aurum et argentum,
non solum exenia sunt; neque omnes qui
accipiunt ea, accipiunt munera. Aliquando enim accipiuntur
ab Ecclesia. Quod dico, Petrus accepit,
Dominus accepit, loculos habuit, ea quae mittebantur
Judas auferebat. Sed quid est accipere munera?
Propter munera laudare hominem, adulari homini,
palpare blandiendo, judicare contra veritatem propter
munera. Propter quae munera? Non solum propter
aurum et argentum et hujusmodi aliquid, sed etiam
propter laudem qui judicat male, munus accipit, et
munus quo nihil inanius. Patuit enim illi manus ad
accipiendum judicium linguae alienae, et perdidit judicium
conscientiae suae. Ergo <hi>in quorum manibus
iniquitates sunt, dextera eorum repleta est muneribus.</hi> 
Videtis, fratres, quia coram Deo sunt, et in quorum
manibus non sunt iniquitates, nec dextera eorum
repleta est muneribus, utique coram Deo, et non
possunt nisi Deo dicere, Tu scis: non possunt nisi
illi dicere: <hi>Ne comperdas cum impiis animam meam,
et cum viris sanguinum vitam meam;</hi> qui solus potest
videre, quia non accipiunt munera. Verbi causa,
contingit ut duo homines habeant causam apud servum
Dei; nemo nisi suam justam dicit causam; nam
si iniquam putaret causam suam, judicem non quaereret.
Et ille se putat justam causam habere, et ille.
Veniunt ad judicem. Antequam proferatur sententia,
ambo dicunt: Amplectimur judicium tuum; quidquid
judicaveris, absit ut respuamus. Quid et tu dicis?
Judica quidvis, tantum judica: prorsus si in aliquo
repugnavero, anathema sim. Ambo amant judicem
antequam judicet. Cum autem dicta fuerit sententia,
contra unum erit; et neuter eorum scit contra quem
futura est. Ille ergo si utrisque placere voluerit, accipit
munus laudem hominum. Sed accepto munere
isto, videte quod munus amittat. Accipit quod sonat,
et transit: perdit quod dicitur, et nunquam transit.
Verbum Dei semper dicitur, nunquam transit: verbum
hominis mox ut dictum fuerit, transit. Tenet
inania, dimittit solida. Si autem Deum intueatur,
prolaturus est sententiam contra unum, considerato
Deo, sub quo judice illam profert. Ille autem contra
<pb n="0196"/>
quem prolata fuerit, et si jam effringi non potest,
quia tenetur jure forte non ecclesiastico, sed principum
saeculi, qui tantum detulerunt Ecclesiae, ut
quidquid in ea judicatum fuerit, dissolvi non possit;
si ergo effringi non potest, jam non vult intueri se,
et caecos oculos dirigit in judicem, detrahit quantum
potest. Placere illi, inquit, voluit, diviti favit,
aut aliquid ab illo accepit, aut timuit illum offendere.
Accusat quasi accepta sint munera. Si autem pauper
habuerit contra divitem, et pro paupere fuerit judicatum;
dicit item dives, Accepit munera. Quae munera
a paupere? Vidit, inquit, pauperem, et ne
reprehenderetur quod contra pauperem fecerit, oppressit
justitiam, et protulit contra veritatem sententiam.
Cum ergo necesse sit ut hoc dicatur, videte
non posse dici ab his qui munera non accipiunt, nisi
coram oculis Dei, qui solus videt quis accipiat, et
quis non accipiat: <hi>Ego autem in innocentia mea ambulavi,
redime me, et miserere mei: pes meus stetit in
rectitudine.</hi> Concussus sum quidem undique scandalis
et tentationibus reprehendentium judicium humana
temeritate: sed <hi>pes meus stetit in rectitudine.</hi> Quare
autem <hi>in rectitudine?</hi> Quia superius dixerat: <hi>Et in
Domino sperans non movebor.</hi> </p>
        </div3>
<div3>
          <head>14.</head>
          <p>
 Quid ergo concludit? <hi>In Ecclesiis benedicam te,
Domine.</hi> Id est, in Ecclesiis non me benedicam, quasi
certus de hominibus, sed te benedicam in operibus
meis. Hoc est enim benedicere Deum in Ecclesiis,
fratres, sic vivere ut per mores cujusque benedicatur
Deus. Nam qui benedicit Dominum lingua, et factis
maledicit, non in Ecclesiis benedicit Dominum. Lingua
prope omnes benedicunt, sed non omnes factis.
Quidam voce benedicunt, quidam moribus. In quorum
autem moribus non invenitur quod aiunt, faciunt
blasphemari Deum, ut illi qui nondum intrant Ecclesiam,
quamvis ament peccata sua, et ideo nolint
esse christiani, tamen excusent se per malos, ut
blandiantur sibi, seducentes seipsos, et dicant: Quid
mihi persuades ut Christianus sim? Ego fraudem a
christiano passus sum, et nunquam feci; falsum mihi
juravit christianus, et ego nunquam. Et cum ista dicunt,
impediuntur a salute: ut nihil eis prosit, non
quidem quod jam boni sunt, sed quod mediocriter
mali. Quomodo enim nihil prodest aperire oculos, si
sit quisque in tenebris: ita nihil prodest esse in luce,
si clausi sunt oculi. Ita et paganus quidem (ut de
illis potius loquamur velut bene viventibus) patentibus
oculis est in tenebris; quia non agnoscit lucem
suam Dominum: christianus autem male vivens, in
<pb n="0197"/>
luce quidem est nonnisi Dei, sed clausis oculis. Male
vivendo enim videre non vult eum, in cujus nomine
tanquam caecus est in lumine constitutus, nulla visione
veri luminis animatus.
</p>
        </div3>
      </div1>



<div1>
        <head>IN PSALMUM XXVI</head>
        <head>ENARRATIO I. <hi>Ipsi David, priusquam liniretur.</hi> </head>
<div3>
          <head>1.</head>
          <p>
 <hi>[vers. 1.]</hi> Tiro Christi loquitur, cum accedit ad
fidem. <hi>Dominus illuminatio mea et salutaris meus, quem
timebo?</hi> Dominus mihi et notitiam sui et salutem dabit,
quis me auferet ei? <hi>Dominus protector vitae meae,
a quo trepidabo?</hi> Dominus repellet omnes impetus et
insidias hostis mei, a nullo trepidabo.</p>
        </div3>
<div3>
          <head>2.</head>
          <p>
 <hi>[vers. 2.] Dum appropinquant super me nocentes,
ut edant carnes meas:</hi> dum accedunt ad cognoscendum
me nocentes, et insultandum, ut se mihi praeferant
mutanti me in melius; ut maledico dente non
me consumant, sed potius carnalia desideria mea. <hi>Qui tribulant me inimici mei:</hi> 
 non solum qui me tribulant
amico animo reprehendentes, et a proposito
revocare volentes, sed etiam inimici mei. <hi>Ipsi infirmati
sunt, et ceciderunt:</hi> dum ergo id agunt studio defendendi
sententiam suam, infirmi facti sunt ad credenda
meliora; et verbum salutis, per quod facio
quod eis displicet, odisse coeperunt.</p>
        </div3>
<div3>
          <head>3.</head>
          <p>
 <hi>[vers. 3.] Si consistant adversum me castra, non
timebit cor meum:</hi> adversus me autem si contradicentium
conspirans multitudo consistat, non timebit cor
meum, ut in eorum partes transfugiam. <hi>Si insurgat
in me bellum, in hac ego sperabo:</hi> si exsurgat in me
persecutio hujus saeculi, in hac, quam cogito petitionem,
figam spem meam.</p>
        </div3>
<div3>
          <head>4.</head>
          <p>
 <hi>[vers. 4.] Unam petii a Domino, hanc requiram:</hi> 
unam enim petitionem petii a Domino, hanc requiram. <hi>Ut inhabitem in domo Domini omnes dies vitae
meae:</hi> 
 ut quamdiu in hac vita sum, nullae adversitates
me excludant de numero eorum qui unitatem et veritatem
dominicae fidei per orbem terrarum tenent. <hi>Ut contempler delectationem Domini:</hi> 
 eo fine scilicet,
ut in fide perseveranti appareat mihi species delectabilis,
quam facie ad faciem contempler. <hi>Et protegar
templum ejus:</hi> et absorpta morte in victoriam, immortalitate
induar, effectus templum ejus.</p>
        </div3>
<div3>
          <head>5.</head>
          <p>
 <hi>[vers. 5.] Quoniam abscondit me in tabernaculo
suo in die malorum meorum:</hi> quoniam abscondit me
in dispensatione incarnati Verbi sui in tempore tentationum,
quibus mortalis vita mea subjacet. <hi>Protexit
me in abscondito tabernaculi sui:</hi> protexit me, corde
credentem ad justitiam <note>(Rom. X, 10)</note>.</p>
        </div3>
<div3>
          <head>6.</head>
          <p>
 <hi>[vers. 6.] In petra exaltavit me:</hi> et ut manifestum
etiam fieret ad salutem, quod credidi, in sua firmitate
 fecit eminere confessionem meam, <hi>Et nunc ecce
<pb n="0198"/>
exaltavit caput meum super inimicos meos:</hi> quid mihi
servat in finem, quando et nunc cum corpus mortuum
est propter peccatum <note>(Rom. VIII, 10)</note>, sentio ecce
mentem meam servire legi Dei, nec duci captivam
sub rebellante lege peccati <note>(Id. VII, 22, etc.)</note>? <hi>Circuivi,
et immolavi in tabernaculo ejus hostiam jubilationis:</hi> 
consideravi orbem credentem in Christum; et in eo
quod pro nobis temporaliter Deus humiliatus est,
gaudens laudavi eum: tali enim hostia delectatur. <hi>Cantabo et psallam Domino:</hi> 
 corde atque opere laetabor
in Domino.</p>
        </div3>
<div3>
          <head>7.</head>
          <p>
 <hi>[vers. 7.] Exaudi, Domine, vocem meam, qua
clamavi ad te:</hi> exaudi, Domine, vocem interiorem,
quam in aures tuas forti intentione direxi. <hi>Miserere
mei, et exaudi me:</hi> miserere mei, et exaudi me
in ea.</p>
        </div3>
<div3>
          <head>8.</head>
          <p>
 <hi>[vers. 8.] Tibi dixit cor meum: Quaesivi vultum
tuum.</hi> Non enim hominibus me ostentavi; sed in secreto
ubi solus audis, tibi dixit cor meum: Quaesivi
non a te aliquod extra te praemium, sed vultum tuum. <hi>Vultum tuum, Domine, requiram:</hi> 
 huic inquisitioni
perseveranter instabo; non enim vile aliquid, sed
vultum tuum, Domine, requiram, ut gratis te diligam,
quia pretiosius aliquid non invenio.</p>
        </div3>
<div3>
          <head>9.</head>
          <p>
 <hi>[vers. 9.] Ne avertas vultum tuum a me:</hi> ut inveniam
quod quaero. <hi>Ne declines in ira a servo tuo:</hi> 
ne te quaerens, in aliud incurram. Quid enim hac
poena gravius amanti et quaerenti veritatem vultus
tui? <hi>Adjutor meus esto:</hi> quando hanc inveniam, nisi
tu adjuves? <hi>Ne derelinquas me, neque despicias me,
Deus salutaris meus:</hi> neque contemnas quod mortalis
aeternum audet inquirere; ut enim Deus sanas plagam
peccati mei.</p>
        </div3>
<div3>
          <head>10.</head>
          <p>
 <hi>[vers. 10.] Quoniam pater meus et mater mea
dereliquerunt me:</hi> quoniam regnum saeculi hujus et
civitas saeculi hujus, ex quibus temporaliter et mortaliter
natus sum, dereliquerunt me quaerentem te,
et despicientem quae promittebant, cum id quod
quaero dare non possent. <hi>Dominus autem assumpsit
me:</hi> Dominus autem, qui potest ipse dare mihi se,
assumpsit me.</p>
        </div3>
<div3>
          <head>11.</head>
          <p>
 <hi>[vers. 11.] Legem mihi constitue, Domine, in
via tua:</hi> ad te igitur tendenti, et tantam professionem
perveniendi ad sapientiam a timore inchoanti,
legem mihi constitue, Domine, in via tua, ne aberrantem
disciplina tua deserat. <hi>Et dirige me in semita
recta propter inimicos meos:</hi> et dirige me in rectitudine
angustiarum ejus; non enim inchoare sufficit,
cum inimici, donec perveniatur, non quiescant.</p>
        </div3>
<div3>
          <head>12.</head>
          <p>
 <hi>[vers. 12.] Ne tradideris me in animas tribulantium
me:</hi> ne sinas tribulantes me satiari de malis
meis. <hi>Quoniam insurrexerunt mihi testes iniqui:</hi> quoniam
insurrexerunt in me falsa de me dicentes, ad
amovendum et revocandum me abs te, quasi gloriam
ab hominibus quaeram. <hi>Et mentita est iniquitas sibi.</hi> 
<pb n="0199"/>
Itaque iniquitas mendacio suo delectata est. Nam me
non movit, cui ex hoc promissa est merces major in
coelis.</p>
        </div3>
<div3>
          <head>13.</head>
          <p>
 <hi>[vers. 13.] Credo videre bona Domini, in terra
viventium:</hi> et quoniam haec prior passus est Dominus
meus; si ego quoque linguas morientium contemnam
<note>(Os enim quod mentitur occidit animam <hi>[Sap.
I, 11]</hi> )</note>, <hi>credo videre bona Domini in terra viventium,</hi> 
ubi nullus est falsitati locus.</p>
        </div3>
<div3>
          <head>14.</head>
          <p>
 <hi>[vers. 14.] Sustine Dominum, viriliter age: et
confortetur cor tuum, et sustine Dominum.</hi> Sed quando
istud erit? Arduum est mortali, tardum est amanti:
sed audi non fallacem vocem dicentis: <hi>Sustine Dominum.</hi> 
Tolera ustionem renum viriliter, et ustionem
cordis fortiter: non tibi negatum putes, quod nondum
accipis. Ne desperatione deficias, vide quia dictum
est: <hi>Sustine Dominum.</hi> 
</p>
        </div3>
      </div1>

<div1>
        <head>ENARRATIO II. SERMO AD PLEBEM.</head>
<div3>
          <head>1.</head>
          <p>
 Dominus Deus noster alloquens et consolans nos,
profecto quos respicit ex justo judicio suo in sudore
vultus nostri panem manducare <note>(Gen. III, 19)</note>, ex nobis
nobis loqui dignatur, ut ostendat quia non solum
est conditor noster, sed et habitator. Voces istae
Psalmi, quas audivimus, et ex parte cantavimus, si
dicamus quod nostrae sint, verendum est quemadmodum
verum dicamus: sunt enim voces magis
Spiritus Dei quam nostrae. Rursum si dicamus nostras
non esse, profecto mentimur. Non enim est gemitus
nisi laborantium: aut omnis ista vox, quae hic sonuit,
plena doloris et lacrymarum, potest esse ejus qui
nunquam potest esse miser. Dominus ergo misericors,
nos miseri: misericors loqui dignatus miseris,
dignatur etiam uti in ipsis voce miserorum. Ita utrumque
verum est, et nostram esse vocem, et nostram
non esse; et Spiritus Dei esse vocem, et ipsius non
esse. Spiritus Dei vox est, quia ista nisi illo inspirante
non diceremus: ipsius autem non est, quia ille
nec miser est, nec laborat. Istae autem voces miserorum
et laborantium sunt. Rursus nostrae sunt, quia
voces sunt indicantes miseriam nostram: item non
sunt nostrae, quia ex dono ejus vel gemere meremur.</p>
        </div3>
<div3>
          <head>2.</head>
          <p>
 <hi>[vers. 1.] Psalmus David priusquam liniretur.</hi> 
Hoc habet titulus Psalmi: <hi>Psalmus David priusquam
liniretur,</hi> hoc est, priusquam ungeretur. Unctus est
enim ille ut rex <note>(I Reg. XVI, 13)</note>. Et solus tunc ungebatur
rex, et sacerdos: duae istae illo tempore
unctae personae. In duabus personis praefigurabatur
<pb n="0200"/>
futurus unus rex et sacerdos, utroque munere unus
Christus, et ideo Christus a chrismate. Non solum
autem caput nostrum unctum est, sed et corpus ejus
nos ipsi. Rex autem est, quia nos regit et ducit; sacerdos,
quia pro nobis interpellat <note>(Rom. VIII, 34)</note>. Et
quidem solus ille sacerdos talis extitit, ut ipse
esset etiam sacrificium. Sacrificium obtulit Deo non
aliud quam seipsum. Non enim inveniret praeter se
mundissimam rationalem victimam, tanquam agnus
immaculatus fuso sanguine suo redimens nos, concorporans
nos sibi, faciens nos membra sua, ut in illo
et nos Christus essemus. Ideo ad omnes Christianos
pertinet unctio: prioribus autem Veteris Testamenti
temporibus ad duas solas personas pertinebat. Inde
autem apparet Christi corpus nos esse, quia omnes
ungimur: et omnes in illo et Christi et Christus sumus,
quia quodammodo totus Christus caput et corpus
est. Unctio ista perficiet nos spiritualiter in illa
vita, quae nobis promittitur. Est autem haec vox desiderantis
illam vitam; est vox quaedam desiderantis
gratiam Dei, quae in nobis in fine perficietur: ideo
dictum est, <hi>Priusquam liniretur.</hi> Ungimur enim modo
in sacramento, et sacramento ipso praefiguratur quiddam
quod futuri sumus. Et illud nescio quid futurum
ineffabile desiderare debemus, et in sacramento gemere,
ut in ea re gaudeamus quae sacramento praemonstratur.</p>
        </div3>
<div3>
          <head>3.</head>
          <p>
 Ecce quid dicit: <hi>Dominus illuminatio mea, et salutaris
meus, quem timebo?</hi> ille me illuminat, recedant
tenebrae; ille me salvat, recedat infirmitas; ambulans
in lumine firmus, quem timebo? Non enim talem salutem
dat Deus, quae ab aliquo possit extorqueri; aut
tale lumen est, quod ab aliquo possit obtenebrari. Dominus
illuminans, nos illuminati; Dominus salvans,
nos salvati: si ergo ille illuminans, nos illuminati; et
ille salvans, nos salvati; praeter ipsum nos tenebrae
et infirmitas. Habentes autem in ipso spem certam et
fixam et veram, quem timebimus? Dominus illuminatio
tua, Dominus salutaris tuus. Inveni potentiorem,
et time. Ad potentissimum omnium, ad omnipotentem,
sic pertineo, ut et illuminet me, et salvet
me, nec timeo aliquem praeter ipsum. <hi>Dominus protector
vitae meae, a quo trepidabo?</hi> </p>
        </div3>
<div3>
          <head>4.</head>
          <p>
 <hi>[vers. 2.] Dum appropinquant super me nocentes,
ut edant carnes meas: qui tribulant me inimici mei, ipsi
infirmati sunt, et ceciderunt.</hi> Itaque ego quid timebo,
aut quem timebo? ego quem trepidabo, aut quid trepidabo?
Qui me persequuntur, ipsi infirmantur, ipsi
cadunt. Quare autem persequuntur? <hi>Ut edant carnes
meas.</hi> Quae sunt carnes meae? Carnales affectus mei.
Saeviant persequendo, nihil in me moritur nisi mortale.
Erit in me aliquid, quo persecutor pervenire non
possit, ubi habitat Deus meus. Manducent carnes
meas: finitis carnibus spiritus ero, et spiritualis. Et
quidem tantam salutem mihi promittit Dominus meus,
ut etiam modo ista caro mortalis, quae videtur permitti
<pb n="0201"/>
 manibus persequentium, non pereat in aeternum;
sed quod demonstratum est in capite meo resurgente,
hoc omnia membra sperent. Quem timeat
anima mea, quam inhabitat Deus? Quem timeat caro
mea, cum corruptibile hoc induerit incorruptionem?
Vultis nosse quia carnes illi manducant, qui nos persequuntur,
nec ipsi autem carni nostrae metuendum
est? <hi>Seminatur corpus animale, surget corpus spirituale <note>(I Cor. XV, 44)</note>
          </hi>.
Quanta autem fiducia debet esse
in eo qui novit dicere: <hi>Dominus illuminatio mea, et
salutaris meus, quem timebo? Dominus protector vitae
meae, a quo trepidabo?</hi> Protegitur imperator scutatis,
et non timet; protegitur a mortalibus mortalis, et
securus est: protegitur mortalis ab immortali, et timebit
et trepidabit?</p>
        </div3>
<div3>
          <head>5.</head>
          <p>
 <hi>[vers. 3.]</hi> Quanta autem fiducia debeat esse in
eo qui ista dicit, audite: <hi>Si consistant adversum me
castra, non timebit cor meum.</hi> Castra munita sunt, sed
quid munitius Deo? <hi>Si exsurgat in me bellum.</hi> Quid
mihi facit bellum? Potest mihi auferre spem meam?
potest mihi auferre quod dat Omnipotens? Sicut non
vincitur qui dat, sic non aufertur quod dat. Si auferri
potest datum, vincitur dator. Ergo nec ipsa quae temporaliter
accipimus, auferre nobis quisquam potest,
fratres mei, nisi solus ille qui dedit. Spiritualia quae
donat, non auferet, nisi tu dimiseris: carnalia vero
et temporalia ipse aufert; quia et quisquis alius aufert,
ipso donante potestatem, aufert. Novimus hoc,
et legimus in libro Job, quia nec ille qui videtur quasi
maximam habere potestatem ad tempus diabolus, potest
aliquid nisi permissus <note>(Job I)</note>. Accepit potestatem
in infima, et amisit maxima et summa. Et non
est ista potestas irati, sed poena damnati. Nec ipse
ergo potest habere aliquam potestatem, nisi permissus.
Et in illo libro habes quem commemoravi, et in
Evangelio Dominus dicit: <hi>Hac nocte postulavit satanas,
ut vos cribraret sicut triticum, et ego rogavi pro
te, Petre, ne deficiat fides tua <note>(Luc. XXII, 31)</note>
          </hi>. Permittitur
autem aut ad poenam nostram, aut ad probationem.
Ergo quia nobis nemo potest auferre quod dat
Deus, non timeamus nisi Deum: quidquid aliud fremuerit,
quidquid aliud superbierit adversus nos, non
timeat cor nostrum.</p>
        </div3>
<div3>
          <head>6.</head>
          <p>
 <hi>[vers. 4.] Si exsurgat in me bellum, in hac ego
sperabo.</hi> In qua? <hi>Unam,</hi> inquit, <hi>petii a Domino.</hi> Feminino
genere appellavit quoddam beneficium, tanquam
diceret, Unam petitionem. Et quomodo solemus loquentes
dicere, verbi gratia, Duas habes; non dicimus
Duo, hoc more loquendi usa est Scriptura: <hi>Unam,</hi> inquit, <hi>petii a Domino, hanc requiram.</hi> 
 Videamus quid petit
qui nihil timet. Magna securitas cordis. Vultis nihil
timere? Hanc unam petite, quam unam petit qui nihil
timet, aut quam petit ut nihil timeat? <hi>Unam,</hi> inquit, <hi>petii a Domino, hanc requiram.</hi> 
 Hoc hic agitur ab eis
qui bene ambulant. Quid est hoc? quae est illa una? <hi>Ut inhabitem in domo Domini omnes dies vitae meae.</hi> 
<pb n="0202"/>
Haec est una: domus enim ea dicitur ubi semper manebimus.
In ista peregrinatione dicitur domus, sed
proprie tabernaculum appellatur: tabernaculum peregrinantium,
et quodammodo militantium, et adversus
hostem pugnantium est. Quando ergo tabernaculum
est in hac vita, manifestum est quia est et hostis:
nam simul habere tabernacula, hoc est esse contubernales;
et nostis hoc nomen esse militantium. Ergo
hic tabernaculum, ibi domus. Sed et hoc tabernaculum
interdum per abusionem vicinitatis dicitur domus,
et domus aliquando secundum eumdem modum dicitur
tabernaculum: proprie tamen illa domus, hoc
tabernaculum.</p>
        </div3>
<div3>
          <head>7.</head>
          <p>
 Quid autem acturi simus in illa domo, habes
evidenter expressisse alium psalmum: <hi>Beati qui habitant
in domo tua, in saecula saeculorum laudabunt te <note>(Psal. LXXXIII, 5)</note>
          </hi>.
Hac iste, si dicendum est, cupiditate
ardens, et amore isto aestuans, desiderat omnes dies
vitae suae in domo Domini habitare: in domo Domini
omnes dies vitae suae, non quasi finiendos, sed aeternos.
Sic enim dicuntur dies, quomodo anni, de quibus
dictum est, <hi>et anni tui non deficient <note>(Psal. CI, 28)</note>
          </hi>.
Nam dies vitae aeternae unus dies est sine occasu. Hoc
ergo dixit ad Dominum, Concupivi hanc, Unam petii,
Hanc requiram. Et quasi diceremus ei, Et quid
ibi facturus es? quae ibi delectatio tua? quod avocamentum
cordis? quae illae deliciae, unde gaudia suppetent?
Non enim ibi perdurabis, nisi felix eris.
Felicitas autem illa unde succedet? Habemus enim
hic felicitates diversas generis humani, et miser quisque
dicitur quando illi subtrahitur quod amat. Amant
ergo homines diversas res; et quando quisque quod
amat habere videtur, felix vocatur. Vere autem felix
est, non si id habeat quod amat; sed si id amet quod
amandum est. Multi enim miseri magis habendo quod
amant, quam carendo: amando enim res noxias miseri,
habendo sunt miseriores. Et propitius Deus,
cum male amamus, negat quod amamus: iratus
autem dat amanti quod male amat. Habes evidenter
dicentem Apostolum: <hi>Tradidit illos Deus in concupiscentiam
cordis eorum <note>(Rom. I, 24)</note>
          </hi>. Dedit ergo quod
amabant, sed damnando. Habes rursum negantem
petitum: <hi>Propter quod ter Dominum rogavi,</hi> inquit, <hi>ut
auferret eum a me</hi> (stimulum videlicet carnis), <hi>et dixit
mihi: Sufficit tibi gratia mea; nam virtus in infirmitate
perficitur <note>(II Cor. XII, 8 et 9)</note>
          </hi>. Ecce illos dedit in
concupiscentiam cordis eorum; Paulo apostolo negavit
quod oravit: illis dedit ad damnationem, huic
negavit ad sanitatem. Cum autem id amamus quod
vult Deus ut amemus, procul dubio daturus est nobis.
Haec est illa una, quae debet amari, ut habitemus in
domo Domini per omnes dies vitae nostrae.</p>
        </div3>
<div3>
          <head>8.</head>
          <p>
 Et quia in istis terrenis habitationibus, diversis
deliciis et voluptatibus homines oblectantur, et unusquisque
in ea vult domo habitare, ubi non habeat
quod offendat animum, et habeat multa quae delectent;
si autem subtrahantur ea quae delectabant,
vult homo undecumque migrare: interrogemus quasi
<pb n="0203"/>
curiosius, et dicat iste, quid nos ipsi, quid acturus est
in illa domo, ubi cupit et optat, desiderat et hoc unum
petit a Domino, habitare in ea omnes dies vitae suae.
Quid ibi agis, quaeso te? quid est quod desideras?
Audi quid: <hi>Ut contempler delectationem Domini.</hi> Ecce
quod amo, ecce quare volo habitare in domo Domini
per omnes dies vitae meae. Habet ibi magnum spectaculum,
delectationem ipsius Domini contemplari. Vult
finita nocte sua haerere in luce ipsius. Tunc enim erit
mane nostrum nocte transacta: unde alio loco psalmus
dicit: <hi>Mane astabo tibi, et contemplabor <note>(Psal.
V, 5)</note>
          </hi>. Modo ideo non contemplor, quia cecidi: tunc
astabo, et contemplabor. Haec vox humana est. Cecidit
enim homo, et non mitteretur qui erigeret, nisi cecidissemus.
Nos cecidimus, ille descendit. Ille ascendit,
nos levamur: quia nemo ascendit, nisi qui descendit <note>(Joan. III, 13)</note>.
Qui ruit, levatur; qui descendit, ascendit.
Et non ideo desperemus, quia ille solus ascendit.
Levat enim nos, ad quos cadentes descendit: et stabimus,
et contemplabimur, et magna delectatione
perfruemur. Ecce dixi hoc, et exclamastis desiderio
cujusdam speciei nondum visae. Excedat cor vestrum
omnia usitata, et excedat intentio universas cogitationes
vestras solemnes ex carne, eductas a sensibus
carnis, et imaginantes nescio quae phantasmata. Totum
ab animo rejicite, quidquid occurrerit negate:
cognoscite infirmitatem cordis vestri, et quia vel occurrit
 quod cogitare possetis, dicite: Non est illud;
non enim si illud esset, mihi jam occurrisset. Ita
desiderabitis quoddam bonum. Quale bonum? Omnis
boni bonum, unde omne bonum, bonum cui non additur
quid sit ipsum bonum. Dicitur enim bonus homo,
et bonus ager, et bona domus, et bonum animal, et
bona arbor, et bonum corpus, et bona anima: adjunxisti,
quoties dixisti, Bonum. Est bonum simplex,
ipsum bonum quo cuncta sunt bona, ipsum bonum ex
quo cuncta sunt bona: ipsa est delectatio Domini;
hanc contemplabimur. Jam videte, fratres, si nos delectant
bona ista quae appellantur bona, si nos delectant
bona quae non sunt per se bona (omnia enim
mutabilia non sunt per se bona), qualis erit contemplatio
incommutabilis boni, aeterni, semper eodem
modo manentis? Quandoquidem ista quae dicuntur
bona, nullo pacto nos delectarent, nisi essent bona;
nec alio pacto essent bona, nisi ab illo essent qui
simpliciter bonus est.</p>
        </div3>
<div3>
          <head>9.</head>
          <p>
 Ecce quare habitare volo, inquit, in domo Domini
per omnes dies vitae meae. Dixi vobis quare: <hi>Ut
contempler delectationem Domini.</hi> Ut autem semper
contempler, et nulla molestia me contingat contemplantem,
nulla suggestio avertat, nulla auferat alicujus
potentia, nullum inimicum patiar in contemplando,
et perfruar deliciis securus, ipso Domino Deo
<pb n="0204"/>
meo, quid fiet mihi? Proteget me. Non solum ergo
contemplari volo delectationem Domini, ait, sed etiam <hi>protegi templum ejus.</hi> 
 Ut templum suum me protegat,
ero templum ejus, et protegar ab eo. Numquid tale est
templum Dei, qualia templa sunt simulacrorum? Simulacra
gentium templis suis proteguntur: Dominus
Deus noster templum suum proteget, et securus ero.
Contemplabor ad delectationem, et protegar ad salutem.
Quam erit illa contemplatio perfecta, tam ista
perfecta protectio; et quam illud perfectum gaudium
contemplandi, tam perfecta etiam incorruptio sanitatis.
Ad ista duo verba quae dixit, <hi>contempler delectationem
Domini, et protegar templum ejus,</hi> pertinent illa
duo unde Psalmus coepit, <hi>Dominus illuminatio mea, et
salutaris meus, quem timebo?</hi> Quia contemplabor delectationem
Domini, illuminatio mea est: quia proteget
me templum suum, salutaris meus est.</p>
        </div3>
<div3>
          <head>10.</head>
          <p>
 <hi>[vers. 5.]</hi> Quare autem nobis hoc praestat in
finem? <hi>Quoniam abscondit me in tabernaculo suo, in
die malorum meorum.</hi> Erit ergo mihi in domo habitatio
per omnes dies vitae meae, ad hoc ut contempler
delectationem Domini, et protegar templum ejus. Ut
autem illuc perveniam, unde mihi promitto? <hi>Quoniam
abscondit me in tabernaculo suo, in die malorum meorum.</hi> 
Tunc non erunt dies malorum meorum, sed vidit
me in diebus malorum meorum. Qui ergo me
longe positum misericorditer respexit, secum positum
quomodo beabit? Propterea ergo non impudenter
unam illam petivi; nec mihi dixit cor meum:
Quid petis, aut a quo petis? Audes enim a Deo aliquid
petere, peccator inique? audes sperare aliquam
contemplationem Dei te habiturum, infirme, immundo
corde? Audeo, inquit, non de me, sed de ipsius delectatione;
non de mea praesumptione, sed de illius
pignore. Qui tantum pignus dedit peregrinanti, deseret
pervenientem? <hi>Quoniam abscondit me in tabernaculo
suo, in die malorum meorum.</hi> Ecce dies malorum
nostrorum, vita ista est. Dies malorum aliter habent
impii, aliter fideles. Nam etiam credentes, sed adhuc
peregrinantes a Domino <note>( <hi>Quamdiu enim sumus in hoc
corpore, peregrinamur a Domino [II Cor. V, 6]</hi>. hoc Apostolus dixit)</note>, si dies malorum non agunt, unde vox
Dominicae orationis, <hi>Libera nos a malo <note>(Matth. VI, 13)</note>
          </hi>,
si non sumus in diebus malorum? sed longe discretius
dies malorum agunt qui adhuc non crediderunt:
nec ipsos ille despexit. Etenim Christus pro impiis
mortuus est <note>(Rom. V, 6)</note>. Audeat ergo praesumere
anima humana, et unam illam petere; secura habebit,
secura possidebit. Tantum dilecta est foeda, pulchra
quomodo fulgebit! <hi>Quoniam abscondit me in tabernaculo
suo, in die malorum meorum: protexit me in abscondito
tabernaculi sui.</hi> Quid est absconditum tabernaculi
ipsius? quid est hoc? Multa enim quasi membra tabernaculi
forinsecus videntur. Et est quasi adytum,
quod dicitur penetrale secretum <note>(Hebr. IX, 3)</note>, interius
<pb n="0205"/>
templi. Et quid est hoc? quod solus sacerdos
intrabat. Et forte ipse sacerdos est absconditum tabernaculi
Dei. Accepit enim de isto tabernaculo carnem,
et fecit nobis absconditum tabernaculi: ut tabernaculum
ejus alia membra ipsius credentes in eum
sint, absconditum autem tabernaculi ipse sit. <hi>Mortui
enim estis,</hi> ait Apostolus, <hi>et vita vestra absconditu est
cum Christo in Deo <note>(Coloss. III, 3)</note>
          </hi>.</p>
        </div3>
<div3>
          <head>11.</head>
          <p>
 <hi>[vers. 6.]</hi> An vis nosse quia inde dicit? Petra
nempe est Christus <note>(I Cor. X, 4)</note>. Audite quid sequitur: <hi>Quoniam abscondit me in tabernaculo suo, in die malorum
meorum: protexit me in abscondito tabernaculi sui.</hi> 
Quaerebas quid sit absconditum tabernaculi, audi quod
sequitur: <hi>In petra exaltavit me.</hi> Ergo in Christo exaltavit
me. Quia in pulvere humiliasti te, in petra exaltavit
te. Sed Christus sursum est, tu autem adhuc
deorsum. Audi sequentia: <hi>Et nunc exaltavit caput
meum super inimicos meos. Et nunc,</hi> antequam veniam
ad illam domum, ubi volo habitare per omnes dies
vitae meae, antequam veniam ad illam contemplationem
Domini, <hi>Et nunc exaltavit caput meum super inimicos
meos.</hi> Adhuc patior inimicos corporis Christi,
adhuc non sum exaltatus super inimicos; sed <hi>caput
meum exaltavit super inimicos meos.</hi> Jam caput nostrum
Christus in coelo est, adhuc inimici nostri possunt
in nos saevire: nondum sumus exaltati super illos;
sed caput nostrum jam ibi est. Unde hoc dixit: <hi>Saule, Saule, quid me persequeris 
 <note>(Act. IX, 4)</note>
          </hi>? Se dixit
in nobis esse hic deorsum: ergo et nos in illo sumus
ibi sursum, quia <hi>et nunc exaltavit caput meum super inimicos
meos.</hi> Ecce quale pignus habemus, unde et nos
fide et spe et charitate cum capite nostro sumus in
coelo in aeternum: quia et ipsum divinitate, bonitate,
unitate nobiscum est in terra usque in consummationem
saeculi <note>(Matth. XXVIII, 20)</note>.</p>
        </div3>
<div3>
          <head>12.</head>
          <p>
 <hi>Circumivi, et immolavi in tabernaculo ejus hostiam
jubilationis:</hi> immolamus hostiam jubilationis,
immolamus hostiam laetitiae, hostiam gratulationis,
hostiam gratiarum actionis, quae verbis explicari non
potest. Immolamus autem, ubi? In ipso tabernaculo
ejus, in sancta Ecclesia. Quid ergo immolamus?
Abundantissimum et inenarrabile gaudium, nullis verbis,
voce ineffabili. Haec est hostia jubilationis.
Unde quaesita, unde inventa est? Circumeundo, <hi>Circumivi,</hi> 
inquit, <hi>et immolavi in tabernaculo ejus hostiam
jubilationis.</hi> Circumeat animus tuus per universam
creaturam: undique tibi clamabit creatura: Deus me
fecit. Quidquid te delectarit in arte, artificem commendat;
magisque si circumeas universa, consideratio
concipit artificis laudem. Vides coelos, magna
opera Dei sunt. Vides terram, Deus fecit seminum
numeros, diversitates germinum, multitudinem animalium.
<pb n="0206"/>
Circumi adhuc coelos usque ad terram, nihil
relinquas: undique tibi omnia resonant conditorem;
et ipsae species creaturarum, voces sunt quaedam
creatorem laudantium. Quis autem explicet universam
creaturam? quis illam explicet laudibus? quis digne
laudet coelum et terram, mare, et omnia quae in eis
sunt? Et ista quidem visibilia. Quis digne laudet Angelos,
Sedes, Dominationes, Principatus, et Potestates?
Quis digne laudet hoc ipsum quod in nobis viget,
vegetans corpus, movens membra, sensus exserens,
et memoria tam multa complectens, intellectu
tam multa discernens, quis digne laudet? At si in
istis creaturis Dei sic laborat humanus sermo, in
creatore quid agit, nisi sola restet sermone deficiente
jubilatio? <hi>Circumivi, et immolavi in tabernaculo ejus
hostiam jubilationis.</hi> </p>
        </div3>
<div3>
          <head>13.</head>
          <p>
 Est et alius sensus, qui mihi videtur ad contextionem
Psalmi magis pertinere. Quia enim dixerat
in petra se exaltatum, quod est Christus; et caput
suum exaltatum super inimicos suos, quod est Christus:
etiam se, qui in petra exaltatus est, in eodem
capite suo exaltatum intelligi voluit super inimicos
suos, referens hoc ad honorem Ecclesiae, cui cessit
inimicorum persecutio: et quia hoc per fidem orbis
terrarum factum est, <hi>Circumivi,</hi> inquit, <hi>et immolavi in
tabernaculo ejus hostiam jubilationis:</hi> id est, consideravi
fidem orbis terrarum, in qua exaltatum est caput
meum, super eos qui me persequebantur; et in
ipso tabernaculo ejus, id est in Ecclesia toto orbe diffusa,
ineffabiliter laudavi Dominum.</p>
        </div3>
<div3>
          <head>14.</head>
          <p>
 <hi>[vers. 7.] Cantabo et psallam Domino:</hi> securi
erimus, et securi cantabimus, et securi psallemus,
cum contemplabimur delectationem Domini, et protegemur
templum ejus, in illa incorruptione, quando
absorbebitur mors in victoriam <note>(I Cor. XV, 54)</note>. Modo
quid? Quia jam dicta sunt gaudia illa, quae habebimus,
cum acceperimus illam unam petitionem. Modo quid? <hi>Exaudi, Domine, vocem meam:</hi> 
 gemamus modo, oremus
modo. Gemitus non est nisi miserorum, oratio
non est nisi indigentium. Transiet oratio, succedet
laudatio; transiet fletus, succedet gaudium. Interim
modo, quando in diebus malorum nostrorum sumus,
non cesset oratio nostra ad Deum, a quo unam illam
petamus; et ab ipsa petitione non desinamus, donec
ad eam illo donante ac perducente perveniamus. <hi>Exaudi, Domine, vocem meam, qua clamavi ad te; miserere
mei, et exaudi me:</hi> 
 unam illam petit, tam diu
rogans, flens, gemens, non petit nisi unam. Finivit
omnes cupiditates, remansit illa una quam petit.</p>
        </div3>
<div3>
          <head>15.</head>
          <p>
 <hi>[vers. 8.]</hi> Audi quia hanc petit: <hi>Tibi dixit cor
meum, Quaesivi vultum tuum.</hi> Hoc est ergo quod paulo
ante dixit: <hi>Ut contempler delectationem Domini. Tibi
dixit cor meum, Quaesivi vultum tuum.</hi> Si gaudium nostrum
in isto sole esset, non cor nostrum diceret, <hi>Quaesivi vultum tuum;</hi> 
 sed oculi corporis nostri. Cor
nostrum cui dicit, <hi>Quaesivi vultum tuum,</hi> nisi ei qui
pertinet ad oculum cordis? Lucem istam quaerunt
oculi carnis, lucem illam quaerunt oculi cordis. Sed
<pb n="0207"/>
vis illam lucem, quae videtur oculis cordis, videre:
quia ipsa lux Deus est. <hi>Deus enim lux est,</hi> ait Joannes, <hi>et tenebrae in eo non sunt ullae 
 <note>(I Joan. I, 5)</note>
          </hi>. Vis ergo videre
illam lucem? Munda oculum, unde videtur: <hi>Beati</hi> 
enim <hi>mundo corde, quia ipsi Deum videbunt <note>(Matth. V, 8)</note>
          </hi>.</p>
        </div3>
<div3>
          <head>16.</head>
          <p>
 <hi>[vers. 9.] Tibi dixit cor meum, Quaesivi vultum
tuum, vultum tuum, Domine, requiram:</hi> unam petii a Domino,
hanc requiram, vultuum tuum, <hi>Non avertas faciem
tuam a me.</hi> Quomodo se fixit in ista una petitione! Vis
impetrare? Aliud noli petere: uni suffice, quia una
tibi sufficiet. <hi>Tibi dixit cor meum, Quaesivi vultum tuum;
vultum tuum, Domine, requiram Ne avertas faciem
tuam a me: ne declines in ira a servo tuo.</hi> Magnifice,
nihil dici divinius potest. Sentiunt hoc qui vere
amant. Alius vellet beatus et immortalis esse in his,
quas diligit, terrenarum concupiscentiarum voluptatibus:
et forte propterea Deum coleret, et oraret, ut
diu hic viveret in deliciis suis, et non ab eo aliquid
periret quod terrena possidet cupiditas, nec aurum,
nec argentum, nec si quid praediorum oblectaret oculos
ejus, nec amici morerentur, nec filii, nec conjux,
nec clientes; in his deliciis vellet semper vivere. Sed
quia non potest semper, novit enim se mortalem;
forte ad hoc colit Deum, et ad hoc orat Deum, et ad
hoc gemit Deo, ut ista illi omnia usque in senectutem
 suppetant. Et si diceret ei Deus, Ecce facio te
in his immortalem; pro magno bono acciperet, et
exsultatione gaudiorum gratulatus non se caperet.
Non vult hoc iste, qui unam petiit a Domino. Sed quid
vult? Contemplari delectationem Domini per omnes
dies vitae suae. Rursusque alius qui hoc modo et hac
causa coleret Deum, si illa sibi temporalia adessent,
iratum Deum non timeret, nisi ne illud auferret. Iste
non propter hoc timet iratum; quandoquidem et de
inimicis suis dixit, Ut edant carnes meas. Unde timet
iratum? Ne auferat quod amavit. Quid amavit? Vultum
tuum. Ideo hanc putat iram Domini, si avertat
ab illo vultum suum. Domine, <hi>ne declines in ira a
servo tuo.</hi> Posset illi forte responderi hoc modo:
Quid times, ne declinet a te in ira? Magis si a te declinaverit
in ira, non in te vindicabit: si incurras in
illum iratum, vindicabit in te. Opta ergo potius ut
declinet a te in ira. Non, inquit. Novit enim quid desiderat.
Ira ejus non est nisi aversio vultus ejus.
Quid si te faciet in deliciis istis et voluptate gaudiorum
terrenorum immortalem? Respondet amator talis.
Nolo; quidquid mihi praeter illum est, dulce non
est: quidquid mihi vult dare Dominus meus, auferat
totum, et se mihi det. <hi>Ne declines in ira a servo tuo.</hi> 
Forte ab aliquibus declinat, non in ira; quomodo a
quibusdam qui illi dicunt: <hi>Averte faciem tuam a peccatis
meis <note>(Psal. L, 11)</note>
          </hi>. Quando a peccatis tuis avertit faciem
suam, non in ira a te declinat. Avertat ergo faciem
suam a peccatis tuis: sed non avertat faciem suam a te.</p>
        </div3>
<div3>
          <head>17.</head>
          <p>
 <hi>Adjutor meus esto, ne derelinquas me.</hi> Ecce
<pb n="0208"/>
enim in via sum; petivi a te unam, habitare in domo
tua per omnes dies vitae meae, contemplari delectationem
tuam, protegi templum tuum; hanc petivi
unam: sed ut ad illam perveniam, in via sum. Forte
dices mihi: Nitere, ambula; liberum arbitrium
tibi dedi, voluntatis tuae es; prosequere viam, quaere
pacem et sequere eam <note>(Psal. XXXIII, 15)</note>; noli a via
declinare, noli ibi remanere, noli retro respicere; persevera
in ambulando, quoniam qui perseveraverit
usque in finem, hic salvus erit <note>(Matth. X, 22, et XXIV,
13)</note>. Jam tu accepto libero arbitrio, quasi praesumis
unde ambules: noli de te praesumere; si te dereliquerit,
in ipsa via deficies, cades, aberrabis, remanebis.
Dic ergo illi: Voluntatem quidem liberam mihi
dedisti, sed sine te nihil est mihi conatus meus: <hi>Adjutor meus esto, ne derelinquas me; neque despicias
me, Deus salutaris meus.</hi> 
 Tu enim adjuvas qui condidisti,
tu non deseris qui creasti.</p>
        </div3>
<div3>
          <head>18.</head>
          <p>
 <hi>[vers. 10.] Quoniam pater meus et mater mea
dereliquerunt me.</hi> Fecit se parvulum Deo: ipsum fecit
patrem, ipsum fecit matrem. Pater est, quia condidit,
quia vocat, quia jubet, quia regit: mater, quia fovet,
quia nutrit, quia lactat, quia continet. <hi>Pater meus et
mater mea dereliquerunt me; Dominus autem assumpsit
me,</hi> et regendum et nutriendum. Mortales parentes genuerunt,
filii successerunt, mortales mortalibus, et ad
hoc nati sunt qui succederent, ut qui genuerunt decederent:
non decedet qui me creavit, ego ab illo
non recedam. <hi>Pater meus et mater mea dereliquerunt
me: Dominus autem assumpsit me.</hi> Exceptis etiam illis
duobus parentibus, de quorum carne nati sumus,
patre masculo, et matre femina, tanquam Adam et
Eva; exceptis illis duobus parentibus, habemus hic
alium patrem, et aliam matrem, vel potius habuimus.
Pater secundum saeculum diabolus est, et fuit nobis
pater cum essemus infideles; nam infidelibus dicit
Dominus: <hi>Vos a patre diabolo estis <note>(Joan. VIII, 44)</note>
          </hi>. Si
ille pater omnium impiorum, qui operatur in filiis
diffidentiae <note>(Ephes. II, 2)</note>, mater quae est? Est quaedam
civitas, quae Babylonia dicitur: civitas ista, societas
est omnium perditorum ab oriente usque in occidentem;
ipsa habet regnum terrenum. Secundum hanc
civitatem respublica quaedam dicitur, quam modo
videtis senescere et minui: haec prima fuit mater
nostra, in hac nati sumus. Cognovimus alium patrem,
Deum; reliquimus diabolum. Quando enim audet accedere
ad eos, quos ille suscepit qui superat omnia?
Cognovimus aliam matrem, Jerusalem coelestem, quae
est sancta Ecclesia, cujus portio peregrinatur in terra:
reliquimus Babyloniam. <hi>Pater meus et mater mea dereliquerunt
me:</hi> non habent jam quod mihi praestent;
quia et quando mihi praestare videbantur, tu praestabas,
et illis imputabam.
<pb n="0209"/>
</p>
        </div3>
<div3>
          <head>19. </head>
          <p>
A quo enim etiam secundum mundum istum
praestatur homini, nisi a Deo? Aut quid aufertur homini,
nisi ille jusserit, aut permiserit, qui donavit?
Sed putant vani homines, quod hoc daemones praestent,
quos adorant; et aliquando dicunt sibi: Deus ad vitam
aeternam necessarius est, ad illam vitam spiritualem;
potestates autem istae debent a nobis coli, propter
ista temporalia. O inanitas generis humani! Plus amas
eas res propter quas istos vis colere: profecto plus
habes istos colere, ut non dicam plus, certe vel
tantum. Non vult autem Deus coli cum illis, nec
si ipse colatur multo amplius, et illi multo minus.
Quid ergo, inquies, et isti non sunt necessarii ad haec?
Non. Sed timendum est ne irati noceant. Non nocebunt
nisi ille permittat. Isti semper habent voluntatem nocendi,
nec si placentur, nec si rogentur, desinunt nocere
velle: hoc enim malevolentiae illorum proprium
est. Ergo quid facies eos colendo, nisi ut illum offendas,
quo offenso in istorum potestatem daberis: ut
qui tibi nihil possent facere illo placato, faciant quidquid
volunt illo irato. Et ut noveris quam frustra istos
colas, quasi propter temporalia quisquis haec cogitas:
omnes qui colunt Neptunum, non naufragaverunt;
aut omnes qui blasphemant Neptunum, ad portum
non pervenerunt? omnes mulieres colentes Junonem,
bene pepererunt; aut omnes blasphemantes Junonem,
male pepererunt? Hinc intelligat Charitas Vestra,
inanes esse homines, qui istos volunt colere vel propter
ista terrena. Nam si propter ista terrena colendi
essent, soli cultores illorum terrenis omnibus abundarent.
Quod quidem si esset, fugere nos talia dona et
unam petere a Domino deberemus. Huc accedit, quia
et ista ille dat, qui offenditur cum isti coluntur. Ergo
relinquat nos pater noster, et mater nostra: relinquat
diabolus, relinquat Babylon civitas: Dominus nos suscipiat
consolandos temporalibus, beatificandos aeternis. <hi>Quoniam pater meus et mater mea dereliquerunt me:
Dominus autem assumpsit me.</hi> </p>
        </div3>
<div3>
          <head>20.</head>
          <p>
 <hi>[vers. 11.]</hi> Jam ergo assumptus est a Domino,
deserta illa civitate et rectore ejus diabolo,
quia rector impiorum diabolus est, rector mundi tenebrarum
harum. Quarum tenebrarum? Peccatorum,
infidelium. Unde jam credentibus dicit Apostolus: <hi>Fuistis aliquando tenebrae, nunc autem lux in Domino <note>(Ephes. V. 8)</note>
          </hi>.
Ergo jam suscepti ab illo, quid dicamus? <hi>Legem mihi constitue, Domine, in via tua.</hi> 
 Ausus es
petere legem? Quid si tibi dicat: Implebis legem? si
dedero legem, implebis eam. Non auderet petere, nisi
primo diceret: <hi>Dominus autem suscepit me.</hi> Non auderet
petere, nisi primo diceret: <hi>Adjutor meus esto.</hi> Ergo si tu
adjuvas, si tu suscipis, da legem: <hi>Legem mihi constitue,
Domine, in via tua.</hi> Ergo legem mihi constitue in
Christo tuo. Ipsa enim via locuta est nobis, et dixit: <hi>Ego sum via, veritas et vita 
 <note>(Joan. XIV, 6)</note>
          </hi>. Lex in
Christo, lex cum misericordia est. Ipsa est sapientia,
de qua scriptum est: <hi>Legem autem et misericordiam
<pb n="0210"/>
in lingua portat <note>(Prov. XXXI, 26)</note>
          </hi>. Et si offenderis aliquid
in lege, ille qui pro te fudit sanguinem suum,
confitenti ignoscit tibi: tu tantum viam noli deserere;
dic illi, Susceptor meus esto, <hi>Et dirige me in
semita recta propter inimicos meos.</hi> Legem da, sed ne
auferas misericordiam; qui dixit in alio psalmo: <hi>Nam
et misericordiam dabit, qui legem dedit <note>(Psal. LXXXIII,
8)</note>
          </hi>. Ergo, <hi>Legem mihi constitue, Domine, in via tua,</hi> 
hoc ad praeceptum pertinet: ad misericordiam quid
pertinet? <hi>Et dirige me,</hi> inquit, <hi>in semita recta, propter
inimicos meos.</hi> </p>
        </div3>
<div3>
          <head>21.</head>
          <p>
 <hi>[vers. 12.] Ne tradideris me in animas tribulantium
me:</hi> id est, ne consentiam tribulantibus me. Si
enim consenseris tribulanti te in animam ipsius, quodammodo
non devorabit carnem, sed voluntate perversa
animam tuam manducabit. <hi>Ne tradideris meas
animas tribulantium me.</hi> Trade, si hoc placet, in manus
tribulantium. Dixerunt enim hoc illi martyres, et tradidit
suos in manus tribulantium. Sed quid tradidit?
Carnem. Quod dicitur in libro Job, <hi>Terra tradita est
in manus impii <note>(Job IX, 24)</note>
          </hi>: caro tradita est in manus
persecutoris. <hi>Ne tradideris me,</hi> non carnem meam,
sed me. Anima tibi loquor, mens tibi loquor; non
dico, Noli tradere carnem meam in manus tribulantium
me; sed, <hi>Noli me tradere in animas tribulantium
me.</hi> Et quomodo traduntur homines in animas tribulantium
se? <hi>Quoniam insurrexerunt in me testes iniqui.</hi> 
Jam quia testes iniqui sunt, et multa mala in me dicunt,
et in multis mihi detrahunt; si traditus fuero in
animas eorum, mentiar et ego, et ero socius eorum,
non particeps veritatis tuae, sed comparticeps mendacii
adversus te: <hi>Exsurrexerunt mihi testes iniqui; et
mentita est iniquitas sibi.</hi> Sibi, non mihi: sibi semper
mentiatur, mihi autem non mentiatur. Si tradideris me
in animas tribulantium me, id est, si consensero
voluntatibus eorum; jam non sibi mentita erit
iniquitas, sed et mihi: si autem saeviant quantum
voluerint, et conentur impedire cursus meos, non
tamen tu me des in animas eorum; non consentiendo
voluntatibus eorum, remanebo ego, et permanebo in
veritate tua, et mentietur iniquitas, non mihi, sed sibi.</p>
        </div3>
<div3>
          <head>22.</head>
          <p>
 <hi>[vers. 13.]</hi> Redit ad illam unam post ista pericula,
post labores, post difficultates, inter manus
persequentium et tribulantium aestuans, anhelans,
laborans, et firmus et certus illo suscipiente, illo
juvante, illo ducente, illo regente. Tamen post illum
circuitum et jubilationem, exsultans gaudio, et gemens
in laboribus, suspiravit ad extremum, et ait: <hi>Credo
videre bona Domini in terra viventium.</hi> O bona Domini
dulcia, immortalia, incomparabilia, sempiterna, incommutabilia!
Et quando vos videbo, bona Domini?
Credo videre, sed non in terra morientium. <hi>Credo
videre bona Domini in terra viventium.</hi> Eruet me Dominus
a terra morientium, qui propter me dignatus
est suscipere terram morientium, et mori inter manus
morientium; eruet me Dominus de terra morientium: <hi>Credo videre bona Domini in terra viventium.</hi> 
 Suspirans
dixit, laborans dixit, periclitans dixit inter magnam
turbam tentationum: sed tamen sperans totum
<pb n="0211"/>
de misericordia ejus, cui dixit: <hi>Legem mihi constitue,
Domine.</hi> </p>
        </div3>
<div3>
          <head>23.</head>
          <p>
 <hi>[vers. 14.]</hi> Et quid ille dicit, qui legem illi
constituit? Audiamus et vocem Domini desuper exhortantis
nos, consolantis nos; illius vocem, quem habemus
pro patre et matre qui nos dereliquerunt, illius
vocem audiamus. Audivit enim gemitus nostros, vidit
suspiria nostra, intuitus est desiderium nostrum, et
unam petitionem nostram, unam postulationem per
advocatum Christum libenter accepit; et donec peragamus
istam peregrinationem, qua dilaturus est, non
ablaturus quod promisit, dixit nobis: <hi>Sustine Dominum.</hi> 
Non sustinebis mendacem, non eum qui poterit
falli, non eum qui non est inventurus quod det. Omnipotens
promisit, certus promisit, verax promisit, <hi>Sustine Dominum, viriliter age.</hi> 
 Noli dissolvi: ne sis
inter eos quibus dicitur, <hi>Vae nis qui perdiderunt
sustinentiam <note>(Eccli. II, 16)</note>
          </hi>! <hi>Sustine Dominum,</hi> omnibus
nobis dicitur, et uni homini dicitur. Unus sumus in
Christo, corpus Christi sumus, qui unam illam desideramus,
qui unam illam petimus, qui in illis diebus
malorum nostrorum ingemiscimus, qui credimus nos
videre bona Domini in terra viventium; nobis omnibus,
qui unus in uno sumus, dicitur, <hi>Sustine Dominum,
viriliter age; et confortetur cor tuum, et sustine Dominum.</hi> 
Quid aliud tibi dicat, quam ut hoc repetat quod
audisti? <hi>Sustine Dominum, viriliter age.</hi> Ergo qui perdidit
sustinentiam, effeminatus est, perdidit vigorem.
Hoc viri, hoc feminae audiant, quia in uno viro vir et
femina. Talis in Christo nec masculus nec femina
est <note>(Galat. III, 28)</note>. <hi>Sustine Dominum, viriliter age; et
confortetur cor tuum, et sustine Dominum.</hi> Sustinendo
Dominum habebis eum, habebis quem sustinebis.
Aliud desidera, si majus, si melius, si suavius inveneris.
</p>
        </div3>
      </div1>

<div1>
        <head>IN PSALMUM XXVII ENARRATIO. <hi>Ipsius David.</hi> </head>
<div3>
          <head>1.</head>
          <p>
 <hi>[vers. 1, 2.]</hi> Ipsius mediatoris vox est, manu
fortis in conflictu passionis. Quae autem videtur optare
inimicis, non malevolentiae votum est, sed enuntiatio
poenae illorum: sicut in Evangelio civitatibus in
quibus miracula cum fecisset, neque credidissent ei,
non malevolentia optat quae dicit, sed quid eis immineat
praedicit <note>(Matth. XI, 20)</note>.</p>
        </div3>
<div3>
          <head>2.</head>
          <p>
 <hi>Ad te, Domine, clamavi, Deus meus ne sileas a
me:</hi> ad te, Domine, clamavi, Deus meus ne separes
unitatem Verbi tui ab eo quod homo sum. <hi>Nequando
sileas a me: et cro similis descendentibus in lacum:</hi> 
ex eo enim quod aeternitas Verbi tui non intermittit
unire se mihi, fit ut non sim talis homo quales sunt
caeteri, qui nascuntur in profundam miseriam saeculi
hujus, ubi tanquam sileas, non cognoscitur Verbum
tuum. <hi>Exaudi vocem deprecationis meae, dum oro ad
<pb n="0212"/>
te; dum extollo manus meas ad templum sanctum tuum:</hi> 
dum crucifigor, ad eorum salutem, qui credentes fiunt
templum sanctum tuum.</p>
        </div3>
<div3>
          <head>3.</head>
          <p>
 <hi>[vers. 3.] Ne simul trahas cum peccatoribus animam
meam, et cum operantibus iniquitatem ne perdas
me: cum his qui loquuntur pacem cum proximo suo.</hi> 
Cum his qui mihi dicunt: <hi>Scimus quia a Deo venisti
magister <note>(Joan. III, 2)</note>
          </hi>. <hi>Mala autem in cordibus suis:</hi> 
mala autem loquuntur in cordibus suis.</p>
        </div3>
<div3>
          <head>4.</head>
          <p>
 <hi>[vers. 4.] Da illis secundum opera ipsorum:</hi> da
illis secundum opera ipsorum, quia hoc justum est. <hi>Et secundum malignitatem affectationum 
 ipsorum:</hi> 
mala enim affectantes, bona invenire non possunt. <hi>Secundum opera manuum eorum da eis:</hi> 
 quamvis aliis
ad salutem valeat quod fecerunt, secundum opera tamen
voluntatum illorum da eis. <hi>Redde retributionem
eorum ipsis:</hi> quia pro veritate quam audiebant, voluerunt
fallaciam retribuere; fallacia ipsorum ipsos fallat.</p>
        </div3>
<div3>
          <head>5.</head>
          <p>
 <hi>[vers. 5.] Quoniam non intellexerunt in opera Domini:</hi> et unde manifestum est hoc eis accidisse? Hinc
scilicet, <hi>quoniam non intellexerunt in opera Domini:</hi> haec
ipsa nimirum jam retributio fuit, ut quem malevolo
animo hominem tentaverunt, non cognoscerent Deum
quo consilio incarnatum Pater misit. <hi>Et in opera manuum
ejus:</hi> nec moverentur ipsis visibilibus operibus,
quae porrecta sunt usque ad oculos eorum. <hi>Destrues
illos, et non aedificabis eos:</hi> nihil mihi noceant, sed
nec conantes rursus adversus Ecclesiam meam erigere
machinas aliquid valeant.</p>
        </div3>
<div3>
          <head>6.</head>
          <p>
 <hi>Benedictus Dominus, quoniam exaudivit vocem deprecationis
meae.</hi> </p>
        </div3>
<div3>
          <head>7.</head>
          <p>
 <hi>[vers. 7.] Dominus adjutor meus et protector meus:</hi> 
Dominus adjuvans tanta patientem, et immortalitate
protegens resurgentem. <hi>In ipso speravit cor meum,
et adjutus sum. Et refloruit caro mea:</hi> id est, et resurrexit
caro mea. <hi>Et ex voluntate mea confitebor illi:</hi> unde
jam consumpto mortis metu, non timoris necessitate
sub Lege, sed libera voluntate cum Lege confitebuntur
illi, qui credunt in me; in quibus quia ego
sum, ego confitebor.</p>
        </div3>
<div3>
          <head>8.</head>
          <p>
 <hi>[vers. 8.] Dominus fortitudo plebis suae:</hi> non illa
plebs ignorans justitiam Dei, et suam volens constituere <note>(Rom. X, 3)</note>.
Non enim per se fortem se putavit;
quia Dominus fortitudo plebis suae, in hujus vitae difficultatibus
cum diabolo dimicantis. <hi>Et protecter salutarium
Christi sui est:</hi> ut eam salvam factam per Christum
suum, post fortitudinem bellicam, immortalitate
pacis ad ultimum protegat.</p>
        </div3>
<div3>
          <head>9.</head>
          <p>
 <hi>[vers. 9.] Salvum fac populum tuum</hi>, <hi>et benedic
haereditatem tuam.</hi> Interpello igitur, postquam refloruit
caro mea, quia dixisti, <hi>Postula a me, et dabo tibi
gentes haereditatem tuam <note>(Psal. II, 8)</note>
          </hi>; <hi>Salvum fac populum
tuum, et benedic haereditatem tuam:</hi> quia omnia
mea tua sunt <note>(Joan. XVII, 10)</note>. <hi>Et rege illos, et extolle
<pb n="0213"/>
illos usque in saeculum:</hi> et rege illos in hac temporali
vita, et in aeternam hinc tolle illos.
</p>
        </div3>
      </div1>

<div1>
        <head>IN PSALMUM XXVIII ENARRATIO. <hi>Psalmus ipsi David, consummationis tabernaculi.</hi> </head>
<div3>
          <head>1.</head>
          <p>
 <hi>[vers. 1, 2.]</hi> Psalmus ipsi mediatori manu forti,
perfectionis Ecclesiae in hoc saeculo, ubi adversus
diabolum temporaliter militatur.</p>
        </div3>
<div3>
          <head>2.</head>
          <p>
 Propheta loquitur: <hi>Afferte Domino, filii Dei, afferte
Domino filios arietum:</hi> afferte Domino vosmetipsos,
quos per Evangelium duces gregum Apostoli genuerunt. <hi>Afferte Domino gloriam et honorem:</hi> 
 per opera
vestra Dominus glorificetur et honoretur. <hi>Afferte Domino
gloriam nomini ejus:</hi> gloriose per orbem innotescat. <hi>Adorate Dominum in aula sancta ejus:</hi> 
 adorate
Dominum in dilatato et sanctificato corde vestro; vos
enim estis regium sanctum habitaculum ejus.
</p>
          <p>3 <hi>[vers. 3.] Vox Domini super aquas:</hi> vox Christi
super populos. <hi>Deus majestatis intonuit:</hi> Deus majestatis
de nube carnis terribiliter poenitentiam praedicavit. <hi>Dominus super aquas multas:</hi> 
 ipse Dominus Jesus
postea quam vocem emisit super populos, et
perterruit eos, convertit in se, et habitavit in eis.</p>
        </div3>
<div3>
          <head>4.</head>
          <p>
 <hi>[vers. 4.] Vox Domini in virtute:</hi> vox Domini jam
in ipsis, potentes faciens eos. <hi>Vox Domini in magnificentia:</hi> vox Domini magna faciens in eis.</p>
        </div3>
<div3>
          <head>5.</head>
          <p>
 <hi>[vers. 5.] Vox Domini conterens cedros:</hi> vox Domini
contritione cordis humilians superbos. <hi>Conteret
Dominus cedros Libani:</hi> conteret per poenitentiam Dominus
elatos nitore terrenae nobilitatis, cum ad eos
confundendos ignobilia hujus mundi elegerit <note>(I Cor, I,
28)</note>, in quibus ostendat divinitatem suam.</p>
        </div3>
<div3>
          <head>6.</head>
          <p>
 <hi>[vers. 6.] Et comminuet eas tanquam vitulum Libani.</hi> 
Et amputata superba celsitudine illorum, deponet
eos ad imitationem humilitatis suae, qui tanquam vitulus
per ipsam hujus saeculi nobilitatem ad victimam
ductus est: <hi>Astiterunt enim reges terrae, et principes
convenerunt in unum adversus Dominum et adversus
Christum ejus <note>(Psal. II, 2)</note>
          </hi>. <hi>Et dilectus sicut filius unicornium:</hi> 
nam et ipse dilectus atque unicus Patri
exinanivit se nobilitate sua; et factus est homo, sicut
filius Judaeorum ignorantium justitiam Dei <note>(Rom. X, 3)</note> 
et superbe jactantium tanquam singularem justitiam
suam.</p>
        </div3>
<div3>
          <head>7.</head>
          <p>
 <hi>[vers. 7.] Vox Domini praecidentis flammam ignis.</hi> 
Vox Domini per ardorem concitatissimum persequentium
se sine ulla sua laesione transeuntis, vel dividentis
furentem iracundiam persecutorum suorum,
ut alii dicerent, Numquid forte ipse est Christus; alii,
Non, sed seducit populum <note>(Joan. VII, 12)</note>: atque ita
praecidentis insanum tumultum eorum, ut alios in
charitatem suam trajiceret, alios in malitia eorum
relinqueret.</p>
        </div3>
<div3>
          <head>8.</head>
          <p>
 <hi>[vers. 8.] Vox Domini commoventis solitudinem:</hi> 
vox Domini commoventis ad fidem Gentes quondam
sine spe et sine Deo in hoc mundo <note>(Ephes. II, 12)</note>;
<pb n="0214"/>
ubi nullus propheta, nullus verbi Dei praedicator, veluti
nullus homo habitaverat. <hi>Et commovebit Dominus
desertum Cades:</hi> et tunc celebrari faciet Dominus sanctum
verbum Scripturarum suarum, quod a Judaeis
non intelligentibus deserebatur.</p>
        </div3>
<div3>
          <head>9.</head>
          <p>
 <hi>[vers. 9.] Vox Domini perficientis cervos:</hi> vox
enim Domini primo perficit superatores et repulsores
venenosarum linguarum. <hi>Et revelabit silvas:</hi> et tunc
eis revelabit opacitates divinorum librorum et umbracula
mysteriorum, ubi cum libertate pascantur. <hi>Et in templo ejus unusquisque dicit gloriam:</hi> 
 et in Ecclesia
ejus omnis in spem aeternam regeneratus laudat
Deum pro suo quisque dono, quod a sancto Spiritu
accepit.</p>
        </div3>
<div3>
          <head>10.</head>
          <p>
 <hi>[vers. 10.] Dominus diluvium inhabitat:</hi> Dominus
ergo primum inhabitat diluvium hujus saeculi
in sanctis suis, tanquam in arca, ita in Ecclesia custoditis. <hi>Et sedebit Dominus rex in aeternum:</hi> 
 et deinde
sedebit regnans in eis in aeternum.</p>
        </div3>
<div3>
          <head>11.</head>
          <p>
 <hi>[vers. 11.] Dominus virtutem populo suo dabit:</hi> 
quia Dominus virtutem populo suo contra hujus mundi
procellas et turbines dimicanti dabit, quia pacem illis
in hoc mundo non promisit. <hi>Dominus benedicet populum
suum in pace:</hi> et idem Dominus benedicet populum
suum, in seipso illi pacem praestans; quoniam, inquit, <hi>Pacem meam do vobis, pacem meam relinquo vobis <note>(Joan. XIV, 27)</note>
          </hi>.
</p>
        </div3>
      </div1>



<div1>
        <head>IN PSALMUM XXIX</head>
        <head>ENARRATIO I. <hi>In finem Psalmus Cantici dedicationis domus ipsi David.</hi> </head>
<div3>
          <head>1.</head>
          <p>
 <hi>[vers. 1.]</hi> In finem Psalmus laetitiae resurrectionis
atque in immortalem statum mutationis atque innovationis
corporis, non tantum Domini, sed etiam
totius Ecclesiae. Nam in superiori psalmo tabernaculum
consummatum est, ubi habitamus belli tempore:
nunc autem domus dedicatur, quae in sempiterna pace
permanebit.</p>
        </div3>
<div3>
          <head>2.</head>
          <p>
 <hi>[vers. 2.]</hi> Christus itaque totus loquitur: <hi>Exaltabo
te, Domine, quoniam suscepisti me:</hi> sublimitatem
tuam laudabo, Domine, quoniam suscepisti me. <hi>Nec
jucundasti inimicos meos super me:</hi> nec eos qui toties
variis per orbem persecutionibus me opprimere conati
sunt, jucundasti super me.</p>
        </div3>
<div3>
          <head>3.</head>
          <p>
 <hi>[vers. 3.] Domine Deus meus, clamavi ad te, et
sanasti me:</hi> Domine Deus meus, clamavi ad te, et
corpus mortalitate saucium et aegrum jam non gero.</p>
        </div3>
<div3>
          <head>4.</head>
          <p>
 <hi>[vers. 4.] Domine, reduxisti ab inferis animam
meam, salvum fecisti me a descendentibus in lacum:</hi> 
salvum fecisti me a conditione profundae caecitatis,
atque infimi limi corruptibilis carnis.</p>
        </div3>
<div3>
          <head>5.</head>
          <p>
 <hi>[vers. 5.] Psallite Domino sancti ejus:</hi> exsulta:
Propheta futura ista cernens, et dicit, <hi>Psallite
Domino sancti ejus. Et confitemini memoriae sanctitatis
ejus:</hi> et confitemini ei quod sanctitatis, qua
vos sanctificavit. non est oblitus, cum totum hoc medium
tempus desiderio vestro longum esset.
<pb n="0215"/>
</p>
        </div3>
<div3>
          <head>6. </head>
          <p>
 <hi>[vers. 6.] Quoniam ira in indignatione ejus:</hi> quoniam
vindicavit in vos primum peccatum, quod morte
solvistis. <hi>Et vita in voluntate ejus:</hi> et vitam aeternam,
ad quam redire nullis vestris viribus possetis, quia
voluit dedit. <hi>Vespere demorabitur fletus</hi>: vespere
coepit, ubi sapientiae lumen recessit a peccante homine,
quando morte damnatus est; ab ipso vespere
moras habebit fletus, quamdiu in laboribus et tentationibus
populus Dei exspectat diem Domini. <hi>Et in matutinum
exsultatio:</hi> usque in matutinum, quo exsultatio
resurrectionis futura est, quae in matutina Domini
resurrectione praefloruit.</p>
        </div3>
<div3>
          <head>7.</head>
          <p>
 <hi>[vers. 7.] Ego autem dixi in abundantia mea,
Non movebor in aeternum:</hi> ego autem ille populus,
qui ab initio loquebar, dixi in mea abundantia, jam
nullam patiens egestatem: <hi>Non movebor in aeternum.</hi> </p>
        </div3>
<div3>
          <head>8.</head>
          <p>
 <hi>[vers. 8.] Domine, in voluntate tua praestitisti decori
meo virtutem:</hi> sed hanc abundantiam, Domine,
non ex me mihi esse, sed in voluntate tua praestitisse
te decori meo virtutem ex eo didici, <hi>Avertisti autem faciem tuam a me, et factus sum conturbatus;</hi> 
 quod
avertisti aliquando a peccante faciem tuam, et factus
sum conturbatus, recedente a me illuminatione notitiae
tuae.</p>
        </div3>
<div3>
          <head>9.</head>
          <p>
 <hi>[vers. 9.] Ad te, Domine, clamabo, et ad Deum
meum deprecabor:</hi> quod tempus conturbationis et miseriae
meae recolens, et tanquam in eo constitutus,
audio vocem primogeniti tui, capitis mei pro me morituri,
et dicentis: <hi>Ad te, Domine, clamabo, et ad Deum
meum deprecabor.</hi> </p>
        </div3>
<div3>
          <head>10.</head>
          <p>
 <hi>[vers. 10.] Quae utilitas in sanguine meo, dum
descendo in corruptionem?</hi> quae utilitas in effusione
sanguinis mei, dum descendo in corruptionem? <hi>Numquid
confitebitur tibi pulvis?</hi> Si enim non statim resurrexero,
corruptumque fuerit corpus meum, <hi>numquid
confitebitur tibi pulvis,</hi> id est turba impiorum, quam
mea resurrectione justificabo? <hi>Aut annuntiabit veritatem
tuam?</hi> aut annuntiabit ad salutem caeterorum
veritatem tuam?</p>
        </div3>
<div3>
          <head>11.</head>
          <p>
 <hi>[vers. 11.] Audivit Dominus, et misertus est
mihi; Dominus factus est adjutor meus:</hi> nec dedit
sanctum suum videre corruptionem <note>(Psal. XV, 10)</note>.</p>
        </div3>
<div3>
          <head>12.</head>
          <p>
 <hi>[vers. 12.] Convertisti planctum meum in gaudium
mihi:</hi> quem primogenitum a mortuis consecuta
Ecclesia, nunc in dedicatione domus tuae dico, <hi>Convertisti
planctum meum in gaudium mihi. Conscidisti
saccum meum, et praecinxisti me laetitia:</hi> conscidisti
velamentum peccatorum meorum, tristitiam mortalitatis
meae; et cinxisti me stola prima, immortali
laetitia.</p>
        </div3>
<div3>
          <head>13.</head>
          <p>
 <hi>[vers. 13.] Ut cantet tibi gloria mea, et non
compungar:</hi> ut jam non plangat, sed cantet tibi, non
humilitas, sed gloria mea, quia jam ex humilitate
exaltasti me; et non compungar conscientia peccati,
timore mortis, timore judicii. <hi>Domine Deus meus, in
aeternum confitebor tibi:</hi> et haec est gloria mea, Domine
<pb n="0216"/>
Deus meus, ut in aeternum confitear tibi, quod nihil
mihi ex me, sed omnia bona ex te, qui es Deus omnia
in omnibus <note>(I Cor. XV, 28.)</note> 
</p>
        </div3>
      </div1>

<div1>
        <head>ENARRATIO II. SERMO AD POPULUM.</head>
<div3>
          <head>1.</head>
          <p>
 Hoc certe cantavimus: <hi>Exaltabo te, Domine,
quoniam suscepisti me, nec jucundasti inimicos meos
super me.</hi> Si noverimus de Scripturis sanctis qui sint
inimici nostri, cognoscimus hujus cantici veritatem:
si autem nos fallat carnis prudentia, ut non cognoscamus
adversus quos nobis sit colluctatio, in ipso psalmi
hujus exordio invenimus quaestionem, quam solvere
non possumus. Cujus enim putamus vocem esse laudantis
Deum et gratias agentis et exsultantis atque dicentis: <hi>Exaltabo te, Domine, quoniam suscepisti me,
nec jucundasti inimicos meos super me?</hi> 
 Primo ipsum
Dominum consideremus, qui secundum id quod homo
esse dignatus est, potuit sibi per praecedentem prophetiam
non incongrue verba ista coaptare: ex quo enim
homo, ex hoc et infirmus; ex quo infirmus, ex hoc
et orans. Nam quod modo audivimus, cum Evangelium
legeretur, quemadmodum etiam in desertum
secesserit a discipulis suis, quo eum sunt consecuti,
et invenerunt cum: secedens autem <hi>ibi orabat,</hi> et
dictum est a discipulis qui eum invenerunt, <hi>Quaerunt
te homines;</hi> at ille respondit: <hi>Eamus et in alia loca atque
castella praedicare; ad hoc enim veni (Marci I, 35,
37, 38)</hi>. Si divinitatem Domini nostri Jesu Christi
consideres, quis orat? ad quem orat? quare orat?
Orat Deus? orat ad aequalem? Causam autem orandi
quam habet, semper beatus, semper omnipotens,
semper incommutabilis, aeternus, et Patri coaeternus?
Intuentes ergo quod per Joannem, quasi per quamdam
nubem suam, ipse intonuit, dicens: <hi>In principio erat
Verbum, et Verbum erat apud Deum, et Deus erat Verbum,
hoc erat in principio apud Deum: omnia per
ipsum facta sunt, et sine ipso factum est nihil: quod factum
est in illo vita est</hi>, <hi>et vita erat lux hominum, et lux
in tenebris lucet, et tenebrae eam non comprehenderunt <note>(Joan. I, 1-5)</note>
          </hi>:
huc usque dicentes, non invenimus
orationem, nec causam orandi, nec locum orandi,
nec affectum orandi. Sed quoniam paulo post dicit, <hi>Et Verbum caro factum est, et habitavit in nobis 
 <note>(Ibid.,
14)</note>
          </hi>; habes majestatem ad quam ores, habes humanitatem
quae pro te oret. Nam hoc dictum est ab
Apostolo, etiam post resurrectionem Domini nostri
Jesu Christi: <hi>Qui sedet,</hi> inquit, <hi>ad dexteram Dei, qui
etiam interpellat pro nobis <note>(Rom. VIII, 34)</note>
          </hi>. Quare interpellat
pro nobis? Quia mediator esse dignatus est.
Quid est mediatorem esse inter Deum et homines <note>(I Tim. II, 5)</note>?
Non inter Patrem et homines, sed
inter Deum et homines. Quid est Deus? Pater et Filius
et Spiritus sanctus. Quid sunt homines? Peccatores,
impii, mortales. Inter illam Trinitatem et hominum
infirmitatem et iniquitatem, mediator factus est homo,
non iniquus, sed tamen infirmus; ut ex eo quod non
iniquus, jungeret te Deo; ex eo quod infirmus, propinquaret
tibi: atque ita, ut inter hominem et
<pb n="0217"/>
Deum mediator existeret, <hi>Verbum caro factum est,</hi> 
id est, Verbum homo factum est. Nomine enim carnis
appellati sunt homines. Inde est: <hi>Et videbit omnis caro
salutare Dei <note>(Luc. III, 6)</note>
          </hi>. Omnis caro dictum est,
omnes homines. Et Apostolus: <hi>Non est nobis colluctatio
adversus carnem et sanguinem</hi> (id est adversus homines), <hi>sed adversus principes et potestates et rectores
mundi tenebrarum harum 
 <note>(Ephes. VI, 12)</note>
          </hi>: de quibus
in consequentibus, si Dominus adjuverit, loquemur.
Pertinet enim ista distinctio ad expositionem Psalmi,
quem in nomine Domini suscepimus enodare Sanctitati
Vestrae. Tamen ad hoc dixi haec exempla, ut noveritis
carnem appellatos esse homines; ut quod
dictum est, <hi>Et Verbum caro factum est,</hi> intelligatis
dictum, et Verbum homo factum est.</p>
        </div3>
<div3>
          <head>2.</head>
          <p>
 Neque sine causa hoc dixi. Noverit Sanctitas
Vestra fuisse quamdam haeresim, vel adhuc fortassis
haberi reliquias quorumdam qui dicti sunt Apollinaristae.
Aliqui enim ipsorum dixerunt hominem, quem
suscepit Sapientia Dei <note>(et in quo expressit personam
suam, non sicut in caeteris hominibus, sed sicut
dictum est in psalmo, <hi>Unxit te Deus, Deus tuus oleo
exsultationis prae participibus tuis [Psal. XLIV, 8]</hi>,
id est amplius quam participes tuos: ne putetur
sic unctus Christus quomodo caeteri homines,
quomodo caeteri justi, quomodo Patriarchae, Prophetae,
Apostoli, et Martyres, et quidquid magnum
est in genere humano. Quando quidem nihil
majus exstitit in genere humano quam Joannes Baptista;
nec in natis mulierum exsurrexit <hi>[Matth.
XI, 11]</hi>. Si quaeris excellentiam hominis, Joannes Baptista
est. Cui autem Joannes se dicit non esse dignum
corrigiam calceamenti solvere <hi>[Marci I, 7]</hi>,
quid erat ille nisi amplius quam caeteri homines?
Etiam in ipso homine amplius quam caeteri homines.
Nam secundum Deum, et secundum divinitatem, et
seecundum id quod in principio erat Verbum, et Verbum
erat apud Deum, et Deus erat Verbum, super
omnem creaturam aequalis est Patri: sed agimus de
homine. Forte putet quispiam vestrum, fratres, quia
homo ille susceptus a Sapientia Dei, aequalis erat
caeteris hominibus. Si in tuis membris multum distat
inter caput et caetera membra: certe omnia membra
faciunt corpus unum, multum tamen interest inter
caput et caetera membra. Etenim in caeteris membris
non sentis nisi tactu; tangendo sentis in caeteris
membris: in capite autem et vides, et audis, et
olfacis, et gustas, et tangis. Si tanta excellentia est
capitis ad membra caetera, quanta excellentia est
capitis universae Ecclesiae, id est illius hominis, quem
voluit Deus mediatorem esse inter Deum et homines?)</note>,
ergo illi haeretici dixerunt, hominem illum,
quem suscepit Verbum, cum Verbum caro factum
est, non habuisse mentem humanam, sed tantum
animam sine intelligentia humana fuisse. Homo enim
videtis unde constat: ex anima et corpore. Sed ipsa
anima humana habet aliquid quod non habent animae
<pb n="0218"/>
pecorum. Nam et pecora animam habent, et animalia
vocantur: non enim vocarentur animalia nisi ab
anima; et videmus quia et ipsa vivunt. Sed quid habet
amplius homo, unde factus est ad imaginem Dei?
Quia intelligit et sapit, quia discernit bonum a malo:
in hoc factus est ad imaginem et similitudinem Dei.
Habet ergo aliquid quod non habent pecora. Et quia
contemnit in se quo melior est pecoribus; perimit in
se vel deterit, et quodammodo obsolefacit imaginem
Dei, ut dicatur talibus: <hi>Nolite esse sicut equus et mulus,
quibus non est intellectus <note>(Psal. XXXI, 9)</note>
          </hi>. Illi
igitur haeretici dixerunt Dominum nostrum Jesum
Christum non habuisse mentem humanam, et illud
quod <foreign xml:lang="greek">λογικὸν</foreign> Graeci dicunt, nos dicimus rationale,
unde homo ratiocinatur, quod non habent caetera
animalia. Sed quid dicunt? Ipsum Verbum Dei, hoc
erat in illo homine pro mente. Exclusi sunt isti, respuit
illos catholica fides, et haeresim fecerunt. Confirmatum
est in catholica fide, hominem illum quem
suscepit Sapientia Dei, nihil minus habuisse quam
caeteri homines, quantum pertinet ad integritatem
naturae: quantum autem ad excellentiam personae,
aliud quam caeteri homines. Nam caeteri homines
possunt dici participes Verbi Dei, habentes Verbum
Dei, nullus autem eorum potest dici Verbum Dei, quod
dictus est ille, cum dictum est, <hi>Verbum caro factum est.</hi> </p>
        </div3>
<div3>
          <head>3.</head>
          <p>
 Non defuerunt etiam alii quidam ex ipso errore
venientes, qui non solum mentem dicerent non habuisse
illum hominem, mediatorem Christum inter
Deum et homines, sed nec animam: sed tantum dixerunt,
Verbum et caro erat, et anima ibi non erat
humana, mens ibi non erat humana. Hoc dixerunt.
Sed quid erat? Verbum et caro. Et istos respuit Ecclesia
catholica, et expellit eos ab ovibus, et a simplici
et vera fide: et confirmatum est, quemadmodum
dixi, hominem illum mediatorem habuisse omnia hominis,
praeter peccatum. Si enim multa gessit secundum
corpus, ex quo intelligamus quia habuit
corpus non in mendacio, sed in veritate: ut
puta, quomodo intelligimus quia habuit corpus? Ambulavit,
sedit, dormivit, comprehensus est, flagellatus
est, colaphizatus est, crucifixus est, mortuus est.
Tolle corpus, nihil horum fieri potuit. Quomodo ergo
ex his indiciis cognoscimus in Evangelio quia verum
corpus habuit, sicut et ipse etiam post resurrectionem
dixit: <hi>Palpate, et videte, quia spiritus carnem et
ossa non habet, sicut me videtis habere <note>(Luc. XXIV, 39)</note>
          </hi>:
quomodo ex his rebus, ex his operibus credimus et
intelligimus et novimus quia corpus habuit Dominus
Jesus, sic et ex quibusdam aliis officiis naturalibus
quia habuit animam. Esurire, sitire, animae sunt ista:
tolle animam, corpus haec exanime non poterit. Sed
si falsa dicunt ista fuisse, falsa erunt et illa quae de
corpore creduntur: si autem ex eo verum corpus,
quia vera officia corporis; ex eo vera anima, quia
vera officia animae.</p>
        </div3>
<div3>
          <head>4.</head>
          <p>
 Quid ergo? Quoniam Dominus factus est infirmus
<pb n="0219"/>
propter te, o homo qui audis; non tibi compares
Deum Etenim creatura es, ille creator tuus. Nec illum
hominem tibi conferas, quia propter te homo Deus
tuus, et Verbum Filius Dei: sed illum hominem tibi
praeferas, tanquam mediatorem, Deum autem supra
omnem creaturam: et sic intelligas, quia qui homo factus
est propter te, non incongrue orat pro te. Si ergo
non incongrue orat pro te, non incongrue potuit et ista
verba dicere propter te: <hi>Exaltabo te, Domine, quoniam
suscepisti me, nec jucundasti inimicos meos super
me.</hi> Sed ista verba, si non intelligamus inimicos,
falsa erunt, ipsum Dominum Jesum Christum cogitantes.
Quomodo enim verum est, si Christus Dominus
loquitur, <hi>Exaltabo te, Domine, quoniam suscepisti
me?</hi> Ex persona hominis, ex persona infirmitatis, ex
persona carnis, quomodo verum est: quandoquidem
jucundati sunt inimici ejus super eum, quando illum
crucifixerunt, tenuerunt eum, et flagellaverunt, et colaphizaverunt,
dicentes, <hi>Prophetiza nobis, Christe <note>(Matth. XXVI, 66, etc)</note>
          </hi>?
Ista jucunditas eorum quasi
cogit nos putare falsum esse quod dictum est, <hi>Nec
jucundasti inimicos meos super me.</hi> Deinde cum in
cruce penderet, et transibant vel stabant, et attendebant,
et caput movebant, et dicebant, <hi>Ecce Filius Dei,
alios salvos fecit, seipsum non potest, descendat de cruce,
et credimus in eum <note>(Id. XXVII, 42)</note>
          </hi>; dicentes ista
nonne jucundabantur super eum? Ubi est ergo ista
vox, <hi>Exaltabo te, Domine, quoniam suscepisti me, nec
jucundasti inimicos meos super me?</hi> </p>
        </div3>
<div3>
          <head>5.</head>
          <p>
 Fortasse non est ista vox Domini nostri Jesu
Christi, sed ipsius hominis, sed universae Ecclesiae
populi christiani: quia omnis homo in Christo unus
homo est, et unitas Christianorum unus homo. Fortasse
ipse homo, id est, unitas Christianorum ipsa dicit: <hi>Exaltabo te, Domine, quoniam suscepisti me, nec
jucundasti inimicos meos super me.</hi> 
 Quomodo et hoc
verum est de illis? Non sunt comprehensi Apostoli,
non sunt caesi, non sunt flagellati, non sunt occisi,
non sunt crucifixi, non sunt incensi vivi, non ad bestias
pugnaverunt, quorum memorias celebramus?
Quando autem ista illis faciebant homines, nonne jucundabantur
super eos? Quomodo ergo potest et populus
christianus dicere: <hi>Exaltabo te, Domine, quoniam
suscepisti me, nec jucundasti inimicos meos super me?</hi> </p>
        </div3>
<div3>
          <head>6.</head>
          <p>
 <hi>[vers. 1.]</hi> Intelligemus hoc, si videamus primo
titulum Psalmi. Habet enim: <hi>In finem Psalmus Cantici
dedicationis domus ipsi David.</hi> In hoc titulo est
omnis spes, et universum sacramentum dissolvendae
hujus quaestionis. Dedicabitur domus aliquando,
quae modo fabricatur. Modo enim fabricatur domus,
id est Ecclesia, postea dedicabitur. In dedicatione
apparebit gloria populi christiani, quae modo latet.
Saeviant modo inimici, humilient, faciant non quidquid
volunt, sed quidquid desuper permittuntur. Non
enim quidquid passi ab inimicis fuerimus, inimicis
deputandum est, et non Domino Deo nostro. Quando
quidem in ipso suo exemplo mediator demonstravit,
<pb n="0220"/>
quando nobis desuper permittit homines nocere,
non voluntatem nocendi desuper dari, sed potestatem.
Unusquisque enim malus apud se habet voluntatem
nocendi: ut autem possit nocere, non habet in potestate.
Ut velit, jam reus est: ut possit, occulta dispensatione
providentiae Dei in alium permittitur ad
poenam, in alium permittitur ad probationem, in
alium permittitur ad coronam. Ad poenam, quomodo
permissi sunt <foreign xml:lang="greek">ἀλλόφυλοι,</foreign> id est alienigenae, capere populum
Israel, quia peccaverunt in Deum <note>(Judic. X, 7,
et XIII, 1, etc.)</note>. Ad probationem autem permissus est
diabolus in Job <note>(Job I, 12)</note>: probatus est Job, confusus
est diabolus. Ad coronam vero permissi sunt
persecutores in martyres: occisi sunt martyres,
quasi vicisse se arbitrati sunt persecutores; illi in manifesto
falso triumpharunt, illi in occulto vere coronati
sunt. Ergo in quem permittitur, occultae dispensationis
est providentiae Dei: ut autem velit nocere, ipsius
hominis est; non enim continuo quem vult occidit.</p>
        </div3>
<div3>
          <head>7.</head>
          <p>
 Itaque ipse Dominus judex vivorum et mortuorum,
stans ante hominem judicem, praebens nobis
humilitatis et patientiae documentum, non victus, sed
militi pugnandi exemplum demonstrans, minanti judici,
tumenti superbia, et dicenti, <hi>Nescis quia potestatem
habeo dimittendi et occidendi te?</hi> abstulit typhum
inflantis, et tanquam reddens exsufflationem qua detumesceret, <hi>Non haberes,</hi> 
 inquit, <hi>in me potestatem,
nisi data tibi esset desuper <note>(Joan. XIX, 10, 11)</note>
          </hi>. Et Job
(nempe diabolus occidit filios ipsius, diabolus tulit
omnem substantiam ipsius), et ille quid? <hi>Dominus dedit,
Dominus abstulit; sicut Domino placuit ita factum
est, sit nomen Domini benedictum <note>(Job I, 21)</note>
          </hi>. Non
triumphet inimicus, quia ipse fecit: Novi ego, inquit,
a quo sit permissus; diabolo tribuatur nocendi voluntas,
Domino meo probandi potestas. In ipso vulnere
corporis accedit uxor relicta, sicut Eva, adjutrix
diaboli, non consolatrix mariti; tentat, et dicit inter
multas increpationes: <hi>Dic aliquod verbum in Deum,
et morere <note>(Id. II, 9)</note>
          </hi>. Et ille Adam in stercore cautior,
quam Adam in paradiso; nam Adam in paradiso consensit
mulieri, ut de paradiso emitteretur; Adam in stercore
respuit mulierem, ut ad paradisum admitteretur.
Quid ergo ille Adam in stercore, parturiens immortalitatem
intrinsecus, vermibus fluescens extrinsecus, quid
ait mulieri? <hi>Tanquam una ex insipientibus mulieribus locuta
es. Si bona percepimus de manu Domini, mala non
sustinebimus <note>(Ibid., 10)</note>
          </hi>? Iterum et ille manum Domini
dixit in se, quod eum diabolus percusserat:
quia non attendebat quis percuteret, sed quis permitteret.
Namque et ipse diabolus eamdam potestatem,
quam sibi volebat dari, manum Domini appellavit:
nam objiciens crimen justo viro, cui Dominus
perhibebat testimonium, ait Deo: <hi>Numquid gratis Job
colit Dominum? nonne tu vallasti eum ac domum ejus,
universamque substantiam ejus per circuitum? Operibus
manuum ejus benedixisti, et possessio ejus crevit in
terra: tanta bona illi dedisti, propterea te colit; sed
<pb n="0221"/>
mitte manum tuam, et tange omnia quae sunt ejus, nisi
in faciem tuam benedixerit tibi <note>(Job. I, 9-11)</note>
          </hi>. Quid est, <hi>mitte manum tuam,</hi> 
 cum ipse vellet mittere? Sed quia
ipse non posset mittere manum suam, ipsam potestatem
quam accepit a Deo, manum Dei appellavit.</p>
        </div3>
<div3>
          <head>8.</head>
          <p>
 Quid ergo, fratres, quia tanta inimici in Christianos
fecerunt; et exsultaverunt, et jucundati sunt
super eos? Sed quando apparebit quia non sunt jucundati?
Quando illi confundentur, illi exsultabunt in
adventu Domini Dei nostri, cum venerit ferens in
manu retributiones, damnationem impiis, regnum justis;
societatem cum diabolo iniquis, societatem cum
Christo fidelibus. Quando ergo hoc ostenderit, quando
stabunt justi in magna constantia <note>(de Scripturis dico,
recordamini lectionem de libro Sapientiae: <hi>Tunc stabunt
justi in magna constantia adversus eos qui se angustaverunt:
illi autem dicent inter se poenitentes, et prae
angustia spiritus gementes: Quid nobis profuit superbia,
et divitiarum jactantia quid contulit nobis? transierunt
enim omnia illa tanquam umbra;</hi> et quid dicent de justis? <hi>Quomodo computati sunt inter filios Dei, et inter
sanctos sors illorum est 
 [Sap. V, 1, etc.]</hi>?)</note>, tunc erit dedicatio
domus, quae modo in tribulationibus fabricatur;
tunc recte dicet populus ille: <hi>Exaltabo te, Domine,
quoniam suscepisti me, nec jucundasti inimicos
meos super me.</hi> Vera ergo erit vox ista in populo Dei,
qui populus modo angustatur, modo tribulatur, tantis
tentationibus, tantis scandalis, tantis insecutionibus,
tanta pressura. Haec tormenta animi non sentit in Ecclesia
qui non proficit, putat enim quia pax est: sed
incipiat proficere, et tunc videbit in qua pressura sit;
quia cum crevisset herba, et fructum fecisset, tunc
apparuerunt et zizania <note>(Matth. XIII, 26)</note>: et qui apponit
scientiam, apponit dolorem <note>(Eccle. I, 18)</note>. Proficiat,
et videbit ubi sit: existat fructus, et apparebunt
zizania. Vox veridica est per Apostolum, deleri non
potest ab initio usque ad finem: <hi>Sed et omnes qui volunt,</hi> 
inquit, <hi>pie vivere in Christo, persecutionem patiuntur.
Maligni autem homines et seductores proficiunt in
pejus, ipsi errantes et alios in errorem mittentes <note>(II Tim.
III, 12, 13)</note>
          </hi>. Et unde sunt verba illa psalmi, <hi>Sustine
Dominum, viriliter age, et confortetur cor tuum, et sustine
Dominum <note>(Psal. XXVI, 14)</note>
          </hi>? Parum erat semel, <hi>Sustine Dominum,</hi> 
 nisi repeteret: ne forte sustineret
biduo, triduo, quatriduo, et maneret pressura et tribulatio;
ideo addidit, <hi>viriliter age;</hi> addidit, <hi>et confortetur
cor tuum.</hi> Et quia ab initio usque in finem sic
erit, quod habet sententia in capite, hoc habet in fine, <hi>et sustine Dominum.</hi> 
 Transeunt ista quae te premunt,
et veniet quem sustines, et exterget sudorem: siccabit
lacrymam, ultra non flebis. Modo autem gemamus
in tribulationibus, sicut dicit Job, <hi>Nonne tentatio est
vita humana super terram <note>(Job VII, 1)</note>
          </hi>?</p>
        </div3>
<div3>
          <head>9.</head>
          <p>
 Tamen, fratres, antequam veniat dies dedicationis
domus, videamus quia jam dedicatum est caput
nostrum: jam facta est dedicatio domus in capite,
tanquam dedicatio fundamenti. Caput sursum est,
fundamentum deorsum: ne forte propterea male dixerimus
fundamentum esse Christum; culmen est potius,
<pb n="0222"/>
ascendit in coelum, sedet ad dexteram Patris.
Sed puto nos non errasse. Apostolus enim dixit: <hi>Fundamentum
enim aliud nemo potest ponere, praeter id quod
positum est, quod est Jesus Christus: si quis autem superaedificaverit
supra fundamentum hoc, aurum, argentum,
lapides pretiosos.</hi> Qui bene vivunt, qui Deum
honorant et laudant, qui patientes sunt in tribulationibus,
qui desiderant patriam, ipsi aedificant aurum,
argentum, lapides pretiosos: qui autem amant adhuc
saecularia, et negotiis terrenis implicati sunt, et dediti
sunt vinculis quibusdam et affectibus carnis, domibus
suis, conjugibus, possessionibus, et tamen christiani
sunt, ita ut cor eorum non recedat a Christo, et nihil
praeponant Christo, quomodo in aedificando nihil praeponitur
fundamento; aedificant quidem ipsi ligna, fenum,
stipulam: sed quid secutus est? <hi>Uniuscujusque
opus quale sit ignis probabit:</hi> ignis tribulationis et tentationis.
Iste ignis multos martyres hic probavit, omne
autem genus humanum probat in fine. Inventi sunt
martyres qui haberent ista saecularia. Quam multi
divites et senatores passi sunt! Aedificabant tamen
quidam eorum ligna, fenum, stipulam in affectibus
carnalium et saecularium curarum: sed tamen quia
Christum fundamentum habebant super quod aedificabant,
arsit fenum, et ipsi remanserunt in fundamento.
Sic dicit Apostolus: <hi>Si cujus opus manserit, mercedem
accipiet:</hi> et nihil perdet; quia quod amavit, hoc inveniet.
Quid ergo illis fecit ignis tribulationis? Probavit
eos. <hi>Si cujus opus permanserit, mercedem accipiet:
si cujus opus arserit, damnum patietur; ipse autem
salvus erit, sic tamen quasi per ignem <note>(I Cor. III, 11-15)</note>
          </hi>.
Sed aliud est igne non laedi, aliud per ignem salvari.
Et unde? Propter fundamentum. Non recedat ergo de
corde fundamentum. Noli super fenum ponere fundamentum,
hoc est, noli anteponere fenum fundamento,
ut fenum habeat primum locum in corde tuo,
et secundum Christus: sed si jam non potest nisi esse
ibi fenum, vel primum locum ibi habeat Christus, et
fenum secundum.</p>
        </div3>
<div3>
          <head>10.</head>
          <p>
 Ergo fundamentum est Christus. Quomodo dixi,
dedicatum est caput nostrum, ipsum caput est fundamentum.
Sed fundamentum deorsum solet esse, caput
autem sursum. Intelligat Sanctitas Vestra quid dicam,
fortassis explicabo in nomine Christi. Pondera gemina
sunt. Pondus enim est impetus quidam cujusque
rei, velut conantis ad locum suum: hoc est pondus.
Fers lapidem manu, pateris pondus; premit manum
tuam, quia locum suum quaerit. Et vis videre quid
quaerat? Subtrahe manum, venit ad terram, quiescit
in terra: pervenit quo tendebat, invenit locum suum.
Pondus ergo illud motus erat quasi spontaneus, sine
anima, sine sensu. Sunt alia quae sursum versus petunt
locum. Namque si aquam mittas super oleum,
pondere suo in ima tendit. Locum enim suum quaerit,
ordinari quaerit: quia praeter ordinem est aqua
super oleum. Donec ergo veniat ad ordinem suum,
inquietus motus est, donec teneat locum suum. Contra,
oleum funde sub aqua, verbi gratia, quemadmodum
si vas olei cadat in aquam, in abyssum, in mare,
<pb n="0223"/>
et frangatur, non se patitur oleum subter. Quomodo
aqua super oleum missa, pondere ad ima locum suum
quaerit: sic oleum subter aquam fusum, pondere ad
summa locum suum quaerit. Si ergo ita est, fratres,
quo tendit ignis et aqua? Ignis sursum fertur, locum
suum quaerit; et aqua locum suum quaerit pondere
suo. Lapis ima petit, et lignum, et columnae, et terra,
unde aedificantur istae domus: de illo ergo sunt genere
rerum, quae pondere suo deorsum feruntur. Manifestum
est ergo ideo deorsum accipere fundamentum,
quia pondere suo deorsum versus feruntur; et nisi sit
quod sustineat, totum cadit, quia totum ad terram
vergit. Rebus ergo ad ima tendentibus in imo ponitur
fundamentum: Ecclesia vero Dei in imo posita tendit
in coelum. Fundamentum ergo nostrum ibi positum
est, Dominus noster Jesus Christus sedens ad
dexteram Patris. Si ergo intellexit Sanctitas Vestra,
quia jam dedicatum est fundamentum nostrum, audiamus
breviter Psalmum, et decurramus.</p>
        </div3>
<div3>
          <head>11.</head>
          <p>
 <hi>[vers. 2.] Exaltabo te, Domine, quoniam suscepisti
me, nec jucundasti inimicos meos super me.</hi> Quos
inimicos? Judaeos? In dedicatione fundamenti ipsam
dedicationem intelligamus domus futurae. Quod enim
dicitur modo ex persona fundamenti, tunc dicetur ex
persona universae domus. Quos ergo inimicos? Judaeos,
an potius diabolum et angelos ejus, qui confusi
discesserunt, postquam Dominus resurrexit? Praepositus
mortis doluit victam mortem. <hi>Et non jucundasti
inimicos meos super me:</hi> quia teneri apud inferos non
potui.</p>
        </div3>
<div3>
          <head>12.</head>
          <p>
 <hi>[vers. 3.] Domine Deus meus, clamavi ad te, et
sanasti me:</hi> oravit in monte Dominus ante passionem <note>(Matth. XXVI, 39)</note>;
sanavit eum. Quem sanavit, qui
nunquam aegrotavit, Verbum Deum, Verbum divinitatem?
Non, sed mortem carnis portabat, vulnus
tuum portabat, sanaturus te de vulnere tuo. Sanata
est autem caro. Quando? Cum resurrexit. Audi Apostolum,
vide veram sanitatem: <hi>Absorpta est,</hi> ait, <hi>mors
in victoriam. Ubi est, mors, aculeus tuus? ubi est, mors,
contentio tua <note>(I Cor. XV, 54)</note>
          </hi>? Ergo exaltatio illa nostrae
tunc erit vocis, Christi modo est exaltatio.</p>
        </div3>
<div3>
          <head>13.</head>
          <p>
 <hi>[vers. 4.] Domine, reduxisti ab inferis animam
meam.</hi> Non opus est ut exponatur. <hi>Salvum fecisti me
a descendentibus in lacum.</hi> Qui sunt qui descendunt in
lacum? Omnes peccatores mergentes in profundum:
lacus est enim profunditas saeculi. Quae est ista profunditas
saeculi? Abundantia luxuriae et nequitiae: qui
ergo libidinibus sese immergunt et terrenis desideriis,
descendunt in lacum. Tales Christum persecuti sunt.
Sed quid dicit? <hi>Salvum fecisti me a descendentibus in
lacum.</hi> </p>
        </div3>
<div3>
          <head>14.</head>
          <p>
 <hi>[vers. 5.] Psallite Domino, sancti ejus:</hi> quia resurrexit
caput vestrum, hoc sperate membra caetera,
quod videtis in capite; hoc sperate membra, quod
credidistis in capite. Proverbium est antiquum et verum:
Ubi caput, et caetera membra. Christus in coelum
ascendit, quo nos secuturi sumus: non remansit
apud inferos, resurrexit, jam non moritur; cum resurrexerimus
et nos, jam non moriemur. Has ergo
<pb n="0224"/>
promissiones habentes, <hi>Psallite Domino, sancti ejus:
et confitemini memoriae sanctitatis ejus.</hi> Quid est, <hi>confitemini
memoriae?</hi> Obliti enim eratis eum, sed ipse vos
non est oblitus.</p>
        </div3>
<div3>
          <head>15.</head>
          <p>
 <hi>[vers. 6.] Quoniam ira in indignatione ejus, et
vita in voluntate ejus.</hi> Ira in indignatione peccatori: <hi>Qua die ederitis, morte moriemini 
 <note>(Gen. II, 17)</note>
          </hi>. Tetigerunt,
mortui sunt, dimissi de paradiso, quia <hi>ira in indignatione
ejus:</hi> sed non sine spe, quia <hi>vita in voluntate
ejus.</hi> Quid est, <hi>in voluntate ejus?</hi> Non in viribus
nostris, non in meritis nostris: sed quia voluit, salvos
nos fecit; non quia digni eramus. Quo est enim
peccator dignus, nisi supplicio? Vitam dedit. Et si
impiis vitam donavit, quid servat fidelibus?</p>
        </div3>
<div3>
          <head>16.</head>
          <p>
 <hi>Vespere demorabitur fletus.</hi> Nolite timere,
quia dixerat nobis, <hi>Psallite;</hi> et hic gemitus est: in
psallendo exsultatio, in orando gemitus. Geme de
praesentibus, psalle de futuris: ora de re, psalle de
spe. <hi>Vespere demorabitur fletus.</hi> Quid est, <hi>Vespere demorabitur
fletus?</hi> Vespera fit quando sol occidit. Occidit
sol ab homine, id est lux illa justitiae, praesentia
Dei. Ideo quando expulsus est Adam, quid dictum
est in Genesi? Cum deambularet Deus in paradiso;
ad vesperam deambulabat Deus: jam ille peccator
texerat se intra lignum, nolebat videre faciem Dei <note>(Id.
III, 8)</note>, ad quam gaudere consueverat: occiderat illi sol
justitiae, non gaudebat ad praesentiam Dei. Inde inchoata
est omnis vita ista mortalis. <hi>Vespere demorabitur
fletus.</hi> Diu eris in fletu, o genus humanum:
nasceris enim de Adam, et sic est factum; et nos ex
Adam sumus, et quotquot crearunt filios, et creaturi
sunt, ex Adam sunt, ex quo et ipsi creati sunt. <hi>Vespere demorabitur fletus: et in matutinum exsultatio:</hi> 
quando coeperit oriri fidelibus lux, quae occiderat
peccatoribus. Nam ideo et Dominus Jesus Christus in
matutino resurrexit de sepulcro <note>(Matth. XXVIII, 1)</note>,
ut quod dedicavit in fundamento, hoc promitteret
domui. In Domino nostro vespera fuit, qua sepultus
est; et matutinum, quo resurrexit, tertio die: sepultus
es et tu vespere in paradiso, et resurrexisti tertio
die. Quomodo tertio die? Si saeculum cogites,
unus dies est ante Legem, secundus sub Lege, tertius
sub Gratia. Quod triduo illo ostendit caput tuum,
hoc triduo saeculi ostenditur in te. Quando? In matutino
sperandum est, laetandum est; sed perferendum
est modo, et gemendum.</p>
        </div3>
<div3>
          <head>17.</head>
          <p>
 <hi>[vers. 7.] Ego autem dixi in mea abundantia:
Non movebor in aeternum.</hi> In qua abundantia dixit homo: <hi>Non movebor in aeternum?</hi> 
 Intelligimus, fratres,
personam humilis hominis. Quis hic habet abundantiam?
Nemo. Abundantia hominis quae est? Aerumna,
calamitas. Sed divites habent abundantiam? Plus
egent quanto plus habent: desideriis vastantur, cupiditatibus
dissipantur, timoribus cruciantur, tristitia
contabescunt: quae illis abundantia? Abundantia erat,
quando constitutus est homo in paradiso, quando nihil
deerat illi, quando Deo fruebatur: sed dixit, <hi>Non movebor
in aeternum.</hi> Quomodo dixit, <hi>Non movebor in aeternum?</hi> 
Quando libenter audivit, <hi>Gustate, et eritis tanquam
<pb n="0225"/>
dii:</hi> cum Deus diceret, <hi>Qua die ederitis, morte moriemini;</hi> 
et diabolus, <hi>Non morte moriemini <note>(Gen. III, 4 et
5)</note>
          </hi>. Credens ergo illi talia suadenti dixit: <hi>Non movebor
in aeternum.</hi> </p>
        </div3>
<div3>
          <head>18.</head>
          <p>
 <hi>[vers. 8, 9.]</hi> Sed quia verum dixerat Dominus,
quod ablaturus esset superbo quod dederat humili
quando eum creavit; sequitur, et dicit: <hi>Domine, in
voluntate tua praestitisti decori meo virtutem:</hi> id est,
quia non ex me bonus eram et fortis, sed ex te eram
et pulcher et fortis; decori meo virtutem praestiteras,
ex voluntate tua, qua me feceras. Et ut ostenderes
mihi, quia ex voluntate tua hoc eram, <hi>Avertisti faciem
tuam a me, et factus sum conturbatus.</hi> Avertit
ergo faciem ab illo quem emisit foras de paradiso <note>(Ibid. 23)</note>.
Jam hic positus, clamet, et dicat: <hi>Ad te
Domine, clamabo, et ad Deum meum deprecabor.</hi> In paradiso
non clamabas, sed laudabas; non gemebas,
sed fruebaris: foris positus geme, et clama. Propinquat
tribulanti, qui deseruit superbientem. <hi>Deus enim
superbis resistit, humilibus autem dat gratiam (Jacobi
IV, 6)</hi>. <hi>Ad te, Domine, clamabo, et ad Deum meum deprecabor.</hi> </p>
        </div3>
<div3>
          <head>19.</head>
          <p>
 <hi>[vers. 10.]</hi> Jam ex persona Domini hoc sequitur,
ipsius fundamenti nostri: <hi>Quae utilitas in sanguine
meo, dum descendo in corruptionem?</hi> Quid ergo
orat? Ut resurgat. Si enim descendero, inquit, in
corruptionem, si sic fuerit corrupta caro mea, quomodo
caeterorum hominum ut in fine resurgat,
utquid fudi sanguinem? Si enim non modo resurgam,
nemini annuntiabo, neminem lucrabor: ut autem
alicui annuntiem mirabilia tua, laudes tuas, vitam
aeternam, exsurgat caro mea, non eat in corruptionem.
Nam si ierit quomodo caeterorum hominum,
quae utilitas in sanguine meo? <hi>Numquid confitebitur
tibi pulvis, aut annuntiabit veritatem tuam?</hi> Confessio
gemina est, aut peccati, aut landis. Quando nobis
male est, in tribulationibus confiteamur peccata nostra;
quando nobis bene est, in exsultatione justitiae
confiteamur laudem Deo: sine confessione tamen non
simus.</p>
        </div3>
<div3>
          <head>20.</head>
          <p>
 <hi>[vers. 11]</hi>. <hi>Audivit Dominus, et misertus est mei.</hi> 
Quomodo? Attendite ad dedicationem domus. Audivit,
et misertus est. <hi>Dominus factus est adjutor
meus.</hi> </p>
        </div3>
<div3>
          <head>21.</head>
          <p>
 <hi>[vers. 12]</hi>. Audi jam ipsam resurrectionem: <hi>Convertisti planctum meum in gaudium mihi, conscidisti
saccum meum, et accinxisti me laetitia.</hi> 
 Quis est saccus?
Mortalitas. Saccus de capris conficitur et de hoedis,
et caprae et hoedi inter peccatores ponuntur <note>(Matth.
XXV, 32)</note>. Dominus de numero nostro saccum solum
accepit, non assumpsit meritum sacci. Meritum sacci,
peccatum est: saccus ille, mortalitas est. Assumpsit
propter te mortalitatem, qui meritum mortis non habebat.
Meritum enim mortis ille habet qui peccat:
ille autem qui non peccavit, non habuit meritum
sacci. Alio loco ipsius est vox dicentis: <hi>Ego autem
<pb n="0226"/>
cum mihi molesti essent, induebam me cilicio <note>(Psal.
XXXIV, 13)</note>
          </hi>. Quid est hoc, <hi>induebam me cilicio?</hi> Hoc
opponebam persequentibus, quod habeo de cilicio.
Ut hominem illum putarent, abscondit se ab oculis
persequentium; quia indigni erant persecutores qui
viderent indutum cilicio. Ergo, <hi>conscidisti saccum
meum, et cinxisti me laetitia.</hi> </p>
        </div3>
<div3>
          <head>22.</head>
          <p>
 <hi>[vers. 13.] Ut cantet tibi gloria mea, et non
compungar.</hi> Quod in capite est, hoc in corpore. Quid
est, <hi>non compungar?</hi> Jam non moriar. Compunctus
est enim cum in cruce penderet, lancea percussus
est <note>(Joan. XIX, 34)</note>. Caput ergo nostrum dicit, <hi>Non
compungar,</hi> jam non moriar. Nos autem quid dicimus
propter dedicationem domus? Non nos compungat
conscientia stimulis peccatorum. Dimittentur enim
omnia, et tunc liberi erimus. <hi>Ut cantet tibi,</hi> inquit, <hi>gloria mea,</hi> 
 non humilitas. Si nostra, et Christi: quia
corpus Christi nos. Quare? Quia quamvis Christus
sedeat in coelo, dicturus est quibusdam: <hi>Esurivi, et
dedistis mihi manducare <note>(Matth. XXV, 35)</note>
          </hi>. Et ibi est,
et hic: ibi in se, hic in nobis. Quid ergo ait? <hi>Ut
cantet tibi gloria mea, et non compungar.</hi> Gemit tibi
humilitas mea, cantabit tibi gloria mea. Jam in fine: <hi>Domine Deus meus, in aeternum confitebor tibi.</hi> 
 Quid
est, <hi>in aeternum confitebor tibi?</hi> In aeternum laudabo te,
quia diximus esse confessionem et in laudibus, non
tantum in peccatis. Confitere ergo modo quod tu fecisti
in Deum, et confiteberis quid tibi fecerit Deus.
Quid fecisti? Peccata. Quid Deus? Confitenti iniquitatem
tuam dimittit tibi peccata tua, ut ei postea
laudes ipsius confitens in aeternum, non compungaris
peccato.
</p>
        </div3>
      </div1>



<div1>
        <head>IN PSALMUM XXX</head>
        <head>ENARRATIO I. <hi>In finem, Psalmus ipsi David ecstasis.</hi> </head>
<div3>
          <head>1.</head>
          <p>
 <hi>[vers. 1.]</hi> In finem Psalmus ipsi David, mediatori
manu forti in persecutionibus. Nam et ecstasis,
quae addita est titulo, excessum mentis significat,
quae fit vel pavore, vel aliqua revelatione. Sed in hoc
psalmo pavor maxime apparet perturbati populi Dei
persecutione omnium gentium, et defectu per orbem
fidei. Sed prior loquitur ipse mediator: deinde
redemptus sanguine ipsius populus gratias agit: ad
extremum perturbatus diu loquitur, quod ad ecstasim
pertinet: Prophetae vero ipsius persona bis interponitur,
prope finem, et in fine.</p>
        </div3>
<div3>
          <head>2.</head>
          <p>
 <hi>[vers. 2.] In te, Domine, speravi, non confundar in
aeternum:</hi> in te Domine speravi, nunquam confundar,
dum tanquam homini simili caeteris insultabitur. <hi>In
justitia tua erue me, et exime me:</hi> et in tua justitia
erue me de fovea mortis, et exime me de numero
eorum.</p>
        </div3>
<div3>
          <head>3.</head>
          <p>
 <hi>[vers. 3.] Inclina ad me aurem tuam:</hi> humilem
me exaudi, proximus mihi. <hi>Accelera ut eximas me:</hi> ne
differas in finem saeculi, sicut omnium credentium
<pb n="0227"/>
mihi, segregationem meam a peccatoribus. <hi>Esto mihi
in Deum protectorem:</hi> protector Deus mihi esto. <hi>Et
in domum refugii, ut salvum me facias:</hi> et tanquam
domus, quo refugiens salvus fiam.</p>
        </div3>
<div3>
          <head>4.</head>
          <p>
 <hi>[vers. 4.] Quia fortitudo mea et refugium meum
es tu:</hi> quia fortitudo mea ad tolerandos persecutores
meos, et refugium meum ad relinquendos tu mihi es. <hi>Et propter nomen tuum dux mihi eris, et enutries me:</hi> 
et ut per me innotescas omnibus gentibus, per omnia
sequar voluntatem tuam, et paulatim mihi aggregatis
sanctis adimplebis corpus meum, et perfectam staturam
meam.</p>
        </div3>
<div3>
          <head>5.</head>
          <p>
 <hi>[vers. 5] Educes me de muscipula ista, quam
occultaverunt mihi:</hi> edoces me de insidiis istis, quas
occultaverunt mihi. <hi>Quoniam tu es protector meus.</hi> </p>
        </div3>
<div3>
          <head>6.</head>
          <p>
 <hi>[vers. 6.] In manus tuas commendo spiritum
meum:</hi> potestati tuae commendo spiritum meum, cito
recepturus. <hi>Redemisti me, Domine Deus veritatis.</hi> Dicat
et populus redemptus passione Domini sui, et laetus
clarificatione capitis sui: <hi>Redemisti me, Domine
Deus veritatis.</hi> </p>
        </div3>
<div3>
          <head>7.</head>
          <p>
 <hi>[vers. 7.] Odisti observantes vanitatem supervacue:</hi> 
odisti observantes falsam beatitudinem saeculi. <hi>Ego autem in Domino speravi.</hi> </p>
        </div3>
<div3>
          <head>8.</head>
          <p>
 <hi>[vers. 8] Exsultabo, et jucundabor in tua misericordia:</hi> 
quae me non fallit. <hi>Quia respexisti humilitatem
meam:</hi> qua me vanitati in spe subjecisti. <hi>Salvam
fecisti de necessitatibus animam meam:</hi> salvam fecisti
de necessitatibus timoris animam meam, ut tibi charitate
libera serviat.</p>
        </div3>
<div3>
          <head>9.</head>
          <p>
 <hi>[vers. 9] Nec conclusisti me in manus inimici:</hi> 
nec conclusisti me, ut non haberem aditum respirandi
in libertatem, et darer in sempiternam potestatem
diaboli, cupiditate hujus vitae illaqueantis, et morte
terrentis. <hi>Statuisti in loco spatioso pedes meos:</hi> resurrectione
cognita Domini mei et mea promissa mihi,
spatiatur permanens in latitudinem libertatis ab angustiis
timoris educta charitas mea.</p>
        </div3>
<div3>
          <head>10.</head>
          <p>
 <hi>[vers. 10.] Miserere mei, Domine, quoniam tribulor.</hi> 
Sed quae est ista insperata persequentium crudelitas,
magnum mihi pavorem incutiens? <hi>Miserere
mei, Domine.</hi> Non enim de morte jam terreor, sed de
cruciatibus atque tormentis. <hi>Conturbatus est in ira
oculus meas:</hi> habebam oculum in te, quo non me
desereres; iratus es, et conturbasti eum. <hi>Anima mea
et venter meus:</hi> in eadem ira conturbata est anima
mea, et memoria qua tenebam quid pro me pertulerit,
et quid mihi promiserit Deus meus.</p>
        </div3>
<div3>
          <head>11.</head>
          <p>
 <hi>[vers. 11.] Quoniam defecit in dolore vita mea:</hi> 
quoniam vita mea est confiteri te, sed defecit in dolore,
cum dixisset inimicus: Torqueantur donec negent. <hi>Et anni mei in gemitibus:</hi> 
 tempora quae ago in
hoc saeculo, non mihi morte auferuntur, sed manent,
atque in gemitibus sunt. <hi>Infirmatus est in egestate vigor
meus:</hi> egeo sanitate hujus corporis, nec parcitur cruciatibus;
egeo resolutione corporis, et parcitur morti:
et in hac egestate infirmata est fiducia mea. <hi>Et
<pb n="0228"/>
ossa mea conturbata sunt:</hi> et firmitas mea conturbata
est.</p>
        </div3>
<div3>
          <head>12.</head>
          <p>
 <hi>[vers. 12.] Super omnes inimicos meos factus
sum opprobrium.</hi> Inimici mei sunt omnes iniqui; et
tamen pro sceleribus suis usque ad confessionem torquentur:
superavi ergo opprobrium eorum, cujus
confessionem non mors sequitur, sed cruciatus insequitur. <hi>Et vicinis meis nimium:</hi> 
 nimium hoc visum
est eis qui jam propinquabant cognoscere te et tenere
fidem quam teneo. <hi>Et timor notis meis:</hi> et ipsis notis
meis exemplo horribilis tribulationis meae timorem
incussi. <hi>Qui videbant me, foras fugiebant a me:</hi> quoniam
non intelligebant interiorem et invisibilem
spem meam, in exteriora et visibilia fugerunt a
me.</p>
        </div3>
<div3>
          <head>13.</head>
          <p>
 <hi>[vers. 13.] Oblitus sum, tanquam mortuus a
corde:</hi> et obliti sunt me, tanquam mortuus sim a
corde ipsorum. <hi>Factus sum tanquam vas perditum:</hi> 
visus sum mihi periisse usibus Domini, vivens in hoc
saeculo, et neminem lucrifaciens, cum omnes timerent
aggregari mihi.</p>
        </div3>
<div3>
          <head>14.</head>
          <p>
 <hi>[vers. 14.] Quoniam audivi vituperationem multorum
accolentium in circuitu:</hi> quoniam audivi vituperantes
me multos in peregrinatione hujus terrae
juxta me, sequentes circuitum temporum, et mecum
in patriam aeternam redire recusantes. <hi>Dum congregarentur
ipsi simul adversum me, ut acciperent animam
meam consiliati sunt:</hi> ut consentiret eis anima mea,
quae morte posset de potestate illorum facile exire,
excogitaverunt consilium, quo nec mori me sinerent.</p>
        </div3>
<div3>
          <head>15.</head>
          <p>
 <hi>[vers. 15.] Ego autem in te speravi, Domine;
dixi: Tu es Deus meus:</hi> non enim mutatus es, ut
non salvum facias qui emendas.</p>
        </div3>
<div3>
          <head>16.</head>
          <p>
 <hi>[vers. 16.] In manibus tuis sortes meae:</hi> in potestate
tua sunt sortes meae. Non enim ullum video
meritum, quo de universa impietate generis humani
me potissimum elegisti ad salutem: et si est apud te
justus et occultus ordo electionis meae, ego tamen
quem hoc latet, ad tunicam Domini mei sorte perveni <note>(Joan. XIX, 24)</note>.
 <hi>Erue me de manibus inimicorum
meorum, et a persequentibus me.</hi> </p>
        </div3>
<div3>
          <head>17.</head>
          <p>
 <hi>[vers. 17.] Illustra faciem tuam super servum
tuum:</hi> notum fac hominibus qui non putant me ad
te pertinere, super me esse intendentem faciem tuam,
meque tibi servire. <hi>Salvum me fac in tua misericordia.</hi> </p>
        </div3>
<div3>
          <head>18.</head>
          <p>
 <hi>[vers. 18.] Domine, non confundar, quoniam
invocavi te:</hi> Domine, non erubescam insultantibus
mihi, ex eo quod te invocavi. <hi>Erubescant impii, et deducantur
in infernum:</hi> erubescant potius qui lapides
invocant, et umbris socientur.</p>
        </div3>
<div3>
          <head>19.</head>
          <p>
 <hi>[vers. 19.] Muta efficiantur labia dolosa:</hi> nota
faciens populis sacramenta in me tua, fac obstupescere
labia fingentium de me falsa. <hi>Quae loquuntur adversus
justum iniquitatem, in superbia et contemptu:</hi> quae
loquuntur adversus Christum iniquitatem, superbientes,
et contemnentes tanquam hominem crucifixum.
<pb n="0229"/>
</p>
        </div3>
<div3>
          <head>20. </head>
          <p>
 <hi>[vers. 20, 21.] Quam magna multitudo dulcedinis
tuae, Domine:</hi> exclamat hic Propheta ista cernens,
et mirans quam multis modis copiosa est dulcedo
tua, Domine. <hi>Quam abscondisti timentibus te:</hi> etiam
eos quos emendas, multum amas; sed ne dissoluta
securitate negligentius agant, abscondis ab eis dulcedinem
amoris tui, quibus utile est timere te. <hi>Perfecisti
sperantibus in te:</hi> perfecisti autem hanc dulcedinem
sperantibus in te; non enim subtrahis eis quod
usque in finem perseveranter exspectant. <hi>In conspectu
filiorum hominum:</hi> non enim latet filios hominum,
jam non secundum Adam, sed secundum filium hominis
viventes, <hi>Abscondes eos in abscondito vultus tui,</hi> 
quam sedem perpetuam serves in abscondito notitiae
tuae sperantibus in te. <hi>A conturbatione hominum:</hi> ut
jam nullam humanam conturbationem patiantur.</p>
        </div3>
<div3>
          <head>21.</head>
          <p>
 <hi>Proteges eos in tabernaculo tuo, a contradictione
linguarum:</hi> sed hic interim dum eis maledicae linguae
obstrepunt dicentes, Quis hoc novit, aut quis inde
venit? proteges eos in tabernaculo fidei earum rerum,
quas Dominus pro nobis temporaliter gessit et pertulit.</p>
        </div3>
<div3>
          <head>22.</head>
          <p>
 <hi>[vers. 22.] Benedictus Dominus, quoniam mirificavit
misericordiam suam in civitate circumstantiae:</hi> 
benedictus Dominus, quoniam post emendationem
acerrimarum persecutionum, omnibus mirabilem fecit
misericordiam suam per orbem terrarum, in circuitu
societatis humanae.</p>
        </div3>
<div3>
          <head>23.</head>
          <p>
 <hi>[vers. 23.] Ego dixi in ecstasi mea:</hi> unde ille
populus iterum loquens, ait: Ego dixi in pavore meo,
cum horribiliter gentes in me saevirent. <hi>Projectus
sum a facie oculorum tuorum:</hi> non enim si me respiceres,
pati me ista sineres. <hi>Ideo exaudisti, Domine,
vocem orationis meae, cum clamarem ad te:</hi> ideo modum
ponens emendationi, et ostendens me pertinere
ad curam tuam, exaudisti, Domine, vocem orationis
meae, cum eam ex tribulatione nimis intenderem.</p>
        </div3>
<div3>
          <head>24.</head>
          <p>
 <hi>[vers. 24.] Diligite Dominum omnes sancti ejus:</hi> 
hortatur iterum Propheta ista cernens, et dicit: <hi>Diligite
Dominum, omnes sancti ejus: quoniam veritatem
requiret Dominus.</hi> Quando si justus vix salvus erit,
peccator et impius ubi parebunt <note>(I Petr. IV, 18)</note>? <hi>Et retribuet his qui abundanter faciunt superbiam:</hi> 
 et
retribuet his qui nec victi convertuntur, quia multum
superbiunt.</p>
        </div3>
<div3>
          <head>25.</head>
          <p>
 <hi>[vers. 25.] Viriliter agite, et confortetur cor
vestrum:</hi> bonum sine defectione operantes, ut tempore
proprio metatis. <hi>Omnes qui speratis in Domino:</hi> 
id est, qui eum recte timetis vel colitis, sperate in
Domino.
</p>
        </div3>
      </div1>

<div1>
        <head>ENARRATIO II.</head>
<div2>
          <head>SERMO I, HABITUS PAULO POST NATALEM APOSTOLORUM DIEM, ex n. 3. <hi>De principio Psalmi.</hi> </head>
<div3>
            <head>1.</head>
            <p>
 <hi>[vers. 1.]</hi> Psalmi hujus quem modo cantavimus,
quantum possumus secreta rimemur, et inde sermonem
exsculptum reddamus auribus et mentibus vestris.
Titulus ejus est: <hi>In finem, Psalmus ipsi David ecstasis.
<pb n="0230"/>
In finem</hi> quid sit, novimus, si Christum novimus;
dicit enim Apostolus: <hi>Finis enim legis Christus ad justitiam
omni credenti <note>(Rom X, 4)</note>
            </hi> Finis non consumens,
sed perficiens: duobus enim modis dicimus
finem; vel quo fit ut non sit quod erat, vel quo fit ut
perfectum sit quod inchoatum erat. Ergo <hi>in finem,</hi> 
in Christum.</p>
          </div3>
<div3>
            <head>2.</head>
            <p>
 <hi>Psalmus David ecstasis.</hi> Verbum <hi>ectasis</hi> graecum,
latine, quantum datur intelligi, verbo uno exponi potest,
si dicatur excessus: excessus autem mentis
proprie solet ecstasis dici. In excessu vero mentis
duo intelliguntur; aut pavor, aut intentio ad superna,
ita ut quodam modo de memoria labantur inferna:
in hac ecstasi fuerunt omnes sancti, quibus arcana
Dei mundum istum excedentia revelata sunt. De hoc
mentis excessu, id est ecstasi, Paulus cum loqueretur,
seipsum insinuans, ait: <hi>Sive enim mente excessimus
Deo, sive temperantes sumus vobis, charitas enim Christi
compellit nos <note>(II Cor. V, 13)</note>
            </hi>. Hoc est, si ea tantum
agere vellemus, et ea tantum contemplari quae mentis
excessu intuemur, vobiscum non essemus, sed essemus
in supernis, tanquam contemptis vobis: et
quando nos ad illa superiora et interiora infirmo
passu sequeremini, nisi rursus compellente nos charitate
Christi <note>(qui cum in forma Dei esset, non rapinam
arbitratus est esse aequalis Deo, sed semetipsum
exinanivit formam servi accipiens <hi>[Philipp. II, 6]</hi> )</note>,
nos consideraremus esse servos, et non ingrati ei a
quo accepimus altiora, propter eos qui infirmi sunt
non contemneremus inferiora, et temperaremus nos
eis qui non possunt nobiscum videre sublimia? Hoc
ergo ait, <hi>Sive mente excessimus Deo:</hi> ille enim videt
quod nos videmus in mentis excessu, ille solus revelat
secreta sua. Quippe ille hoc loquitur, qui se dicit
abreptum esse et ablatum in tertium coelum, et audivisse
ineffabilia verba, quae non licet homini loqui:
tantus autem fuit ille mentis excessus, ut diceret: <hi>Sive in corpore, sive extra corpus, nescio, Deus scit <note>(II Cor. XII, 2)</note>
            </hi> 
 Ergo si hunc excessum mentis, id
est hanc ecstasim, significat titulus psalmi hujus,
magna profecto et alta quaedam sperare debemus dicturum
eum qui condidit Psalmum, id est Prophetam,
imo vero per Prophetam Spiritum sanctum.</p>
          </div3>
<div3>
            <head>3.</head>
            <p>
 Si vero haec ecstasis pavor intelligendus est, neque
huic significationi verbi deerit hujus psalmi contextus;
videtur enim de passione locuturus esse, in
qua pavor est. Sed cujus pavor est, utrum Christi,
quia dixit, <hi>In finem,</hi> et intelligimus finem Christum?
an forte noster pavor? Numquid enim possumus pavorem
bene intelligere in Christo propinquante passione,
qui propter eam venerat? cum venisset ad
quod venerat, numquid pavebat moriturus? Si prorsus
ita homo esset, ut Deus non esset, magis gauderet
resurrecturus, quam paveret moriturus? Verumtamen
quia dignatus est assumere formam servi,
et in ea nos vestire se; qui non est dedignatus assumere
<pb n="0231"/>
nos in se, non est dedignatus transfigurare nos
in se, et loqui verbis nostris, ut et nos loqueremur
verbis ipsius. Haec enim mira commutatio facta est,
et divina sunt peracta commercia, mutatio rerum
celebrata in hoc mundo a negotiatore coelesti: venit
accipere contumelias, dare honores; venit haurire
dolorem, dare salutem; venit subire mortem, dare
vitam. Moriturus ergo ex eo quod nostrum habebat,
non in se, sed in nobis pavebat; quia et hoc dixit,
tristem esse animam suam usque ad mortem <note>(Matth.
XXVI, 38)</note>, et utique nos ipsi omnes cum illo. Nam
sine illo, nos nihil; in illo autem, ipse Christus et
nos. Quare? Quia totus Christus caput et corpus.
Caput ille salvator corporis, qui jam ascendit in coelum;
corpus autem Ecclesia, quae laborat in terra <note>(Ephes. V, 23)</note>.
Hoc autem corpus nisi connexione
charitatis adhaereret capiti suo, ut unus fieret ex capite
et corpore, non de coelo quemdam persecutorem
corripiens diceret, <hi>Saule, Saule, quid me persequeris <note>(Act. IX, 4)</note>
            </hi>?
quando eum jam in coelo sedentem nullus
homo tangebat, quomodo eum Saulus in terra
saeviens adversus Christianos aliquo modo injuria
percellebat? Non ait, Quid sanctos meos, quid servos
meos? sed, <hi>quid me persequeris,</hi> hoc est, quid membra
mea? caput pro membris clamabat, et membra in se
caput transfigurabat. Vocem namque pedis suscipit
lingua. Quando forte in turba contritus pes dolet,
clamat lingua, Calcas me; non enim ait, Calcas pedem
meum, sed se dixit calcari, quam nemo tetigit:
sed pes qui calcatus est, a lingua non separatus est.
Ergo etiam sic non incongrue intelligitur ecstasis,
pavor. Quid enim dicam, fratres? Si nullus omnino
pavor esset passuris, diceretur ipsi Petro quod audivimus
natali Apostolorum die, quando ei Dominus
praedixit futuram suam passionem: <hi>Cum esses junior,
cingebas te, et ibas quo volebas; cum autem senior factus
fueris, alter te cinget, et ducet quo tu non vis? Hoc autem,</hi> 
inquit, <hi>dixit significans qua morte moreretur <note>(Joan.
XXI, 18)</note>
            </hi>? Ergo si Petrus apostolus tanta perfectione
quo nollet iit nolens (nolens mortuus est, sed volens
coronatus est), quid mirum si est aliquis pavor in
passione etiam justorum, etiam sanctorum? Pavor
est ex humana infirmitate, spes ex divina promissione.
Quod paves tuum est, quod speras donum
Dei est in te. Et melius in pavore tuo agnoscis te,
ut in liberatione tua glorifices qui fecit te. Paveat
humana infirmitas, non in eo pavore deficit divina
misericordia. Denique pavens iste inde coepit: <hi>In te,
Domine, speravi, non confundar in aeternum.</hi> Videtis
quia et pavet, et sperat: videtis quia pavor iste non
est sine spe. Etiam si est aliqua in humano corde
conturbatio, non recedit divina consolatio.</p>
          </div3>
<div3>
            <head>4.</head>
            <p>
 Loquitur hic ergo Christus in Propheta; audeo
dicere, Christus loquitur. Dicturus est quaedam in
hoc psalmo, quae quasi Christo videantur non posse
<pb n="0232"/>
congruere, illi excellentiae capitis nostri, maximeque
illi Verbo quod in principio erat Deus apud Deum:
nec ei in forma servi fortasse videbuntur quaedam
hic verba congruere, quam formam servi suscepit
ex virgine; et tamen Christus loquitur, quia in membris
Christi Christus. Et ut noveritis, quia unus dicitur
Christus caput et corpus suum; ipse dicit cum
de conjugio loqueretur: <hi>Erunt duo in carne una: igitur
jam non duo, sed una caro <note>(Matth. XIX, 5, 6)</note>
            </hi>. Sed
forte hoc dicat de quocumque conjugio? Audi apostolum
Paulum: <hi>Et erunt duo,</hi> inquit, <hi>in carne una:
sacramentum hoc magnum est, ego autem dico in Christo
et in Ecclesia <note>(Ephes. V, 31, 32)</note>
            </hi>? Fit ergo tanquam
ex duobus una quaedam persona, ex capite et corpore,
ex sponso et sponsa. Nam unitatem personae
hujus miram et excellentem, commendat etiam Isaias
propheta: nam loquens etiam in eo Christus in prophetia
ait: <hi>Sicut sponso alligavit mihi mitram, et sicut
sponsam ornavit me ornamento <note>(Isai. LXI, 10)</note>
            </hi>. Se dixit
sponsum, se sponsam: quare se sponsum, se sponsam,
nisi quia erunt duo in carne una? Si duo in
carne una, cur non duo in voce una? Loquatur ergo
Christus, quia in Christo loquitur Ecclesia, et in
Ecclesia loquitur Christus; et corpus in capite, et caput
in corpore. Audi Apostolum hoc ipsum evidentius
exprimentem: <hi>Sicut enim corpus unum est et
membra habet multa, omnia autem membra corporis cum
sint multa, unum est corpus, sic et Christus <note>(I Cor. XII,
12)</note>
            </hi>. Loquens de membris Christi, hoc est de fidelibus,
non ait, sic et membra Christi; sed totum hoc
quod dixit, Christum appellavit. Sicut enim corpus
unum, et membra habet multa, omnia autem membra
corporis cum sint multa, unum est corpus; sic et
Christus membra multa, unum corpus. Ergo simul
omnes nos cum capite nostro Christo, sine capite
nostro nihil valentes. Quare? Quia nos cum capite
nostro vitis: sine capite nostro, quod absit, sarmenta
praecisa, non alicui operi agricolarum, sed igni tantummodo
destinata. Ideo et ipse in Evangelio: <hi>Ego
sum vitis, vos estis palmites, Pater meus agricola est;</hi> 
et: <hi>Sine me,</hi> inquit, <hi>nihil potestis facere <note>(Joan. XV,
5)</note>
            </hi>. Domine, si sine te nihil, totum in te. Etenim
quidquid ille operatur per nos, nos videmur operari.
Potest ille multum et totum sine nobis, nos nihil
sine ipso.</p>
          </div3>
<div3>
            <head>5.</head>
            <p>
 <hi>[vers. 2.]</hi> Ergo in quacumque ecstasi loquatur,
sive pavore, sive excessu mentis, congruunt quae
dicuntur. Dicamus in Christi corpore, dicamus omnes
quasi unus, quia omnes unitas, dicamus: <hi>In te, Domine,
speravi, non confundar in aeternum.</hi> Illam, inquit,
confusionem perhorresco, quae est in aeternum.
Nam est quaedam confusio temporalis utilis, perturbatio
animi respicientis peccata sua, respectione horrentis,
horrore erubescentis, erubescentia corrigentis; unde
dicit et Apostolus: <hi>Quam enim gloriam habuistis tunc
in his, in quibus nunc erubescitis <note>(Rom. VI, 21)</note>
            </hi>? Ergo
erubescere illos dicit jam fideles, non de praesentibus
donis, sed de praeteritis peccatis. Hanc confusionem
non formidet christianus: imo si hanc non habuerit,
<pb n="0233"/>
aeternam habebit. Quae est aeterna confusio?
Quando fiet illud quod dictum est, <hi>Et traducent eos
ex adverso iniquitates eorum <note>(Sap. IV, 20)</note>
            </hi>. Et fiet traducentibus
ex adverso iniquitatibus omnis grex malus
ad sinistram, tanquam hoedis ab ovibus separatis;
et audient, <hi>Ite in ignem aeternum, qui paratus est diabolo
et angelis ejus.</hi> Quaerunt quare? <hi>Esurivi enim, et
non dedistis mihi manducare <note>(Matth. XXV, 41)</note>
            </hi>. Contemnebant
tunc quando esurienti Christo non dabant
cibum, quando sitienti non dabant potum, quando
nudum non vestiebant, peregrinum non suscipiebant,
aegrotantem non visitabant, tunc contemnebant: cum
coeperint illis ista enumerari, confundentur, et haec
confusio in aeternum erit. Hanc timens iste qui pavet,
vel cujus ad Deum est mentis excessus, hoc rogat, <hi>In te, Domine, speravi, non confundar in aeternum.</hi> </p>
          </div3>
<div3>
            <head>6.</head>
            <p>
 <hi>Et in tua justitia erue me, et exime me:</hi> nam si
attendas ad justitiam meam, damnas me. <hi>In tua justitia
erue me.</hi> Est enim justitia Dei, quae et nostra
fit, cum donatur nobis. Ideo autem Dei justitia dicitur,
ne homo se putet a seipso habere justitiam. Sic
enim dicit apostolus Paulus: <hi>Credenti in eum qui
justificat impium</hi> (quid est, qui justificat impium?
qui ex impio facit justum) <hi>deputatur fides ejus ad justitiam <note>(Rom. IV, 5)</note>
            </hi>.
Judaei vero quia suis viribus se
putabant implere posse justitiam, offenderunt in lapidem
offensionis <note>(Rom. IX, 32)</note> et petram scandali,
et gratiam Christi non agnoverunt. Acceperunt enim
Legem qua fierent rei, non qua liberarentur a reatu.
Denique quid de illis Apostolus dicit? <hi>Testimonium
enim perhibeo illis quod zelum Dei habent, sed non secundum
scientiam.</hi> Quid est quod dixit, <hi>Zelum Dei habent</hi> 
Judaei, <hi>sed non secundum scientiam?</hi> Audi quid
sit, non secundum scientiam: <hi>Ignorantes enim Dei
justitiam et suam volentes constituere, justitiae Dei non
sunt subjecti <note>(Id. X, 2, 3)</note>
            </hi>. Si ergo ideo non secundum
scientiam zelum Dei habent, quia ignorant Dei justitiam
et volunt suam constituere, quasi ex seipsis justi
fiant; ideo gratiam Dei non cognoverunt, quia
gratis salvari noluerunt. Quis est qui salvatur gratis?
In quo non invenit Salvator quod coronet, sed quod
damnet; non invenit merita bonorum, sed invenit
merita suppliciorum. Si agat tanquam veraciter ex
regula Legis proposita, damnandus est peccator. Hac
regula si ageret, quem liberaret? Omnes peccatores
invenit: solus sine peccato venit, qui nos peccatores
invenit. Hoc ait Apostolus: <hi>Omnes enim peccaverunt,
et egent gloria Dei <note>(Id. III, 23)</note>
            </hi>. Quid est, <hi>egent gloria
Dei?</hi> Ut ipse liberet, non tu: quia tu te liberare non
potes, indiges liberatore. Quid est quod te jactas?
Quid est quod de Lege et justitia praesumis? Non
vides quid intus confligat in te, de te, adversus te?
Non audis pugnantem, et confitentem, et adjutorium
in pugna desiderantem? Non audis athletam Domini
ab agonotheta petentem adjutorium pugnae suae? Non
enim sic te exspectat Deus certantem, quomodo te
exspectat editor, si forte pugnes in amphitheatro:
ille tibi praemium dare potest si viceris, adjuvare te
periclitantem non potest. Non sic exspectat Deus.
<pb n="0234"/>
Vide ergo, attende eum qui dicit: <hi>Condelector enim
legi Dei secundum interiorem hominem, video autem
aliam legem in membris meis repugnantem legi mentis
meae, et captivum me ducentem in lege peccati, quae est
in membris meis. Miser ego homo, quis me liberabit de
corpore mortis hujus? Gratia Dei per Jesum Christum
Dominum nostrum <note>(Rom. VII, 22-25)</note>
            </hi>. Quare gratia?
Quia gratis datur. Quare gratis datur? Quia merita
tua non praecesserunt, sed beneficia Dei te praevenerunt.
Illi ergo gloria qui nos liberat. <hi>Omnes enim peccaverunt,
et egent gloria Dei. In te</hi> ergo, <hi>Domine, speravi,</hi> 
non in me: <hi>non confundar in aeternum,</hi> quia in
eo spero qui non confundit. <hi>In tua justitia erue me,
et exime me:</hi> quia non invenisti in me justitiam meam,
erue me in tua; hoc est, illud me eruat quod me justificat,
quod ex impio pium facit, quod ex iniquo
justum, quod ex caeco videntem, quod ex cadente
surgentem, quod ex flente gaudentem. Hoc me liberat,
non ego. <hi>In justitia tua erue me, et exime me.</hi> </p>
          </div3>
<div3>
            <head>7.</head>
            <p>
 <hi>[vers. 3.] Inclina ad me aurem tuam:</hi> fecit hoc Deus,
quando ipsum Christum ad nos misit. Illum ad nos misit
qui inclinato capite digito scribebat in terra <note>(Joan. VIII,
6)</note>, quando ei adultera mulier offerebatur punienda. Ille
autem inclinaverat se ad terram, id est, Deus ad hominem,
cui dictum est, <hi>Terra es, et in terram ibis <note>(Gen. III, 19)</note>
            </hi>.
Non enim quasi corporalibus locis
Deus ad nos inclinat aurem suam, aut membris istis
corporeis determinatis finitus est. Omnino nihil horum
cogitent humana phantasmata. Veritas est Deus.
Veritas nec quadra est, nec rotunda, nec longa.
Ubique praesens est, si cordis oculus ad eam pateat.
Inclinat tamen aurem suam ad nos Deus misericordiam
deponens super nos. Quae major misericordia,
quam ut Unicum suum daret nobis, non vivere nobiscum,
sed mori pro nobis? <hi>Inclina ad me aurem
tuam.</hi> </p>
          </div3>
<div3>
            <head>8.</head>
            <p>
 <hi>Accelera ut eximas me:</hi> exauditur enim in hoc,
cum dicit, <hi>Accelera.</hi> Ad hoc enim positum est verbum,
ut hoc totum quod nobis diu videtur quamdiu
volvitur saeculum, intelligas punctum esse. Non est
diu quod habet extremum. Ab Adam usque ad hodiernam
diem peractum est, et multo utique plus
peractum est quam restat peragendum. Si adhuc
viveret Adam, et hodie moreretur; quid ei prodesset
tamdiu esse, tamdiu vixisse? Ergo celeritas
haec quare? Quia transvolant tempora: et quod tibi
tardum est, in oculis Dei breve est. Jam hanc celeritatem
iste intellexerat in ecstasi. <hi>Accelera ut eximas
me. Esto mihi in Deum protectorem et in domum refugii,
ut salvum me facias.</hi> Domus refugii tu mihi esto, Deus
protector, domus refugii. Aliquando enim periclitor,
et volo fugere: quo fugio? ad quem locum tutus
fugio? ad quem montem? ad quam speluncam? ad
quae tecta munita? Quam arcem teneam? quibus
muris ambiar? Quocumque iero, sequor me. Quidquid
enim vis potes fugere, homo, praeter conscientiam
tuam. Intra in domum tuam, requiesce in lecto tuo,
intra in interiora: interius habere nihil potes, quo
<pb n="0235"/>
fugias a conscientia tua, si rodunt te peccata tua.
Quia vero dixit: Accelera ut eximas me, et in tua
justitia erue me, ut dimittas peccata mea, et aedifices
in me justitiam tuam: tu mihi eris domus refugii, ad
te confugio. Nam a te quo fugiam? Irascitur tibi
Deus, quo fugies? Audi quid dicat in alio psalmo,
timens iram Dei: <hi>Quo ibo a spiritu tuo, et quo a facie tua
fugiam? Si ascendero in coelum, tu ibi es: si descendero
in infernum, ades <note>(Psal. CXXXVIII, 7, 8)</note>
            </hi>. Quocumque
iero, ibi te invenio. Et si irasceris, ultorem te invenio;
si placatus es, adjutorem. Nihil mihi ergo restat, nisi
ad te fugere, non a te. Ut evadas hominem dominum
quicumque servus es, fugis in ea loca ubi non est dominus
tuus: ut evadas Deum, fuge ad Dominum. Nam
non est quo fugias Deum. Praesto sunt omnia et nuda
Omnipotentis oculis. Tu ergo mihi, inquit, esto domus
refugii. Nam si salvus non fuero, quomodo fugio?
Sana me, et fugio ad te. Nam si me non sanas, ambulare
non possum, fugere quomodo potero? Quo
iret, quo fugeret, si ambulare non posset, semivivus
in via, sauciatus vulneribus latronum? Quem transiens
sacerdos praeteriit, transiens Levita praeteriit, transiens
Samaritanus miseratus est <note>(Luc. X, 30)</note>, id est
ipse Dominus, qui miseratus est genus humanum.
Samarites enim custos interpretatur. Et quis nos
custodit, si ille deserit? Merito, cum Judaei conviciantes
dicerent, <hi>Nonne verum dicimus, quia Samaritanus
es, et daemonium habes <note>(Joan. VIII, 48)</note>
            </hi>? unum
respuit, alterum amplexus est: <hi>Ego,</hi> inquit, <hi>daemonium
non habeo:</hi> non dixit, Non sum Samaritanus:
sic intelligi volens nostrum se esse custodem. Miseratus
ergo accessit, curavit, ad stabulum perduxit, implevit
circa eum misericordiam: ille jam potest ambulare,
potest et fugere. Quo fugeret nisi ad Deum,
ubi fecit sibi domum refugii?</p>
          </div3>
<div3>
            <head>9.</head>
            <p>
 <hi>[vers. 4.] Quia fortitudo mea et refugium meum es
tu, et propter nomen tuum dux mihi eris, et enutries
me:</hi> non propter meritum meum, sed <hi>propter nomen
tuum,</hi> ut tu glorificeris, non quia ego dignus sum; <hi>dux mihi eris,</hi> 
 ne aberrem a te; <hi>et enutries me,</hi> ut
validus sim ad manducandum escam, qua pascis Angelos.
Hic enim lacte nos nutrivit, qui nobis coelestem
cibum promisit; et usus est materna misericordia.
Sicut enim mater lactans eamdem escam, cui sumendae
idoneus infans non est, per carnem trajicit, et lac infundit
(hoc enim accipit parvulus quod accepturus
erat ad mensam, sed quod per carnem trajicitur,
congruit parvulo); sic Dominus sapientiam suam ut
lac nobis faceret, carne indutus venit ad nos. Ergo
corpus Christi loquitur, <hi>Et enutries me.</hi> </p>
          </div3>
<div3>
            <head>10.</head>
            <p>
 <hi>[vers. 5.] Educes me de muscipula ista, quam
occultaverunt mihi.</hi> Jam passio significatur, <hi>Educes
me de muscipula ista, quam occultaverunt mihi.</hi> Nec
sola illa passio est, qua passus est Dominus noster
Jesus Christus: muscipulam suam diabolus tetendit
usque in finem. Et vae illi, qui in illam muscipulam
cadit: cadit autem omnis qui non sperat in Deum;
qui non dicit: <hi>In te, Domine, speravi, non confundar
in aeternum: et in tua justitia erue me, et exime me.</hi> 
<pb n="0236"/>
Extenta est et parata muscipula inimici. Posuit in
muscipula errorem et terrorem: errorem quo illiciat,
terrorem quo frangat, et rapiat. Tu claude januam
cupiditatis contra errorem; tu claude januam timoris
contra terrorem, et educeris de muscipula. Hujusmodi
pugnae exemplum ipse tibi Imperator tuus, qui propter
te etiam tentari dignatus est, in se demonstravit. Et
primo tentatus est illecebris; quia tentata est in illo
janua cupiditatis, quando cum tentavit diabolus dicens: <hi>Dic lapidibus istis ut panes fiant. Adora me, et
dabo tibi regna ista. Mitte te deorsum, quia scriptum
est: Quia Angelis suis mandavit de te, et in manibus
tollent te, ne quando offendas ad lapidem pedem tuum <note>(Matth. IV, 4, 9, 6)</note>
            </hi>.
Omnis haec illecebra cupiditatem
tentat. At ubi clausam januam invenit cupiditatis
in eo qui tentabatur pro nobis, convertit se ad tentandam
januam timoris, et praeparavit illi passionem.
Denique hoc dicit Evangelista: <hi>Et consummata tentatione,
diabolus recessit ab eo ad tempus <note>(Luc. IV, 13)</note>
            </hi>.
Quid est, <hi>ad tempus?</hi> Tanquam rediturus et tentaturus
januam timoris, quia clausam invenit januam cupiditatis.
Totum ergo corpus Christi tentatur usque in
finem. Fratres mei, quando jussum est nescio quid
contra Christianos mali, simul impingebatur hoc corpus,
totum impingebatur: unde dictum erat in psalmo: <hi>Tanquam cumulus arenae impulsus sum ut caderem,
et Dominus suscepit me 
 <note>(Psal. CXVII, 13)</note>
            </hi>. At ubi finita
sunt illa quae totum corpus impingebant ut caderet,
coepit tentatio esse per partes. Tentatur corpus
Christi, una Ecclesia non patitur persecutionem, alia
patitur. Non patitur furorem imperatoris, sed patitur
furorem mali populi. Quantae vastationes a plebibus?
Quanta mala ingesta sunt Ecclesiae a malis christianis,
ab eis qui capti in illo retiaculo, tam multiplicati
sunt, ut premerent naves <note>(Luc. V, 7)</note> in piscatione illa
Domini ante passionem? Non ergo desunt pressurae
tentationis. Nemo sibi dicat: Non est tempus tentationis.
Qui sibi hoc dicit, pacem sibi promittit: qui
sibi pacem promittit, securus invaditur. Totum ergo
corpus Christi dicat: <hi>Educes me de muscipula ista,
quam occultaverunt mihi:</hi> quia eductum est et caput
nostrum de muscipula, quam absconderunt illi, quibus
modo dicebatur in Evangelio, quia dicturi erant: <hi>Hic
est haeres, venite occidamus eum, et nostra erit haereditas.</hi> 
Et in se sententiam dixerunt interrogati: <hi>Quid
faciet ille paterfamilias colonis malis? Malos male
perdet, et vineam suam locabit aliis agricolis. Quid, et
illud non legistis: Lapidem quem reprobaverunt aedificantes,
hic factus est in caput anguli?</hi> Quod est enim, <hi>reprobaverunt aedificantes;</hi> 
 hoc ait, <hi>Ejecerunt extra vineam,
et occiderunt <note>(Matth. XXI, 38-42)</note>
            </hi>. Ergo erutus
est et ille. Caput nostrum sursum est, liberum est.
Haereamus illi per dilectionem, ut melius postea conglutinemur
ei per immortalitatem; et dicamus omnes:
<pb n="0237"/> <hi>Educes me de muscipula ista, quam occultaverunt mihi;
quoniam tu es protector meus.</hi> </p>
          </div3>
<div3>
            <head>11.</head>
            <p>
 <hi>[vers. 6.]</hi> Audiamus vocem Domini, quam dixit
in cruce: <hi>In manus tuas commendo spiritum meum.</hi> 
Certe cum verba ejus in Evangelio de isto psalmo cognoscimus,
ipsum hic locutum fuisse non dubitemus.
Habes hoc in Evangelio, dixit, <hi>In manus tuas commendo
spiritum meum <note>(Luc. XXIII, 46)</note>
            </hi>: <hi>et inclinato capite
tradidit spiritum <note>(Joan. XIX, 30)</note>
            </hi>. Non sine causa
voluit verba hujus psalmi sua esse, nisi ut te admoneret
se locutum esse in hoc psalmo. Ipsum hic
quaere; cogita quomodo in illo psalmo se quaeri voluit
pro susceptione matutina: <hi>Foderunt manus meas et
pedes meos, dinumeraverunt omnia ossa mea; ipsi vero
consideraverunt et conspexerunt me, diviserunt sibi vestimenta
mea, et super vestem meam miserunt sortem <note>(Psal. XXI, 17-19)</note>
            </hi>:
ut te admoneret in se hoc esse
completum, in voce sua posuit caput ipsius psalmi, <hi>Deus, Deus meus, utquid me dereliquisti 
 <note>(Ibid., 2)</note>
            </hi>? Et
tamen vocem corporis in se transfiguravit; non enim
Unicum suum Pater aliquando dereliquit. <hi>Redemisti
me, Domine, Deus veritatis:</hi> faciens quod promisisti,
non fallens in pollicitatione tua, Deus veritatis.</p>
          </div3>
<div3>
            <head>12.</head>
            <p>
 <hi>[vers. 7.] Odisti observantes vanitatem supervacue.</hi> 
Quis observat vanitatem? Qui timendo mori
moritur: timendo enim mori mentitur, et moritur
antequam moriatur, qui ideo mentiebatur ut viveret.
Mentiri vis, ne moriaris: et mentiris, et moreris; et
cum vitas unam mortem quam differre poteris, auferre
non poteris, incidis in duas, ut prius in anima,
postea in corpore moriaris. Unde hoc, nisi observando
vanitatem? Quia dulcis est tibi transiens dies, quia
dulcia sunt tibi transvolantia tempora, unde nihil tenes,
et insuper tu teneris. <hi>Odisti observantes vanitatem
supervacue. Ego autem,</hi> qui non observo vanitatem, <hi>in Domino speravi.</hi> 
 Speras in pecunia, observas vanitatem:
speras in honore et sublimitate aliqua potestatis
humanae, observas vanitatem: speras in aliquo
amico potente, observas vanitatem. In his omnibus
cum speras, aut tu exspiras, et ea hic dimittis; aut
cum vivis, omnia pereunt, et in spe tua deficis. Hanc
vanitatem commemorat Isaias dicens: <hi>Omnis caro fenum,
et omnis gloria ejus quasi flos feni: aruit fenum,
et flos ejus decidit; verbum autem Domini manet in
aeternum <note>(Isai. XL, 68)</note>
            </hi>. Ego autem, non quomodo
illi qui sperant in vanitate, et qui observant vanitatem;
sed in Domino speravi, qui non est vanitas.</p>
          </div3>
<div3>
            <head>13.</head>
            <p>
 <hi>[vers. 8.] Exsultabo, et jucundabor in tua misericordia:</hi> 
non in mea justitia. <hi>Quia respexisti humilitatem
meam, salvam fecisti de necessitatibus animam
meam: nec conclusisti me in manus inimici.</hi> Quae sunt
necessitates, unde volumus salvam heri animam nostram?
Quis eas enumeret? quis digne exaggeret? quis
congrue vitandas fugiendasque commendet? Primo in
genere humano dura necessitas, nescire cor alterius,
male sentire plerumque de amico fideli, bene sentire
plerumque de amico infideli. O dura necessitas! Et
quid facis ut corda inspicias? quem oculum affers,
infirma et plangenda mortalitas? quid facis ut videas
<pb n="0238"/>
hodie cor fratris tui? Non habes quid facias. Alia major
necessitas, nec tuum vides quale erit cras. Quid
jam dicam de necessitatibus ipsius mortalitatis? Mori
necesse est, et nemo vult. Nemo vult quod necesse
est. Nemo vult, quod erit velit nolit. Dura necessitas
nolle quod non potest evitari. Nam si fieri posset,
nollemus utique mori; et effici quod Angeli vellemus,
sed commutatione quadam, non morte, sicut
dicit Apostolus: <hi>Aedificationem habemus ex Deo, domum
non manufactam, aeternam in coelis. Etenim in hoc
ingemiscimus, habitaculum nostrum quod de coelo est,
superindui cupientes; si tamen induti, et non nudi inveniamur.
Etenim qui sumus in hac habitatione, ingemiscimus
gravati, in quo nolumus exspoliari, sed supervestiri,
ut absorbeatur mortale a vita <note>(II Cor. V, 1-4)</note>
            </hi>.
Volumus pervenire ad regnum Dei, sed per mortem
nolumus: et tamen dicit tibi necessitas, Hac venies.
Hac venire dubitas homo, cum hac ad te venerit
Deus? Quae sunt etiam necessitates vincendarum vetustissimarum
cupiditatum, et annosarum malarum
consuetudinum? Vincere consuetudinem, dura pugna,
nosti. Vides quam male facias, quam detestabiliter,
quam infeliciter; et facis tamen: fecisti fieri,
facturus es hodie. Si sic tibi displicet cum disputo,
quomodo displicet tibi cum cogitas? Et tamen facturus
es hoc. Unde raperis? quis te captivum trahit?
An illa lex in membris tuis repugnans legi mentis
tuae? Clama ergo: <hi>Infelix ego homo, quis me liberabit
de corpore mortis hujus? Gratia Dei per Jesum Christum
Dominum nostrum <note>(Rom. VII, 23)</note>
            </hi>; et impletur in te
quod modo diximus, <hi>Ego autem in Domino speravi:
exsultabo, et jucundabor in tua misericordia; quia respexisti
humilitatem meam, salvam fecisti de necessitatibus
animam meam.</hi> Unde enim facta est salva de necessitatibus
anima tua, nisi quia respecta est humilitas
tua? Nisi prius humiliareris, non te exaudiret, qui te a
necessitatibus liberaret. Humiliatus est qui dixit: <hi>Infelix
ego homo, quis me liberabit de corpore mortis hujus?</hi> 
Non sunt humiliati, qui <hi>ignorantes Dei justitiam,
et suam volentes constituere, justitiae Dei non sunt subjecti <note>(Id. X, 3)</note>
            </hi> 
?</p>
          </div3>
<div3>
            <head>14.</head>
            <p>
 <hi>[vers. 9.] Nec conclusisti me in manus inimici:</hi> 
non vicini tui, non compossessoris tui, non ejus cum
quo militasti et eum laesisti, aut forte in tua civitate
injuriam ei fecisti; isti enim tales sunt pro quibus
orare debemus. Alium habemus inimicum, diabolum,
serpentem antiquum. Omnes morientes, si bene moriamur,
ab ejus manibus liberamur. Quicumque enim
male moriuntur in suis iniquitatibus, in ejus manus
concluduntur, ut cum illo in fine damnentur. Liberat
ergo nos Dominus Deus noster de manu inimici nostri:
ille enim nos per cupiditates nostras vult capere.
Cupiditates autem nostrae quando validae sunt, et
quando eis servimus, necessitates vocantur. Liberante
autem Deo animam nostram de necessitatibus
nostris, quid erit quod in nobis teneat inimicus, ut
concludamur in manus ejus?</p>
          </div3>
<div3>
            <head>15.</head>
            <p>
 <hi>Statuisti in spatioso pedes meos.</hi> Certe angusta
via est <note>(Matth. VII, 14)</note>: laboranti angusta est, amant,
<pb n="0239"/>
lata est. Eadem quae angusta est, lata fit. <hi>In spatioso,</hi> 
dicit, <hi>posuisti pedes meos,</hi> ne angustati pedes mei
irent in se, et incurrendo in se dejicerent me. Ergo
quid ait, <hi>Posuisti in spatioso pedes meos?</hi> Plane fecisti
mihi facilem justitiam, quae mihi erat aliquando difficilis:
hoc est, <hi>Posuisti in spatioso pedes meos.</hi> </p>
          </div3>
<div3>
            <head>16.</head>
            <p>
 <hi>[vers. 10, 11.] Miserere mei, Domine, quoniam
tribulor, conturbatus est in ira oculus meus, anima mea,
et venter meus. Quoniam defecit in dolore vita mea, et
anni mei in gemitibus.</hi> Sufficiat Charitati Vestrae, adjuvante
Domino fortassis implebimus debitum, ut et
Psalmo peracto proficiscamur.</p>
          </div3>
        </div2>
<div2>
          <head>SERMO II. <hi>De medio ejusdem Psalmi.</hi> </head>
<div3>
            <head>1.</head>
            <p>
 Ad reliqua Psalmi nostra revertatur intentio, et
nos ipsos agnoscamus in verbis Prophetae. Quoniam si
nos inspexerimus in tempore tribulationis, gaudebimus
in tempore retributionis. Commendaveram
Charitati Vestrae, cum primas partes hujus psalmi
exponerem, quod Christus loquatur; et quomodo
sit accipiendus Christus totus cum capite
et corpore, non tacueram: testimoniis etiam Scripturarum,
quantum mihi videtur, satis idoneis luculentisque
firmaveram; ita ut omnino dubitari non posset
Christum esse caput et corpus, sponsum et sponsam,
Filium Dei et Ecclesiam, Filium Dei factum filium
hominis propter nos, ut filios hominum faceret filios
Dei; atque ita essent duo in carne una in sacramento
magno, qui agnoscuntur in Prophetis duo in voce
una. Gratulatio superius expressa est ipsius dicentis: <hi>Respexisti humilitatem meam, salvam fecisti de necessitatibus
animam meam, nec conclusisti me in manus
inimici, statuisti in loco spatioso pedes meos:</hi> 
 gratulatio
est liberati hominis a tribulatione, liberatorum
membrorum Christi ab afflictione et insidiis. Et rursus
dicit: <hi>Miserere mei, Domine, quoniam tribulor.</hi> In
tribulatione utique angustia est: quomodo ergo, <hi>Posuisti
in spatioso pedes meos?</hi> Si adhuc tribulatur, quomodo
sunt in spatioso pedes? An forte una quidem
vox est, quia unum quidem corpus; sed in aliquibus
membris spatium sentitur, in aliquibus angustia, id
est, alii sentiunt facilitatem justitiae, alii laborant in
tribulatione? Nam si non alia membra illud, alia illud
paterentur, non diceret Apostolus: <hi>Si patitur unum
membrum, compatiuntur omnia membra; et si glorificatur
unum membrum, congaudent omnia membra <note>(I Cor.
XII, 26)</note>
            </hi>. Aliquae Ecclesiae, verbi gratia, pacem habent;
aliquae in tribulatione sunt: in istis quae pacem
habent, in spatioso sunt pedes; illae quae in tribulatione
sunt, angustias patiuntur: sed et istos contristat
illorum tribulatio, et illos pax istorum consolatur.
Sic est enim unum corpus, ut non sit discissio; non
autem facit discissionem nisi dissensio. Charitas autem
compagem facit, compages complectitur unitatem,
unitas servat charitatem, charitas pervenit ad
<pb n="0240"/>
claritatem. Dicat ergo ex quibusdam membris: <hi>Miserere
mei, Domine, quoniam tribulor; conturbatus
est in ira oculus meus, anima mea et venter meus.</hi> </p>
          </div3>
<div3>
            <head>2.</head>
            <p>
 Quaerimus unde sit ista tribulatio, quoniam liberatus
paulo ante gaudere videbatur, justitia quadam
infusa sibi largiter dono Dei, et inde facto spatio
pedibus suis in latitudine charitatis. Unde ergo
et ista existit tribulatio, nisi forte ex illo quod
Dominus dicit: <hi>Quoniam abundabit iniquitas, refrigescet
charitas multorum <note>(Matth. XXIV, 12)</note>
            </hi>? Primo
enim commendata paucitate sanctorum, tanquam
missis retibus, multiplicata est Ecclesia, et capti
sunt innumerabiles, de quibus praedictum erat. <hi>Annuntiavi
et locutus sum, multiplicati sunt super numerum <note>(Psal. XXXIX, 6)</note>
            </hi>;
qui etiam navigia premerent,
et retia rumperent, sicut est positum in illa prima
piscatione <note>(Luc. V, 6)</note> ante passionem Domini. Ex his
igitur multitudinibus exaggerati sunt, quibus per
Pascha sic referciuntur ecclesiae, ut turbas ipsorum
parietum recuset angustia. Quomodo autem non tribuletur
iste de hac multitudine, quando videt ipsos
implere theatra et amphitheatra, qui paulo ante ecclesias
impleverunt? ipsos in nequitiis, qui paulo
ante in laudibus Dei? ipsos blasphemare Deum, qui
respondebant, Amen Deo? Permaneat, duret, non
deficiat etiam in multitudine copiosa iniquorum, quia
nec granum deficit in multitudine palearum, quo
usque post ventilationem mittatur in horreum, et ibi
sit in societate sanctorum, ne turbulenti aliquid pulveris
patiatur. Perduret ergo, quia et Dominus cum
dixisset, <hi>Quoniam abundabit iniquitas, refrigescet charitas
multorum;</hi> ne praenuntiata ista abundantia iniquitatis
labarent nutarentque pedes nostri, continuo
subjecit, quod fideles erigeret, quod consolaretur
atque firmaret, dicens: <hi>Qui perseveraverit usque in finem,
hic salvus erit <note>(Matth. XXIV, 13)</note>
            </hi>.</p>
          </div3>
<div3>
            <head>3.</head>
            <p>
 Attende itaque istum, quantum mihi videtur, in
hac tribulatione constitutum. Quando quidem positus
in tribulatione quasi dolere deberet (tribulatio enim
dolorem habet congruum), iratum se dicit in tribulatione,
et ait: <hi>Miserere mei, Domine, quoniam
tribulor, conturbatus est in ira oculus meus.</hi> Si tribularis,
quare irasceris? Irascitur iste alienis peccatis.
Quis non irascatur, videns homines confitentes
ore Deum, negantes moribus? Quis non irascatur,
videns homines saeculo verbis, et non factis renuntiantes?
Quis est qui non irascatur, videns fratres insidiantes
fratribus, fidem non servantes osculo quod
infigunt in sacramentis Dei? Et quis enumeret omnia,
quibus irascitur corpus Christi, quod intus vivit
de spiritu Christi, quod gemit tanquam granum inter
paleas? Vix enim apparent isti qui sic gemunt, qui
sic irascuntur: quomodo vix apparent grana, quando
area trituratur. Qui nescit quantae spicae missae sunt,
putat totum paleam esse: et ex hoc quod totum palea
putatur, inde magna massa purgabitur. In his ergo
<pb n="0241"/>
non apparentibus et gementibus irascitur, qui dicit
alio loco: <hi>Zelus domus tuae comedit me <note>(Psal. LXVIII,
10)</note>
            </hi>. Dicit et alibi quando quidem videt multos mala
facientes, <hi>Taedium detinuit me a peccatoribus relinquentibus
legem tuam <note>(Psal. CXVIII, 53)</note>
            </hi>. Dicit et alio
loco, <hi>Vidi insensatos, et tabescebam <note>(Ibid., 158)</note>
            </hi>.</p>
          </div3>
<div3>
            <head>4.</head>
            <p>
 Haec autem ira, metuendum est, ne tanta sit, ut
in odium vertatur. Ira enim nondum est odium:
nam irasceris filio, non odisti filium; ei servas haereditatem,
qui te sentit iratum; et ad hoc irasceris, ne
perdat quod servaveris, male vivens moribus pravis.
Ergo ira nondum est odium: nondum odimus eos
quibus irascimur; sed ista ira si manserit, et non
cito evulsa fuerit, crescit et fit odium. Ideo ut recens
ira evellatur, et in odium non convertatur, hoc nos docet
Scriptura, dicens: <hi>Non occidat sol super iracundiam
vestram <note>(Ephes. IV, 26)</note>
            </hi>. Invenis autem aliquando
fratrem odium habentem, et reprehendit irascentem:
in illo est odium, et in alio culpat iram; ipse habet
trabem in oculo suo, et reprehendit festucam in oculo
fratris sui <note>(Matth. VII, 3)</note>. Sed festuca ista et surculus,
nisi cito evellatur, trabes futura est. Non ergo
ait, Exstinctus est oculus meus prae ira; sed <hi>turbatus:</hi> 
nam si exstinguitur, jam odium est, non ira. Et
vide quia exstinctus est. Hinc ait Joannes: <hi>Qui odit
fratrem suum, in tenebris est usque adhuc <note>(I Joan. II,
11)</note>
            </hi>. Antequam ergo eatur in tenebras, conturbatur
oculus in ira: sed cavendum est, ne ira vertatur in
odium, et oculus exstinguatur. Iste ergo dicit: <hi>Turbatus est prae ira oculus meus, anima mea et venter
meus;</hi> 
 hoc est, turbata sunt interiora mea. Ventrem
pro interioribus posuit. Aliquando enim iniquis et
perversis et a lege deviantibus et male viventibus
irasci licet, clamare non licet. Cum irascimur et clamare
non possumus, interiora nostra turbantur. Tanta
est enim aliquando perversitas, ut nec corripi possit.</p>
          </div3>
<div3>
            <head>5.</head>
            <p>
 <hi>[vers. 11.] Quoniam defecit in dolore vita mea, et
anni mei in gemitibus. Defecit,</hi> inquit, <hi>in dolore vita
mea.</hi> Dicit Apostolus: <hi>Nunc vivimus, si vos statis in
Domino <note>(I Thess. III, 8)</note>
            </hi>. Quicumque perfecti sunt ex
Evangelio et gratia Dei, non hic vivunt nisi propter
alios; nam vita eorum in hoc saeculo, eis jam non
est necessaria. Sed quia dispensatio eorum aliis necessaria
est, fit in eis quod ait idem Apostolus: <hi>Concupiscentiam habens dissolvi, et esse cum Christo;
multo enim magis optimum: manere autem in carne
necessarium propter vos 
 <note>(Philipp. I, 23, 24)</note>
            </hi>. Quando
autem videt homo ex dispensatione sua, ex laboribus
suis, ex praedicatione sua, non proficere homines,
infirmatur in egestate vita hominis. Vere miserabilis
egestas et fames: quandoquidem eos quos Domino
lucramur, quodammodo manducat Ecclesia. Quid est
<pb n="0242"/>
manducat? In corpus suum trajicit: quidquid enim
manducamus, in corpus nostrum trajicimus. Hoc
agit Ecclesia per sanctos: esurit quos lucrari vult, et
quos lucrata fuerit aliquo modo, manducat quodammodo.
Cujus personam gerebat Petrus, quando ei de
coelo submissus est discus plenus omnibus animalibus
quadrupedibus, serpentibus, et volatilibus: quibus
generibus omnes gentes significantur. Praefigurabat
Dominus Ecclesiam, quod omnes gentes erat
transvoratura, et in corpus suum conversura; et ait
Petro, <hi>Macta, et manduca <note>(Act. X, 13)</note>
            </hi>. O Ecclesia,
<note>(hoc est Petre, quia super hanc petram aedificabo Ecclesiam
meam <hi>[Matth. XVI, 18]</hi> )</note>, <hi>macta, et manduca:</hi> 
prius macta, et sic manduca; occide quod sunt, et
fac quod es. Cum ergo praedicatur Evangelium, et
videt qui praedicat non proficere homines, quare non
clamet: <hi>Quoniam defecit in dolore vita mea, et anni
mei in gemitibus: Infirmatus est in egestate vigor meus,
et ossa mea conturbata sunt?</hi> Anni nostri isti, quos
hic ducimus, in gemitibus sunt. Unde? Quia abundavit
iniquitas, refrigescit charitas multorum. In gemitibus,
non in claris vocibus: quando videt Ecclesia
multos in perversum ire, gemitus suos devorat apud
se, ut dicat Deo, <hi>Gemitus meus non est absconditus a
te <note>(Psal. XXXVII, 10)</note>
            </hi>: in alio psalmo dicitur, sed
congruit huic; et hoc est dicere, Gemitus meus,
etsi absconditus est ab hominibus, a te non est absconditus. <hi>Infirmatus est in egestate vigor meus, et
ossa mea conturbata sunt:</hi> 
 de hac egestate supra diximus:
ossa vero fortes intelliguntur Ecclesiae, qui
etiam si non conturbantur persecutionibus alienorum,
conturbantur tamen iniquitatibus fratrum.</p>
          </div3>
<div3>
            <head>6.</head>
            <p>
 <hi>[vers. 12.] Super omnes inimicos meos factus
sum opprobrium, et vicinis meis nimium, et timor notis
meis. Super omnes inimicos meos factus sum opprobrium:</hi> 
qui sunt inimici Ecclesiae? Pagani, Judaei?
Omnibus pejus vivunt mali christiani. Vis videre
quam omnibus pejus vivant mali christiani? De talibus
dicit propheta Ezechiel, quia comparantur sarmentis
inutilibus <note>(Ezech. XV, 2)</note>. Pone Paganos ligna
esse silvatica extra Ecclesiam, adhuc potest inde
fieri aliquid; quomodo de lignis fabrilibus est lignum
fabro aptum, et si adhuc nodosum et curvum et corticosum,
tamen quod doletur, ascietur, deplanetur,
et possit venire ad aliquam fabricam usus humani:
de sarmentis autem praecisis fabri nihil facere possunt;
ignis ea solus exspectat. Attendite, fratres.
Cum silvatico ligno ubique praeponatur sarmentum
manens in vite, quia sarmentum dat fructum, illud
lignum non dat fructum: praeciso tamen sarmento
de vite si comparetur lignum silvaticum, intelligitur
esse melius; quia de illo faber aliquid facere potest;
hoc autem non quaerit, nisi qui foco ministrat. Attendens
itaque multitudinem male viventium in Ecclesia, <hi>Super omnes,</hi> 
 inquit, <hi>inimicos meos factus sum opprobrium.</hi> 
Pejus, inquit, vivunt mali in sacramentis
meis, quam qui ad illa nunquam accesserunt. Latine
<pb n="0243"/>
aperte cur non dicamus, vel quando psalmum exponimus?
Et si aliis forte temporibus dicere non audemus,
saltem necessitas exponendi habeat libertatem
corripiendi. <hi>Super omnes,</hi> inquit, <hi>inimicos meos factus
sum opprobrium.</hi> De talibus dicit apostolus Petrus: <hi>Facta sunt illis posteriora deteriora prioribus: melius
enim erat illis non cognoscere viam justitiae, quam
cognoscentibus retrorsum reflecti a tradito sibi sancto
mandato.</hi> 
 Cum dicit, <hi>Melius erat illis non cognoscere
viam justitiae;</hi> nonne judicavit meliores esse inimicos
foris positos, quam intus male viventes, quibus premitur
et gravatur Ecclesia? <hi>Melius,</hi> inquit, <hi>illis fuerat
non cognoscere viam justitiae, quam cognoscentibus
retrorsum reflecti a tradito sibi sancto mandato.</hi> Denique
vide quam horribili rei eos comparavit: <hi>Contingit
illis res veri proverbii, Canis reversus ad suum
vomitum <note>(II Petr. II, 20-22)</note>
            </hi>. Istis itaque talibus cum
sint plenae Ecclesiae, nonne veraciter illic dicunt
pauci, imo ex paucorum voce ipsa Ecclesia: <hi>Super
omnes inimicos meos factus sum opprobrium, et vicinis
meis nimium, et timor notis meis?</hi> Vicinis meis nimium
opprobrium factus sum, id est, qui mihi jam appropinquabant
ut crederent: hoc est, vicini mei nimium
deterriti sunt, mala vita malorum et falsorum
christianorum. Quam multos enim putatis, fratres
mei, velle esse christianos, sed offendi malis moribus
christianorum? Ipsi sunt vicini qui jam appropinquabant,
et nimium opprobrium illis visi
sumus.</p>
          </div3>
<div3>
            <head>7.</head>
            <p>
 <hi>[item vers. 12.] Timor factus sum notis meis.</hi> Quid
tam timendum? <hi>Timor,</hi> inquit, <hi>factus sum notis meis.</hi> 
Quid tam timendum, quam cum videt homo multos
male viventes, et de quibus bene sperabatur in
multis malefactis inventos? Timet ne tales sint omnes
quos putabat bonos, et veniunt in suspicionem malam
prope omnes boni. Qualis vir? quomodo cecidit?
quomodo inventus est in illa turpitudine, in illo scelere,
in illo facto malo? putas non tales sunt omnes?
Hoc est <hi>timor notis meis,</hi> ut et ipsis quibus noti sumus,
plerumque in dubium veniamus. Et nisi te consoletur
quod es, si aliquid es, non credis esse alterum
talem. Consolatur hominem qualiscumque conscientia,
ut dicat sibi homo qui bene vivit: O tu qui modo
vereris ne tales sint omnes, tu talis es? Respondet
conscientia: Non sum. Ergo si talis non es, solus es?
Vide ne pejor sit ista superbia, quam illa nequitia.
Noli solum te dicere. Nam et Elias aliquando taedio
multitudinis impiorum ait: <hi>Prophetas tuos occiderunt,
altaria tua suffoderunt, et ego relictus sum solus, et
quaerunt animam meam. Sed quid dicit illi responsum
divinum? Reliqui mihi septem millia virorum, qui non
curvaverunt genua ante Baal <note>(III Reg. XIX, 10; Rom.
XI, 3, 4)</note>
            </hi>. Ergo, fratres, inter haec scandala unum est
remedium, ne male sentias de fratre tuo. Humiliter
esto quod vis eum esse, et non putabis cum esse
quod non es. Sed tamen sit etiam timor notis, etiam
expertis.</p>
          </div3>
<div3>
            <head>8.</head>
            <p>
 <hi>[vers. 13.] Qui videbant me, foras fugerunt a me.</hi> 
<pb n="0244"/>
Ignoscendum esset si foras fugissent a me qui non videbant
me: etiam qui videbant me, foras fugerunt a
me. Sed si qui me non videbant, foras fugerunt a me
(nec dicendum est, foras fugerunt; quia intus non fuerunt:
si intus enim fuissent, vidissent me, id est,
cognovissent corpus Christi, cognovissent membra
Christi, cognovissent unitatem Christi): illud est magis
gemendum, illud omnino intolerabile, quia multi
qui viderunt me, foras fugerunt a me, id est, qui
cognoverunt quid esset Ecclesia, exierunt foras, et
haereses et schismata contra Ecclesiam fecerunt. Hodie
hominem invenis, verbi gratia, natum in parte Donati,
nescit quid sit Ecclesia, ubi natus est tenet: non illi
evellis consuetudinem quam suxit cum lacte nutricis.
Illum, illum da qui volvitur quotidie in Scripturis,
qui legit, qui praedicat: itane tandem non ibi videt, <hi>Postula a me, et dabo tibi Gentes haereditatem tuam, et
possessionem tuam terminos terrae 
 <note>(Psal. II, 8)</note>
            </hi>? non ibi
videt, <hi>Commemorabuntur, et convertentur ad Dominum
universi fines terrae, et adorabunt in conspectu ejus universae
patriae gentium <note>(Psal. XXI, 28)</note>
            </hi>? Si vides ibi totius
orbis unitatem, quid foras fugis, ut non solum
ipse patiaris, verum et aliis facias caecitatem? <hi>Qui videbant
me,</hi> id est, qui noverant quid sit Ecclesia, qui
eam in Scripturis intuebantur, <hi>foras fugerunt a me.</hi> 
Putatis enim, fratres mei, quia illi omnes qui fecerunt
haereses per loca et partes, non noverant in Scripturis
Dei, quia Ecclesia non est praedicta, nisi toto
terrarum orbe diffusa? Vere dico Charitati Vestrae:
Certe omnes christiani sumus, vel christiani omnes
dicimur, et omnes Christi signo signamur: obscurius
dixerunt Prophetae de Christo, quam de Ecclesia;
puto propterea quia videbant in Spiritu, contra Ecclesiam
homines facturos esse particulas, et de Christo
non tantam litem habituros, de Ecclesia magnas
contentiones excitaturos. Ideo illud unde majores
lites futurae erant, planius praedictum et apertius prophetatum
est, ut ad judicium illis valeat qui viderunt,
et foras fugerunt.</p>
          </div3>
<div3>
            <head>9.</head>
            <p>
 Exempli gratia unum commemorabo. Abraham
pater noster fuit, non propter propaginem carnis, sed
propter imitationem fidei: justus et placens Deo, per
fidem suscepit filium sibi promissum Isaac de Sara
sterili uxore sua in senectute sua <note>(Gen. XXI, 2)</note>:
jussus est immolare Deo eumdem filium, nec dubitavit,
nec disceptavit, nec de jussu Dei disputavit, nec
malum putavit quod jubere optimus potuit; duxit filium
suum ad immolandum, imposuit ei ligna sacrificii,
pervenit ad locum, erexit dexteram ut percuteret,
eo prohibente deposuit, quo jubente levaverat <note>(Id.
XXII, 3)</note>; qui obtemperaverat ut feriret, obtemperavit
ut parceret; ubique obediens, nusquam timidus: ut
tamen impleretur sacrificium, et sine sanguine non
discederetur, inventus est aries haerens in vepre cornibus,
ipse immolatus est, peractum est sacrificium.
Quaere quid sit: figura est Christi involuta sacramentis.
Denique ut videatur discutitur, ut videatur pertractatur,
ut quod involutum est evolvatur. Isaac
<pb n="0245"/>
tanquam filius unicus dilectus figuram habens Filii
Dei, portans ligna sibi, quomodo Christus crucem
portavit <note>(Joan. XIX, 17)</note>. Ille postremo ipse aries Christum
significavit. Quid est enim haerere cornibus,
nisi quodam modo crucifigi? Figura est ista de
Christo. Continuo praedicanda erat Ecclesia, praenuntiato
capite praenuntiandum erat et corpus: coepit
Spiritus Dei, coepit Deus ad Abraham praedicare velle
Ecclesiam, et tulit figuram. Christum figurate praedicabat,
Ecclesiam aperte praedicavit; ait enim ad
Abraham: <hi>Quoniam obaudisti vocem meam, et non pepercisti
filio tuo dilecto propter me, benedicens benedicam
te, et implendo implebo semen tuum sicut stellas
coeli, et sicut arenam maris, et benedicentur in semine
tuo omnes gentes terrae <note>(Gen. XXII, 16)</note>
            </hi>. Et pene ubique
Christus aliquo involucro sacramenti praedicatus est
a Prophetis, Ecclesia aperte: ut viderent illam et qui
futuri erant contra illam, et impleretur in eis ista
nequitia quam praedixit Psalmus, <hi>Qui videbant me,
foras fugerunt a me.</hi> Ex nobis exierunt, sed non erant
ex nobis <note>(I Joan. II, 19)</note>: hoc apostolus Joannes de
illis dixit.</p>
          </div3>
<div3>
            <head>10.</head>
            <p>
 <hi>[vers. 13.] Oblitus sum, tanquam mortuus a
corde.</hi> Oblitus sum, in oblivionem veni, obliti sunt
me illi qui viderunt me: obliti sunt me, et sic me
obliti sunt, tanquam mortuus fuerim a corde ipsorum. <hi>Oblitus sum, tanquam mortuus a corde: factus sum
tanquam vas perditum.</hi> 
 Quid est hoc, <hi>factus sum tanquam
vas perditum?</hi> Laborabat iste, et nulli proderat:
vidit se vas esse, et nulli prodesse, et se tanquam
vas perditum dicit.</p>
          </div3>
<div3>
            <head>11.</head>
            <p>
 <hi>[vers. 14.] Quoniam audivi vituperationem multorum
in accolentium circuitu:</hi> multi accolunt in circuitu
meo, et reprehendunt me quotidie. Quanta
mala dicunt in malos christianos, quae maledicta perveniunt
ad omnes Christianos! Numquid enim dicit,
qui maledicit, aut qui reprehendit Christianos, Ecce
quae faciunt non boni christiani? Sed, Ecce quae faciunt
Christiani: non separat, non discernit. Illi tamen
ista dicunt, qui accolunt in circuitu, id est, circumeunt,
et non intrant. Quare circumeunt, et non
intrant? Quia rotam temporis amant: non intrant ad
veritatem, quia non amant aeternitatem; temporalibus
dediti tanquam rotae constricti, de quibus alibi dicitur, <hi>Pone principes eorum ut rotam 
 <note>(Psal. LXXXII, 14)</note>
            </hi>;
et alibi, <hi>In circuitu impii ambulant <note>(Psal. XI, 9)</note>
            </hi>. <hi>Dum
congregarentur ipsi simul adversum me, ut acciperent
animam meam consiliati sunt.</hi> Quid est, <hi>ut acciperent
animam meam consiliati sunt?</hi> Ut consentirem pravitatibus
eorum. Illis enim qui maledicunt, et non intrant,
parum est quia non intrant; et ejicere hinc volunt
vituperando. Si ejecerunt te de Ecclesia, acceperunt
animam tuam, id est, tenuerunt consensionem tuam;
et eris in circuitu, non in mansione.</p>
          </div3>
<div3>
            <head>12.</head>
            <p>
 <hi>[vers. 15.]</hi> Ego autem, inter haec opprobria,
inter haec scandala, inter haec mala, inter istas seductiones,
foris iniquitates, et perversitates intus,
cum attenderem homines justos et quaererem, et
deessent quos imitarer, quid feci? quod consilium
<pb n="0246"/>
inveni? <hi>Ego autem, in te speravi, Domine.</hi> Nihil salubrius,
nihil securius. Volebas imitari nescio quem,
invenisti illum non bonum: tolle imitationem hanc.
Alium quaesisti, nescio quid displicuit: tertium quaesisti,
et ipse non placuit: numquid quia et ille et ille
displicuit, et tu peribis? Tolle ab homine spem, quia
maledictus omnis qui spem suam ponit in homine <note>(Jerem. XVII, 5)</note>.
Si attendis adhuc hominem, et
cum quaeris imitari, et ex illo pendere, adhuc lacte
vis nutriri; et fies mammothreptus, quales dicuntur
pueri qui diu sugunt, quod non decet. Etenim lacte
uti, tanquam per carnem velle sibi cibum trajici,
hoc idem est per hominem vivere. Idoneus esto ad
mensam, inde cape unde ille cepit, aut fortasse non
cepit. Forte utiliter et in malum incidisti, quem bonum
putasti, ut in ubere quasi materno amaritudinem
invenires, et ea offensione repellereris, et ad
cibum validiorem invitareris. Faciunt enim hoc nutrices
mammothreptis, ut aliqua amara ponant in papillis
suis, quibus offensi parvuli ab ubere resiliant,
et ad mensam inhient. Ergo dicat; <hi>Ego autem in te
speravi, Domine, dixi: Tu es Deus meus.</hi> Tu es Deus
meus: recedat Donatus, recedat Caecilianus; nec
ille, nec iste Deus meus est. Non ad hominis nomen
ambulo, Christi nomen teneo. Ipsum Paulum audi
dicentem: <hi>Numquid Paulus pro vobis crucifixus est,
aut in nomine Pauli baptizati estis <note>(I Cor. I, 13)</note>
            </hi>? Perirem
si essem de parte Pauli; quomodo non pereo
si fuero de parte Donati? Prorsus recedant humana
nomina, humana crimina, humana figmenta. <hi>In te,
Domine, speravi: dixi, Tu es Deus meus.</hi> Non homo
quisquam, sed tu es Deus meus. Unus deficit, unus
proficit: Deus meus non deficit, neque proficit; nec
habet quo proficiat perfectus, nec habet unde deficiat
aeternus. <hi>Dixi Domino: Deus meus es tu.</hi> </p>
          </div3>
<div3>
            <head>13.</head>
            <p>
 <hi>[vers. 16.] In manibus tuis sortes meae:</hi> non in
manibus hominum, sed in manibus tuis. Quae sunt istae
sortes? quare sortes? Audito nomine sortium, non debemus
sortilegos quaerere. Sors enim non aliquid mali est:
sed res est in dubitatione humana divinam indicans
voluntatem. Nam et sortes miserunt Apostoli, quando
Judas tradito Domino periit, et, sicut de illo scriptum
est, <hi>Abiit in locum suum:</hi> coepit quaeri quis in locum
ejus ordinaretur, electi sunt duo judicio humano, et
electus de duobus unus judicio divino: de duobus
consultus est Deus, quemnam ipsorum esse vellet, <hi>et cecidit sors super Matthiam 
 <note>(Act. I, 26)</note>
            </hi>. Quid igitur
est, <hi>In manibus tuis sortes meae?</hi> Sortes dixit, quantum
ego existimo, gratiam qua salvi facti sumus.
Quare sortis nomine appellat gratiam Dei? Quia in
sorte non est electio, sed voluntas Dei. Nam ubi dicitur,
Iste facit, iste non facit, merita considerantur;
et ubi merita considerantur, electio est, non sors:
quando autem Deus nulla merita nostra invenit, sorte
voluntatis suae nos salvos fecit, quia voluit, non quia
digni fuimus. Haec est sors. Merito tunica illa Domini
desuper texta <note>(Joan. XIX, 23)</note>, quae significat charitatis
aeternitatem, cum dividi a persecutoribus non
posset, sors super eam missa est: ad quos pervenit,
<pb n="0247"/>
eos significavit qui videntur ad sortem pervenire
sanctorum. <hi>Gratia salvi facti estis per fidem,</hi> ait apostolus
Paulus, <hi>Gratia salvi facti estis per fidem, et hoc
non ex vobis</hi> (vide sortem), <hi>et hoc non ex vobis; sed
Dei donum est. Non ex operibus</hi> (quasi vos benefeceritis,
ut ad hoc accedere digni essetis), <hi>non ex operibus,
ne forte quis extollatur. Ipsius enim sumus figmentum,
creati in Christo Jesu in operibus bonis <note>(Ephes. II, 8-10)</note>
            </hi>. Haec quodam modo sors occulta est voluntas Dei;
in humano genere sors est, sors veniens de Dei occulta
voluntate, apud quem non est iniquitas <note>(Rom.
IX, 14)</note>: non enim ille personas accipit, sed occulta
illius justitia tibi sors est.</p>
          </div3>
<div3>
            <head>14.</head>
            <p>
 Attendat itaque Charitas Vestra, videte hoc
ipsum quemadmodum firmetur ab apostolo Petro.
Cum Simon ille magus baptizatus a Philippo adhaereret
ei, credens miraculis divinis factis in conspectu
suo; venerunt Apostoli ad Samariam, ubi crediderat
etiam et ipse magus, et ubi fuit baptizatus, et imposuerunt
Apostoli manus hominibus baptizatis, et acceperunt
Spiritum sanctum, et coeperunt linguis loqui.
Admiratus est ille, et obstupefactus tanto divino
miraculo, quod ad impositionem humanarum manuum
venit Spiritus sanctus, et implevit homines; et desideravit
istam, non gratiam, sed potentiam; non
unde liberaretur, sed unde extolleretur: at ubi desideravit
hoc, et implevit superbia cor ejus, et diabolica
impietas et celsitudo dejicienda, ait Apostolis:
Quantam vultis pecuniam a me accipere, ut et ad
mearum impositionem manuum accipiant homines
Spiritum sanctum? Qui quaerebat saecularia, qui in
circuitu accolebat, pecunia putavit posse se emere
donum Dei. Qui se putavit pecunia comparare Spiritum
sanctum, etiam Apostolos avaros arbitratus est,
sicut erat ipse impius et superbus. Continuo Petrus: <hi>Pecunia tua,</hi> 
 inquit, <hi>tecum sit in perditionem, quia
existimasti donum Dei pecunia comparari. Non est tibi
sors neque pars in fide hac <note>(Act. VIII, 13-21)</note>
            </hi>; id est,
non pertines ad istam gratiam, quam gratis omnes
accipimus, quia pecunia te putas emere quod gratis
datur. Ex eo autem quod gratis datur, sors vocatur: <hi>Non est tibi sors neque pars in fide hac.</hi> 
 Ista dixi, ne
expavesceremus quod ait, <hi>In manibus tuis sortes meae.</hi> 
Quae sunt enim sortes? Haereditas Ecclesiae. Quousque
est haereditas Ecclesiae? inter quos fines? Usque ad
omnes fines: dabo tibi gentes haereditatem tuam, et
possessionem tuam fines terrae <note>(Psal. II, 8)</note>. Non
mihi ergo promittat homo nescio quam particulam:
Deus meus, <hi>In manibus tuis sortes meae.</hi> Jam sufficiat
Charitati Vestrae: quod restat, in nomine Domini
crastina die ipso adjuvante reddemus.</p>
          </div3>
        </div2>
<div2>
          <head>SERMO III, HABITUS PROXIMA DIE POST SUPERIOREM SERMONEM. <hi>De fine ejusdem Psalmi.</hi> </head>
<div3>
            <head>1.</head>
            <p>
 Quod de Psalmo restat, unde duos jam sermones
habuimus, aliquanto est amplius quam tertia pars,
et videmus nobis hodie debitum esse complendum.
Unde peto Charitatem Vestram, ut libenter habeatis
<pb n="0248"/>
nos in verbis ejus planioribus non immorari, ut ea
nos teneant, quorum est necessitas exponendi. Multa
enim sunt animis fidelium sponte occurrentia, multa
quae brevi admonitione opus habent: quaedam vero,
et ea rariora, quibus insudandum est, ut possint intelligi.
Ut ergo tempus sufficiat viribus et nostris et
vestris, videte quam aperta sunt haec; et nobiscum
potius agnoscite, et in his nobiscum Deum laudate:
et si orat Psalmus, orate; et si gemit, gemite; et si
gratulatur, gaudete; et si sperat, sperate; et si timet,
timete. Omnia enim quae hic conscripta sunt,
speculum nostrum sunt.</p>
          </div3>
<div3>
            <head>2.</head>
            <p>
 <hi>[vers. 16.] Erue me de manibus inimicorum meorum,
et a persequentibus me:</hi> dicamus hoc, et unusquisque
de inimicis suis dicat hoc; bonum est enim,
et orare debemus ut nos Deus eruat de manibus inimicorum
nostrorum. Sed intelligendi sunt inimici,
pro quibus orandum sit, et contra quos orandum sit.
Inimici homines, qualescumque fuerint, non sunt
odio habendi; ne cum odit malus quem patitur malum,
sint duo mali. Diligat bonus et quem patitur
malum, ut vel unus sit malus. Illi inimici sunt contra
quos orandum est, diabolus et angeli ejus: ipsi nobis
invident regnum coelorum, ipsi nolunt ut ascendamus
unde illi dejecti sunt: ab his oremus erui
animam nostram. Nam et quando adversum nos homines
incitantur, vasa ipsorum fiunt. Proinde Paulus
apostolus admonens nos quam cauti esse contra inimicos
debeamus, ait servis Dei qui tribulationes
patiebantur, utique seditionibus, improbitatibus,
inimicitiis hominum: <hi>Non est vobis colluctatio adversus
carnem et sanguinem,</hi> id est, non adversus homines, <hi>sed adversus principes et potestates et rectores
mundi 
 <note>(Ephes. VI, 12)</note>
            </hi>. Cujus mundi? coeli et terrae?
Absit. Hujus mundi rector non est nisi Creator. Sed
quem dicit mundum? Amatores mundi. Denique
addit, et exponit, Quod dico mundi, <hi>tenebrarum harum.</hi> 
Quarum utique tenebrarum, nisi infidelium et
impiorum? Nam ex impiis et infidelibus cum essent
facti pii et fideles, sic eos alloquitur idem apostolus, <hi>Fuistis enim aliquando tenebrae, nunc autem lux in Domino <note>(Id. V, 8)</note>
            </hi>.
Adversus spiritualia, inquit, nequitiae
in coelestibus, adversus diabolum et ejus angelos
dimicatis <note>(Id. VI, 12)</note>: hostes vestros non videtis, et
vincitis. <hi>Erue me de manibus inimicorum meorum; et
a persequentibus me.</hi> </p>
          </div3>
<div3>
            <head>3.</head>
            <p>
 <hi>[vers. 17.] Illustra faciem tuam super servum
tuum, salvum me fac in tua misericordia.</hi> Superius dicebamus,
si meminit hesternae disputationis Charitas
Vestra, quicumque affuistis, quoniam illi maxime
persequuntur Ecclesiam qui christiani nolunt
bene vivere. Per hos enim opprobrium habet Ecclesia,
et ab his inimicitias sustinet: quando corripiuntur,
quando male vivere non permittuntur, quando
cum eis vel verbo agitur, ipsi mala in suis cordibus
meditantur, et erumpendi occasionem requirunt. Inter
hos est gemens iste, et si volumus nos sumus;
quoniam plures sunt ipsi, et inter multitudinem eorum
<pb n="0249"/>
vix apparent boni, tanquam grana in area, de
quibus tamen purgatis horrea replenda sunt Domini <note>(Matth. III, 12; Luc. III, 17)</note>.
Ergo inter hos gemens
iste ait: <hi>Illustra faciem tuam super servum tuum.</hi> Confusio
enim quaedam putatur, cum omnes Christiani
dicuntur, et qui bene vivunt, et qui male vivunt,
omnes uno charactere signantur, omnes ad unum altare
accedunt, omnes eodem baptismo abluuntur, omnes
eamdem orationem dominicam proferunt, omnes
iisdem mysteriis celebrandis intersunt, Quando discernuntur
qui gemant, et pro quibus gematur, nisi
illustret ille faciem suam super servum suum? Quid
est ergo, <hi>Illustra faciem tuam super servum tuum?</hi> 
Appareat quia pertineo ad te, nec sic dicat et christianus
impius quia pertinet ad te, ne sine causa tibi
in alio psalmo dixerim: <hi>Judica me, Deus, et discerne
causam meam de gente non sancta <note>(Psal. XLII, 1)</note>
            </hi>.
Quod ibi dixit, <hi>Discerne causam meam;</hi> hoc dicit hic, <hi>Illustra faciem tuam super servum tuum.</hi> 
 Et tamen ne
et ipse superbiat, et quasi se justificare videatur,
adjungit, et ait, <hi>Salvum me fac in tua misericordia:</hi> 
hoc est, non in mea justitia, non in meis meritis,
sed <hi>in tua misericordia;</hi> non quia ego sum dignus, sed
quia tu misericors es. Noli me audire secundum judiciariam
severitatem, sed secundum misericordissimam
bonitatem. <hi>Salvum me fac in tua misericordia.</hi> </p>
          </div3>
<div3>
            <head>4.</head>
            <p>
 <hi>[vers. 18.] Domine, non confundar, quoniam invocavi
te:</hi> magnam causam dixit, <hi>Non confundar, quoniam
invocavi te.</hi> Vis ut confundatur qui invocavit te?
Vis ut dicatur: Ubi est de quo praesumpsit? Quis autem
etiam ipsorum impiorum non invocat Deum?
Nisi ergo proprio modo quodam diceret, <hi>Invocavi te,</hi> 
qui non possit communis esse cum multis, nullo modo
de hac invocatione tantam mercedem auderet exigere.
Responderet enim illi Deus quodammodo in cogitatione,
et diceret: Quid a me petis ut non confundaris?
Quare? Quia invocasti me? Nonne quotidie
homines, ut impleant forte adulteria quae concupiscunt,
invocant me? nonne quotidie homines, ut moriantur
illi a quibus exspectant haereditatem, invocant
me? nonne quotidie homines qui fraudem cogitant,
ut eam prospero exitu compleant, invocant me?
Quid ergo est quod pro magna mercede exigis, ut dicas: <hi>Non confundar, quoniam invocavi te?</hi> 
 Invocant
quidem illi, sed non invocant te. Invocas Deum,
quando in te vocas Deum. Hoc est enim illum invocare,
illum in te vocare, quodam modo eum in domum
cordis tui invitare. Non autem auderes tantum patrem
familias invitare, nisi nosses ei habitaculum praeparare.
Si enim tibi dicat Deus: Ecce invocasti me, venio
ad te, quo intrabo? Tantas sordes conscientiae tuae
sustinebo? Si servum meum in domum tuam invitares,
nonne prius eam mundare curares? Invocas me
in cor tuum, et plenum est rapinis. Quo invocatur
Deus plenum est blasphemiis, plenum est adulteriis,
plenum est fraudibus, plenum est malis concupiscentiis,
et invocas me! De talibus denique quid ait alio
loco psalmus? <hi>Dominum non invocaverunt (Psal. XIII,
<pb n="0250"/>
5, et LII, 6)</hi>. Et utique invocaverunt, nec tamen invocaverunt.
Breviter dico, quoniam nata est quaestio, ut
tantam mercedem exigat homo allegans unum meritum,
dicendo, <hi>quia invocavi te;</hi> cum videamus a tam
multis malis invocari Deum, nata est quaestio: unde
non transeundum est. Dico ergo breviter homini avaro:
Invocas Deum? Quare invocas Deum? Ut det mihi
lucrum. Lucrum ergo invocas, non Deum. Quia hoc
lucrum quod concupiscis, non potes habere per servum
tuum, non potes habere per colonum tuum, per
clientem tuum, per amicum tuum, per satellitem
tuum; invocas Deum, ministrum lucri tui facis Deum:
viluit tibi Deus. Vis invocare Deum? Gratis invoca.
Avare, an parum est tibi, si te impleat ipse Deus?
Deus si ad te veniat sine auro et argento, non vis illum?
Quid ergo tibi de his quae fecit Deus sufficit, cui
Deus ipse non sufficit? Merito ergo rogat iste, <hi>Non
confundar, quoniam invocavi te.</hi> Invocate Dominum,
fratres, si non vultis confundi. Confusionem enim
quamdam timet iste, de qua in superioribus Psalmi
locutus est: <hi>In te, Domine, speravi, non confundar in
aeternum.</hi> Nam ut sciatis quia istam confusionem timet,
quid addidit, cum dixisset, <hi>Non confundar in
aeternum, quoniam invocavi te? Erubescant impii, et deducantur
in infernum:</hi> confusione utique illa in aeternum.</p>
          </div3>
<div3>
            <head>5.</head>
            <p>
 <hi>[vers. 19.] Muta efficiantur labia dolosa, quae loquuntur adversus justum iniquitatem, in superbia et contemptu.</hi> 
Justus iste Christus est: multa labia loquuntur
adversus eum iniquitatem in superbia et contemptu.
Quare in superbia et contemptu? Quia contemptibilis
superbis apparuit, qui tam humilis venit. Non
vis ut contemnatur ab eis qui honores amant, ille qui
tantas contumelias accepit? Non vis ut contemnatur
ab his qui pro magno habent istam vitam, ille qui
mortuus est? Non vis ut contemnatur ab eis qui quasi
damnationis mortem crucis turpem putant, ille qui
crucifixus est? Non vis ut contemnatur a divitibus,
ille qui pauperem vitam gessit in mundo, cum esset
creator mundi? Omnia ista quae amant homines, quia
noluit illa habere Christus, ut non habendo ostenderet
contemnenda, non quia in potestate non habuit
possidenda; omnes qui amant haec, contemnunt illum.
Et quicumque voluerit servorum ejus sequi vestigia
ipsius, ut ambulet et ipse in ea humilitate, in qua
didicit ambulasse Dominum suum, contemnitur in
Christo quasi membrum Christi: et cum caput et
membra contemnuntur, totus ipse Christus contemnitur,
quia totus ipse justus est caput et corpus. Et necesse
est ut contemnatur totus ipse Christus a superbis
et impiis, ut fiat illis quod dicitur: <hi>Muta efficiantur
labia dolosa, quae loquuntur adversus justum iniquitatem,
in superbia et contemptu.</hi> Quando efficientur
muta labia ista? In hoc saeculo? Nunquam. Quotidie
clamant contra Christianos, maxime humiles;
quotidie blasphemant, quotidie latrant: augent linguis
suis poenas, quibus apud inferos sitiant, et aquae stillam
<pb n="0251"/>
sine causa desiderent. Non ergo nunc muta efficiuntur
labia istorum. Sed quando? Quando traducent
eos ex adverso iniquitates eorum, sicut dicitur in libro
Sapientiae: <hi>Tunc stabunt justi in magna constantia
adversus eos qui se angustaverunt. Tunc dicent illi: Hi
sunt quos aliquando habuimus in risum et in similitudinem
improperii. Quomodo computati sunt inter filios Dei,
et inter sanctos sors illorum est? Nos insensati, vitam
illorum oestimabamus insaniam <note>(Sap. V, 1-5)</note>
            </hi>. Tunc efficientur
labia eorum muta, qui loquuntur adversus
justum iniquitatem, in superbia et in contemptu. Modo
enim dicunt nobis: Ubi est Deus vester? Quid colitis?
Quid videtis? Creditis, et laboratis: certum est
quod laboratis, incertum est quod speratis. Quando
venerit certum quod speramus, muta efficientur labia
dolosa.</p>
          </div3>
<div3>
            <head>6.</head>
            <p>
 <hi>[vers. 20.]</hi> Proinde vide quid sequitur, quia muta
efficientur labia dolosa, quae loquuntur adversus justum
iniquitatem, in superbia et contemptu. Attendit
iste qui sic gemit, vidit bona Dei intus in spiritu, vidit
haec bona quae in occulto videntur, sed ab impiis
non videntur. Vidit eos propterea loqui adversus justum
iniquitatem in superbia et contemptu, quia bona
hujus saeculi videre norunt, bona autem futuri saeculi
nec cogitare sciunt. Sed ut commendaret ipsa bona
futuri saeculi hominibus, quos jubet tolerare, non
amare praesentia, exclamavit et addidit: <hi>Quam multa
multitudo dulcedinis tuae, Domine!</hi> Hic homo impius
si dicat: Ubi est ista multitudo dulcedinis? Respondebo:
Quomodo tibi ostendam multitudinem hujus
dulcedinis, qui palatum de febre iniquitatis perdidisti?
Mel si non nosses, quam bene saperet non clamares,
nisi gustasses. Palatum cordis non habes ad
haec bona gustanda; quid tibi faciam? Quomodo
ostendam? Non est cui dicere: <hi>Gustate, et videte
quoniam suavis est Dominus <note>(Psal. XXXIII, 9)</note>
            </hi>. <hi>Quam
multa multitudo dulcedinis tuae, Domine, quam abscondisti
timentibus te!</hi> Quid est abscondisti illis? Servasti
illis, non negasti, ut soli ad eam perveniant (bonum
est enim quod justis et impiis non potest esse
commune); ut timendo perveniant. Quamdiu enim
adhuc timent, nondum et ipsi pervenerunt: sed credunt
se perventuros, et a timore incipiunt. Nihil enim
dulcius est immortalitate sapientiae, sed initium sapientiae
timor Domini <note>(Prov. I, 7; Psal. CX, 10)</note>. <hi>Quam abscondisti timentibus te.</hi> </p>
          </div3>
<div3>
            <head>7.</head>
            <p>
 <hi>Perfecisti autem sperantibus in te in conspectu filiorum
hominum.</hi> Non, Perfecisti in conspectu filiorum
hominum; sed, <hi>sperantibus in te in conspectu filiorum
hominum:</hi> id est, eis perfecisti dulcedinem tuam, qui
sperant in te in conspectu filiorum hominum. Quomodo
dicit Dominus: <hi>Qui me negaverit coram hominibus,
negabo et ego illum coram Patre meo <note>(Matth. X,
33)</note>
            </hi>. Ergo si speras in Domino, coram hominibus
spera: ne forte abscondas ipsam spem tuam in corde
tuo, et timeas confiteri, cum tibi pro crimine objiciatur
quia christianus es. Cui autem modo objicitur quia
christianus est? Tam pauci non christiani remanserunt,
<pb n="0252"/>
ut eis magis objiciatur quia christiani non sunt,
quam ipsi audeant aliquibus objicere quia christiani
sunt. Tamen dico vobis, fratres mei, incipe, quicumque
me audis, vivere quomodo christianus, et vide si
non tibi objiciatur et a christianis, sed nomine, non
vita, non moribus. Nemo sentit nisi qui expertus est.
Ergo intende, intuere quod audis. Vis vivere ut christianus?
vis sequi vestigia Domini tui? Objiciatur
tibi, erubescis, et erubescendo dimittis. Viam perdidisti.
Videris tibi corde credidisse ad justitiam, sed
perdidisti; ore confessio fit ad salutem <note>(Rom. X, 10)</note>.
Si ergo vis ambulare viam Domini, etiam in conspectu
hominum spera in Deum, id est, noli erubescere
de spe tua. Quomodo vivit in corde tuo, sic habitet in
ore tuo: quia non sine causa signum suum Christus
in fronte nobis figi voluit, tanquam in sede pudoris,
ne Christi opprobria christianus erubescat. Hoc ergo
in conspectu hominum si feceris, si inde coram hominibus
non erubueris, si in conspectu filiorum hominum
nec ore nec factis Christum negaveris; spera tibi
perfici dulcedinem Dei.</p>
          </div3>
<div3>
            <head>8.</head>
            <p>
 <hi>[vers. 21.]</hi> Quid sequitur? <hi>Abscondes eos in
abscondito vultus tui.</hi> Qualis est locus iste? Non dixit,
Abscondes eos in coelo tuo: non dixit, Abscondes
eos in paradiso: non dixit, Abscondes eos in sinu
Abrahae. Multis enim fidelibus loca futura sanctorum
in Scripturis sanctis posita sunt. Vilescat totum
quidquid praeter Deum est. Qui nos tuetur in loco
vitae hujus, ipse post istam vitam sit locus noster:
quia et iste psalmus hoc ei ait superius: <hi>Esto mihi
in Deum protectorem, et in domum refugii.</hi> Ergo erimus
in vultu Dei absconditi. Quis sinus est in facie
Dei, a me exspectatis audire? Purgate cor, ut ipse
illuminet, et quem invocatis intret. Esto domus ejus,
et erit domus tua: habitet in te, et tu habitabis in
eo. Si eum in hoc saeculo exceperis corde tuo, ille
post hoc saeculum excipiet te vultu suo. <hi>Abscondes,</hi> 
inquit, <hi>eos.</hi> Ubi? <hi>In abscondito vultus tui. A conturbatione
hominum:</hi> ibi enim non conturbantur, cum
absconduntur; in abscondito vultus tui non conturbantur.
Putas est quisquam ita felix in hoc mundo,
ut cum coeperit audire opprobria hominum, propterea
quod Christo servit, fugiat ad Deum corde, et incipiat
spem habere in dulcedine ipsius, et a conturbatione
hominum, a quibus audit opprobria, intret in vultum
Dei cum conscientia sua? Intrat plane, sed si habeat
cum quo intret, id est, si non sit onerosa ipsa conscientia,
si non illi faciat sarcinam grandem, ad angustam
januam. <hi>Abscondes</hi> ergo <hi>eos in abscondito vultus
tui, a conturbatione hominum. Proteges eos in tabernaculo
tuo, a contradictione linguarum.</hi> Aliquando abscondes
eos in abscondito vultus tui, a conturbatione hominum;
ut prorsus in eis conturbatio humana deinceps
esse non possit: sed interim cum peregrinantur in
hoc saeculo, quia multas patiuntur linguas contradicentes
qui tibi serviunt, quid eis facis? <hi>Proteges eos
in tabernaculo tuo.</hi> Quod est tabernaculum? Ecclesia
hujus temporis; tabernaculum ideo dicitur, quia
<pb n="0253"/>
adhuc in hac terra peregrinatur. Tabernaculum enim
habitaculum est militum in expeditione positorum.
Ipsa dicuntur tabernacula. Domus non est tabernaculum.
Pugna in expeditione peregrinus; ut salvus
factus in tabernaculo, gloriosus recipiaris in domum.
Erit enim in coelo domus tua aeterna, si modo bene
in hoc tabernaculo vixeris. Ergo in hoc tabernaculo
proteges eos a contradictione linguarum. Contradicunt
linguae multae; diversae haereses, diversa schismata
personant; linguae multae contradicunt veraci
doctrinae: tu curre ad tabernaculum Dei, Ecclesiam
catholicam tene, a regula veritatis noli discedere, et
protegeris in tabernaculo a contradictione linguarum.</p>
          </div3>
<div3>
            <head>9.</head>
            <p>
 <hi>[vers. 22.] Benedictus Dominus, quoniam mirificavit
misericordiam suam in civitate circumstantiae.</hi> Quae
est civitas circumstantiae? In una Judaea populus Dei
erat positus, quasi in medio mundo, ubi dicebantur
laudes Deo, eique sacrificia offerebantur, ubi prophetia
non cessabat canendo futura, quae modo videmus
impleri: iste populus quasi in medio gentium erat.
Attendit propheta iste, et vidit futuram Ecclesiam
Dei in omnibus gentibus: et quia omnes gentes circum
undique erant, quae in medio ponebant unam
gentem Judaeorum; has undique circumstantes gentes
appellavit civitatem circumstantiae. Mirificasti quidem,
Domine, misericordiam tuam in civitate Jerusalem;
ibi passus est Christus, ibi resurrexit, ibi ascendit
in coelum, ibi multa mirabilia fecit: sed major laus
tua est, quia mirificasti misericordiam tuam in civitate
circumstantiae, id est, in omnibus gentibus diffudisti
misericordiam tuam. Nec unguentum tuum in
illa Jerusalem, quasi in vase tenuisti; sed tanquam
confracto vase, unguentum per mundum diffusum est,
ut impleretur quod dicitur in Scripturis sanctis: <hi>Unguentum effusum est nomen tuum 
 <note>(Cant. I, 2)</note>
            </hi>. Et ita
mirificasti misericordiam tuam in civitate circumstantiae.
Ascendit enim in coelum, sedet ad dexteram
Patris, post decem dies misit Spiritum sanctum <note>(Act. I)</note>:
impleti sunt Spiritu sancto discipuli, coeperunt praedicare
magnalia Christi; lapidati, occisi, fugati sunt <note>(Id. VIII)</note>.
Et cum inde tanquam ex uno loco fugarentur,
quasi ligna ardentia igne divino, totam silvam
mundi accensam fervore Spiritus et lumine veritatis
impleverunt: et mirificavit Dominus misericordiam
suam in civitate circumstantiae.</p>
          </div3>
<div3>
            <head>10.</head>
            <p>
 <hi>[vers. 23.] Ego dixi in ecstasi mea:</hi> recordamini titulum Psalmi, ecce est illa ecstasis. Videte
quid dicat: <hi>Ego dixi,</hi> inquit, <hi>in ecstasi mea: Projectus
sum a facie oculorum tuorum.</hi> In pavore meo dixi,
hoc est, <hi>dixi in ecstasi mea.</hi> Vidit se paventem intus
nescio qua tribulatione magna, sicut non desunt:
attendit cor suum pavidum et trepidum, et ait: <hi>Projectus
sum a facie oculorum tuorum.</hi> Si in facie tua essem,
non sic timerem; si me attenderes, non sic trepidarem.
Sed quoniam dicit in alio psalmo, <hi>Si dicebam,
motus est pes meus, misericordia tua, Domine,
adjuvabat me <note>(Psal. XCIII, 18)</note>
            </hi>; continuo et hic ait: <hi>Ideo exaudisti vocem orationis meae.</hi> 
 Quia confessus
<pb n="0254"/>
sum, quia dixi, <hi>Projectus sum a facie oculorum tuorum;</hi> 
quia non superbus exstiti, sed cor meum accusavi,
et in tribulatione mea titubans ad te exclamavi:
exaudisti orationem meam. Impletum est ergo quod
commendavi de illo psalmo. Quod enim est, <hi>Ego
dixi in ecstasi mea: Projectus sum a facie oculorum
tuorum;</hi> hoc est in illo psalmo, <hi>Si dicebam, Motus est
pes meus.</hi> Et quod est in illo, <hi>Misericordia tua, Domine,
adjuvabat me;</hi> hoc est in isto, <hi>Ideo exaudisti, Domine,
vocem orationis meae.</hi> Attende illud in Petro
videt Dominum ambulantem in aquis, putat phantasma.
Exclamat Dominus, Ego sum, noli timere. Confidit
Petrus, et dicit, Si tu es, jube me venire ad te
super aquas: hinc probo si tu es, si in verbo tuo potuero
quod tu potes. Ait ille, Veni, Et verbum jubentis
facta est potestas audientis. Veni, inquit. Et
descendit: coepit ire, ibat intrepidus, tanquam in
illo sperans: videns autem ventum validum, timuit. <hi>Ego dixi in ecstasi mea: Projectus sum a facie oculorum
tuorum.</hi> 
 Et cum coepisset mergi, clamavit, Domine,
pereo. Et Jesus porrigens ei manum, levavit
eum dicens, Modicae fidei, quare dubitasti <note>(Matth.
XIV, 26-32)</note>? Dixi ergo in pavore meo, <hi>Projectus sum
a facie oculorum tuorum:</hi> et tanquam jam perire incipientis
in mari, <hi>exaudisti, Domine, vocem orationis
meae. Exaudisti</hi> autem, <hi>cum clamarem ad te.</hi> Clamor
ad Deum non est voce, sed corde. Multi silentes labiis,
corde clamaverunt: multi ore strepentes, corde
averso nihil impetrare potuerunt. Si ergo clamas,
clama intus, ubi audit Deus. Cum clamarem, inquit,
ad te, exaudisti vocem orationis meae.</p>
          </div3>
<div3>
            <head>11.</head>
            <p>
 <hi>[vers. 24.]</hi> Jam ergo expertus quid nos hortatur? <hi>Diligite Dominum, omnes sancti ejus.</hi> 
 Tanquam
diceret, Credite mihi, ego sum expertus; habui tribulationes;
invocavi, et non sum deceptus; speravi
in Deum, et non sum confusus: cogitationes meas
illuminavit, trepidationem meam firmavit. <hi>Diligite
Dominum, omnes sancti ejus:</hi> id est, vos diligite Dominum,
qui non diligitis mundum, hoc est, <hi>omnes
sancti ejus.</hi> Nam cui dico ut diligat Dominum, qui
adhuc diligit amphitheatrum? Cui dico ut diligat Dominum,
qui adhuc diligit mimum, qui adhuc diligit
pantomimum, qui adhuc diligit vinolentiam, qui
adhuc diligit pompas saeculi, et vanitates omnes, et
insanias mendaces? Cui dico: Disce non diligere, ut
discas diligere; avertere, ut convertaris; funde, ut
implearis. <hi>Diligite Dominum, omnes sancti ejus.</hi> </p>
          </div3>
<div3>
            <head>12.</head>
            <p>
 <hi>Quoniam veritatem requiret Dominus.</hi> Nostis
quia modo multi malefici videntur; nostis quia modo
in suis vanitatibus extolluntur: veritatem requiret
Dominus. <hi>Et retribuet his qui abundanter faciunt superbiam.</hi> 
Ferte donec efferatis, tolerate donec careatis:
necesse est enim ut Dominus veritatem requirens,
<pb n="0255"/>
retribuat his qui abundanter faciunt superbiam. Jam
dicturus es: Quando retribuet? Quando vult. Quia
retribuet certus sis; de retributione non dubites, de
tempore non audeas Deo dare consilium. Prorsus veritatem
requiret, et retribuet his qui abundanter faciunt
superbiam. Aliquibus et hic retribuet, et vidimus
et didicimus quia retribuit. Etenim quando
humiliantur qui Deum timent, si forte in aliqua dignitate
hujus saeculi refulserant, humiliati non ceciderunt,
quia Deum de corde non excluserunt: altitudo
ipsorum Deus est. Humiliatus videbatur Job perdita
substantia sua, perditis filiis suis, perditis quae servabat,
perditis quibus servabat; remansit sine haereditate,
et, quod est tristius, sine haerede <note>(Job I)</note>; remansit ad solam
uxorem, non suam consolatricem, sed diaboli potius
adjutricem <note>(Id. II, 9)</note>: humiliatus videbatur; vide
si miser factus est, vide si non erat in abscondito vultus
Dei. <hi>Nudus,</hi> ait, <hi>exii de utero matri meae, nudus revertar
in terram: Dominus dedit, Dominus abstulit; sicut
Domino placuit, ita factum est: sit nomen Domini benedictum <note>(Id. I, 21)</note>
            </hi>.
Istae gemmae laudis Dei unde
sunt? Videte foris pauperem, intus divitem. Istae
gemmae laudis Dei exirent de ejus ore, nisi thesaurum
haberet in corde? Qui divites esse vultis, tales divitias
concupiscite, quas nec in naufragio potestis amittere.
Ergo tales quando humiliantur, nolite eos putare
miseros. Erratis, non scitis quid intus habeant.
Ex vobis conjicitis, qui mundum diligitis, quia vos
cum talia perditis, miseri remanetis. Prorsus nolite
hoc putare; habent intus quo gaudeant. Interior est
dominator eorum, interior est pastor et consolator
ipsorum. Ipsi sunt qui male cadunt, qui spem suam
in hoc saeculo ponunt. Aufertur quod nitebat foris,
nihil remanet intus nisi fumus malae conscientiae.
Unde se consolentur non habent, non habent quo foras
exeant, non habent quo intro redeant, deserti
pompa saeculari, inanes gratia spirituali, vere humiliantur.
Et multis facit Deus ista in isto tempore, sed
non omnibus. Si enim nemini faceret, quasi non videretur
vigilare divina providentia: si omnibus faceret,
non servaretur divina patientia. Tu tamen, christiane,
tolerare didicisti, non vindictam retribuere.
Vindicari vis, christiane? Nondum vindicatus est
Christus. An tu passus es improbum, et ille non passus
est? Nonne prior pro te passus est, qui non habebat
quare pateretur? Nam in te tribulatio fornax
aurificis est (si tamen aurum sis, et non palea), ut sordibus
careas, non in cinerem convertaris.</p>
          </div3>
<div3>
            <head>13.</head>
            <p>
 <hi>[vers. 25.] Diligite Dominum, omnes sancti ejus:
quoniam veritatem requiret Dominus, et retribuet his
qui abundanter faciunt superbiam.</hi> Sed quando retribuet?
O si modo retribueret! modo eos volebam videre
humiliatos atque prostratos. Audite quid sequitur: <hi>Viriliter agite.</hi> 
 Nolite lassas manus in tribulationibus
dimittere, non nutent genua vestra. <hi>Viriliter
agite, et confortetur cor vestrum:</hi> ad perpetienda et
toleranda omnia mala hujus saeculi confortetur cor
vestrum. Sed qui sunt quibus haec dicit Propheta: <hi>Viriliter agite, et confortetur cor vestrum?</hi> 
 numquid his
<pb n="0256"/>
qui diligunt mundum? Non. Sed quibus dicit, audite: <hi>Omnes qui speratis in Domino.</hi> 
</p>
          </div3>
        </div2>
      </div1>



<div1>
        <head>IN PSALMUM XXXI</head>
        <head>ENARRATIO I. <hi>Ipsi David intelligentiae.</hi> </head>
<div3>
          <head>1.</head>
          <p>
 <hi>[vers. 1.]</hi> Ipsi David intelligentiae, qua intelligitur
non meritis operum, sed gratia Dei hominem liberari,
confitentem peccata sua.</p>
        </div3>
<div3>
          <head>2.</head>
          <p>
 <hi>[vers. 2.] Beati quorum remissae sunt iniquitates,
et quorum tecta sunt peccata:</hi> et quorum peccata in
oblivionem ducta sunt. <hi>Beatus vir cui non imputavit
Dominus peccatum, nec est in ore ejus dolus:</hi> nec in
ore suo habet ostentationem justitiae, cum conscientia
ejus peccatis plena est.</p>
        </div3>
<div3>
          <head>3.</head>
          <p>
 <hi>[vers. 3.] Quoniam tacui, inveteraverunt ossa mea:</hi> 
quoniam non protuli ore confessionem ad salutem <note>(Rom. X, 10)</note>,
omnis firmitas mea in infirmitate consenuit. <hi>A clamando me tota die:</hi> 
 cum essem impius
atque blasphemus, clamando contra Deum, quasi
defendens et excusans peccata mea.</p>
        </div3>
<div3>
          <head>4.</head>
          <p>
 <hi>[vers. 4.] Quoniam die ac nocte gravata est super
me manus tua:</hi> quoniam continua afflictione flagellorum
tuorum, <hi>Conversus sum in aerumna mea</hi>, <hi>dum
configeretur spina.</hi> Miser factus sum cognoscendo miseriam
meam, compunctus mala conscientia.</p>
        </div3>
<div3>
          <head>5.</head>
          <p>
 <hi>[vers. 5.] Peccatum meum cognovi, et injustitiam
meam non operui:</hi> id est, injustitiam meam non
occultavi. <hi>Dixi: Pronuntiabo adversum me injustitiam
meam Domino.</hi> Dixi: Pronuntiabo, non adversum
Deum, sicut in clamore impietatis quando tacui, sed
adversum me injustitiam meam Domino. <hi>Et tu remisisti
impietatem cordis mei:</hi> audiens vocem confessionis
in corde, antequam voce proferretur.</p>
        </div3>
<div3>
          <head>6.</head>
          <p>
 <hi>[vers. 6.] Pro hac orabit ad te omnis sanctus in
tempore opportuno:</hi> pro hac impietate cordis ad te
orabit omnis sanctus. Non enim meritis suis sancti
erunt, sed opportunitate temporis, hoc est in adventu
ejus qui nos a peccatis redemit. <hi>Verumtamen in diluvio
aquarum multarum, ad eum non appropinquabunt:</hi> verumtamen
nemo arbitretur, cum repente finis venerit,
sicut in diebus Noe, remanere confessionis locum,
per quam propinquetur ad Deum.</p>
        </div3>
<div3>
          <head>7.</head>
          <p>
 <hi>[vers. 7.] Tu mihi es refugium a pressura quae
circumdedit me:</hi> tu mihi es refugium a pressura peccatorum,
quae circumdedit cor meum. <hi>Exsultatio mea,
redime me a circumdantibus me:</hi> in te mihi est gaudium,
redime me ab ea tristitia, quam mihi peccata
mea faciunt.</p>
        </div3>
<div3>
          <head>8.</head>
          <p>
 <hi>[vers. 8.]</hi> Responsio Dei: <hi>Intellectum dabo
tibi, et statuam te in via hac qua gradieris</hi>. Intellectum
dabo tibi post confessionem, ut non recedas a
via qua ingredieris, ne tuae potestatis esse velis. <hi>Obfirmabo
<pb n="0257"/>
super te oculos meos:</hi> ita super te faciam firmam
dilectionem meam.</p>
        </div3>
<div3>
          <head>9.</head>
          <p>
 <hi>[vers. 9.] Nolite esse sicut equus et mulus, quibus
non est intellectus.</hi> Ideo seipsi regere volunt. Et
vox Prophetae: <hi>In freno et camo maxillas eorum constringe.</hi> 
Ergo fac illis Deus, quod fit equo et mulo,
ut poenis eos cogas ferre regimen tuum, <hi>qui non propinquant
ad te.</hi> </p>
        </div3>
<div3>
          <head>10.</head>
          <p>
 <hi>[vers. 10.] Multa flagella peccatoris:</hi> multum
flagellatur, qui non confitens Deo peccata sua, seipsum
sibi rectorem esse vult. <hi>Sperantem autem in Domino
misericordia circumdabit:</hi> qui autem sperat in
Domino, et ei se subdit regendum, misericordia circumdabit
eum.</p>
        </div3>
<div3>
          <head>11.</head>
          <p>
 <hi>[vers. 11.] Laetamini in Domino, et exsultate,
justi:</hi> laetamini, et exsultate, justi, non in vobis, sed
in Domino. <hi>Et gloriamini, omnes recti corde:</hi> et in eo
gloriamini omnes, qui intellexistis rectum esse illi
subdi, ut caeteris praeferamini.
</p>
        </div3>
      </div1>

<div1>
        <head>ENARRATIO II. SERMO AD PLEBEM.</head>
<div3>
          <head>1.</head>
          <p>
 Psalmus gratiae Dei et justificationis nostrae
nullis praecedentibus meritis nostris, sed praeveniente
nos misericordia Domini Dei nostri, commendatus maxime
ore apostolico, sicut praecedens hunc psalmum
lectio omnibus intimavit, a nostra tenuitate susceptus
est cum Vestra Charitate tractandus. Unde primum
infirmitatem meam orationibus vestris commendo,
sicut dicit Apostolus, <hi>ut detur mihi sermo in
apertione oris mei <note>(Ephes. VI, 19)</note>
          </hi>, sic loqui vobis,
quemadmodum et mihi dicere periculosum non sit, et
vobis audire salutare sit. Anceps enim animus humanus,
et fluctuans inter confessionem infirmitatis et
audaciam praesumptionis, plerumque hinc atque inde
contunditur, et ita impellitur ut ei in quamlibet partem
cadere praecipitium sit. Si enim se infirmitati
propriae omni ex parte donaverit, et in hanc cogitationem
se inclinaverit, ut dicat, quia misericordia
Dei omnibus peccatoribus, in quibuslibet peccatis
perseverantibus, tantum credentibus quia Deus liberat,
Deus ignoscit, ita in fine parata est ut nemo pereat
fidelium iniquorum; id est, nemo pereat eorum
qui sibi dicunt, Quidvis faciam, quibuslibet facinoribus
et flagitiis inquiner, quantumlibet peccem, liberat
me Deus misericordia sua, quia credidi in eum.
Qui ergo dicit neminem perire talium, cogitatione
mala inclinatur in impunitatem peccatorum; et Deus
ille justus, cui cantatur misericordia et judicium <note>(Psal. C, 1)</note>,
non sola misericordia, sed et judicium,
invenit hominem male de se praesumentem, et ad interitum
suum misericordia Dei abutentem, et necesse
est ut damnet. Talis itaque cogitatio praecipitat
hominem: qua quisque territus, si se in audaciam
quamdam praesumptionis erexerit, et de suis viribus
justitiaque praesumpserit, et proposuerit animo implere
<pb n="0258"/>
justitiam, et omnia quae praecipiuntur in Lege
ita facere ut in nullo offendat, atque in potestate sua
se habere vitam suam, ut omnino nusquam labatur,
nusquam deficiat, nusquam titubet, nusquam caliget,
sibique hoc tribuat, et potentatui voluntatis suae:
etiam si forte impleverit omnia quae justa videntur coram
oculis hominum, ita ut nihil inveniatur in vita
ejus, quod possit reprehendi ab hominibus, ipsam
praesumptionem jactationemque superbiae damnat
Deus. Quid igitur fit, si se homo justificaverit, et de
justitia sua praesumpserit? Cadit. Si considerans et
cogitans infirmitatem suam et praesumens de misericordia
Dei, neglexerit vitam suam mundare a peccatis
suis, et se omni gurgite flagitiorum demerserit; et
ipse cadit. Praesumptio de justitia, quasi dextera est:
cogitatio impunitatis peccatorum, quasi sinistra est.
Audiamus vocem Dei dicentem nobis: <hi>Ne declines
in dexteram aut sinistram <note>(Prov. IV, 27)</note>
          </hi>. Ne praesumas
ad regnum de justitia tua, ne praesumas ad peccandum
de misericordia Dei. Ab utroque te revocat
praeceptum divinum; et ab illa altitudine, et ab ista
profunditate. Illuc si ascenderis, praecipitaberis;
hac si lapsus fueris, demergeris. <hi>Ne,</hi> inquit, <hi>declines
in dexteram aut sinistram.</hi> Iterum dico quod breviter
fixum omnes animo teneatis: Ne praesumas ad regnum
de justitia tua, ne praesumas ad peccandum de
misericordia Dei. Respondebis: Quid ergo faciam?
Psalmus iste docet nos: quo perlecto atque tractato,
arbitror adjuvante misericordia Domini, visuros nos
viam vel ubi jam ambulemus, vel quam tenere debeamus.
Unusquisque pro modulo suo audiat; et sicut
sibi conscius fuerit, ita vel doleat corrigendus,
vel gaudeat approbandus. Si se deviasse invenerit,
redeat ut in via ambulet: si se in via invenerit, ambulet
ut perveniat. Nemo sit superbus extra viam,
nemo piger in via.</p>
        </div3>
<div3>
          <head>2.</head>
          <p>
 Hunc autem psalmum ad eam gratiam pertinere,
qua christiani sumus, testatus est apostolus Paulus:
unde ipsam lectionem vobis legi voluimus.
Hoc dixit Apostolus, cum commendaret justitiam quae
ex fide est, adversus eos qui gloriantur de justitia
quae est ex operibus, hoc ait: <hi>Quid ergo dicemus invenisse
Abraham patrem nostrum secundum carnem? Si
enim Abraham ex operibus justificatus est, habet gloriam,
sed non ad Deum <note>(Rom. IV, 1, 2)</note>
          </hi>. Avertat ipse
Deus a nobis talem gloriam, et illud potius audiamus: <hi>Qui gloriatur, in Domino glorietur 
 <note>(I Cor. I, 31)</note>
          </hi>.
Multi enim gloriantur de operibus, et invenis multos
paganos propterea nolle fieri christianos, quia quasi
sufficiunt sibi de bona vita sua. Bene vivere opus est,
ait: quid mihi praecepturus est Christus? Ut bene vivam?
Jam bene vivo: quid mihi necessarius est
Christus? Nullum homicidium, nullum furtum, nullam
rapinam facio, res alienas non concupisco, nullo
adulterio contaminor. Nam inveniatur aliquid in vita
mea quod reprehendatur, et qui reprehenderit faciat
christianum. Habet gloriam, sed non ad Deum. Non
autem sic pater noster Abraham. Haec enim sententia
<pb n="0259"/>
Scripturae ad hoc vult intentionem nostram dirigere.
Quia enim fatemur, et ipsa est fides nostra de
sancto Patriarcha, qui placuit Deo, ut dicamus eum
et noverimus ad Deum habere gloriam, ait Apostolus:
Certe notum est nobis et manifestum, quia Abraham
ad Deum habet gloriam: at si ex operibus justificatus
est Abraham, habet gloriam, sed non ad Deum:
ad Deum autem habet gloriam; non ergo ex operibus
justificatus est. Si ergo non ex operibus justificatus
est Abraham, unde justificatus est? Sequitur, et dicit
unde: <hi>Quid enim Scriptura dicit?</hi> id est, Unde dicit
Scriptura justificatum Abraham? <hi>Credidit autem Abraham
Deo, et reputatum est illi ad justitiam <note>(Rom. IV, 3;
Gen. XV, 6)</note>
          </hi>. Ergo ex fide justificatus est Abraham.</p>
        </div3>
<div3>
          <head>3.</head>
          <p>
 Jam qui audit, non ex operibus, sed ex fide;
observet illam voraginem, de qua locutus sum: Vides
ergo, quia ex fide, non ex operibus justificatus est
Abraham; faciam ergo quidquid volo, quia etsi bona
opera non habuero, et tantum credidero in Deum,
deputatur mihi ad justitiam. Si dixit et decrevit, lapsus
demersus est: si adhuc cogitat et fluctuat, periclitatur.
Scriptura autem Dei verusque intellectus,
non solum periclitantem a periculo liberat, sed et demersum
a profundo elevat. Respondeo ergo tanquam
contra Apostolum, et dico de ipso Abraham, quod
invenimus etiam in Epistola alterius apostoli, qui volebat
corrigere homines, qui male intellexerant istum
apostolum. Jacobus enim in Epistola sua, contra eos
qui nolebant bene operari de sola fide praesumentes,
ipsius Abrahae opera commendavit, cujus Paulus
fidem: et non sunt sibi adversi Apostoli. Dicit autem
opus omnibus notum, Abraham filium suum immolandum
Deo obtulit <note>(Jacobi II, 21)</note>. Magnum opus,
sed ex fide. Laudo superaedificationem operis,
sed video fidei fundamentum: laudo fructum boni
operis, sed in fide agnosco radicem. Si autem hoc
praeter fidem rectam faceret Abraham, nihil illi prodesset
qualecumque illud opus esset. Rursum si sic
teneret fidem Abraham, ut cum ei Deus imperaret
offerre sibi immolandum filium suum, diceret apud
semetipsum, Non facio, et tamen credo quia me
etiam contemnentem jussa sua liberat Deus; fides
sine operibus mortua esset, et tanquam radix sine
fructu sterilis atque arida remaneret.</p>
        </div3>
<div3>
          <head>4.</head>
          <p>
 Quid ergo? Debemus nulla opera praeponere
fidei, id est ut ante fidem, quisquam dicatur bene
operatus? Ea enim ipsa opera quae dicuntur ante
fidem, quamvis videantur hominibus laudabilia, inania
sunt. Ita mihi videntur esse, ut magnae vires et
cursus celerrimus praeter viam. Nemo ergo computet
bona opera sua ante fidem: ubi fides non erat, bonum
opus non erat. Bonum enim opus intentio facit,
intentionem fides dirigit. Non valde attendas quid
homo faciat, sed quid cum facit aspiciat, quo lacertos
optimae gubernationis dirigat. Fac enim hominem
optime gubernare navim, et perdidisse quo tendit;
quid valet quia artemonem optime tenet, optime movet,
dat proram fluctibus, cavet ne latera infligantur;
<pb n="0260"/>
tantis est viribus, ut detorqueat navim quo velit,
atque unde velit: et dicatur ei, Usquequo is; et
dicat, Nescio: aut non dicat, Nescio; sed dicat, Ad
illum portum eo, nec in portum, sed in saxa festinet?
Nonne iste quanto sibi videtur in navi gubernanda
agilior et efficacior, tanto periculosius eam sic gubernat,
ut ad naufragium properando perducat? Talis
est et qui optime currit praeter viam. Nonne ergo erat
melius et tolerabilius, ut esset gubernator ille aliquanto
invalidior, ut cum labore et aliqua difficultate
gubernacula regeret, et tamen rectum debitumque
cursum teneret; rursumque ille pigrius etiam et imbecillius,
tamen in via ambularet, quam praeter viam
fortiter curreret? Optimus ergo ille qui et viam tenet,
et bene ibi ambulat: sequentis autem spei, qui etsi
aliquantum claudicat, non omnino ut erret, aut remaneat,
sed progreditur etsi paulatim. Fortasse
enim sperandum est, eum quo tendit etiam tardius
perventurum.</p>
        </div3>
<div3>
          <head>5.</head>
          <p>
 Ergo, fratres, ex fide justificatus est Abraham:
sed si fidem opera non praecesserunt, tamen secuta
sunt. Numquid enim fides tua sterilis erit? Si sterilis
non es, sterilis non est ipsa. Aliquid mali credidisti,
et igne malitiae tuae radicem tuae fidei concremasti.
Tene ergo fidem operaturus. Sed dicis, Non hoc ait
apostolus Paulus. Imo hoc ait Paulus apostolus: <hi>Fides,</hi> 
inquit, <hi>quae per dilectionem operatur <note>(Gal. V, 6)</note>
          </hi>; et
alio loco: <hi>Plenitudo ergo legis, charitas <note>(Rom. XIII,
10)</note>
          </hi>; et alio loco: <hi>Omnis enim lex in uno sermone impletur,
in eo quod scriptum est: Diliges proximum tuum
tanquam teipsum <note>(Gal. V, 14)</note>
          </hi>. Vide si non vult te operari
qui dicit: <hi>Non adulterabis, Non homicidium facies,
Non concupisces, et si quod est aliud mandatum, in
hoc sermone recapitulatur: Diliges proximum tuum tanquam
teipsum: dilectio proximi malum non operatur:
Plenitudo autem legis, charitas <note>(Rom. XIII, 9, 10)</note>
          </hi>.
Numquid charitas permittit aliquid mali te facere ei
quem diligis? Sed forte tantummodo mali nihil facis,
non etiam aliquid boni. Ergone charitas permittit
te non praestare quidquid potes ei quem diligis?
Nonne illa est charitas quae orat etiam pro inimicis?
Ergo deserit amicum, qui bene optat inimico? Itaque
si fides sine dilectione sit, sine opere erit. Ne autem
multa cogites de opere fidei, adde illi spem et dilectionem,
et noli cogitare quid opereris. Ipsa dilectio
vacare non potest. Quid enim de quoquam homine
etiam male operatur, nisi amor? Da mihi vacantem
amorem et nihil operantem. Flagitia, adulteria, facinora,
homicidia, luxurias omnes, nonne amor operatur?
Purga ergo amorem tuum: aquam fluentem in
cloacam, converte ad hortum: quales impetus habebat
ad mundum, tales habeat ad artificem mundi. Num
vobis dicitur: Nihil ametis? Absit. Pigri, mortui, detestandi,
miseri eritis, si nihil ametis. Amate, sed
quid ametis videte. Amor Dei, amor proximi, charitas
dicitur: amor mundi, amor hujus saeculi, cupiditas
dicitur. Cupiditas refrenetur, charitas excitetur.
<pb n="0261"/>
Ipsa enim charitas bene operantis dat ei spem bonae
conscientiae. Spem enim gerit bona conscientia: quomodo
mala conscientia tota in desperatione est,
sic bona conscientia tota in spe. Et erunt tria haec,
de quibus dicit Apostolus, <hi>Fides, Spes, Charitas <note>(I
Cor. XIII, 13)</note>
          </hi>. Et alio loco ipsa tria, sed pro spe bonam
conscientiam posuit: <hi>Finis enim praecepti est,</hi> 
dixit. Quid est finis praecepti? Quo perficiuntur praecepta,
non quo consumuntur. Aliter enim dicimus,
Finitus est cibus; aliter dicimus, Finita est tunica
quae texebatur: finitur cibus ut non sit; finitur tunica
ut perfecta sit: et hic finis dicitur, et ibi. Non
ergo hic finem praecepti dixit, quo quasi pereant praecepta;
sed quo perficiantur, et consummentur, non
consumantur. Finis ergo propter tria illa: <hi>Finis,</hi> 
inquit, <hi>praecepti est charitas de corde puro, et conscientia
bona, et fide non ficta <note>(I Tim. I, 5)</note>
          </hi>. Pro spe bonam
conscientiam posuit. Ille enim sperat, qui bonam
conscientiam gerit. Quem vero pungit mala conscientia,
retrahit se a spe, et non sibi sperat nisi damnationem.
Ut ergo speret regnum, habeat bonam conscientiam;
et ut habeat bonam conscientiam, credat,
et operetur. Quod credit fidei est, quod operatur charitatis
est. Illo ergo loco a fide coepit Apostolus, <hi>Fides,
Spes, Charitas:</hi> alio loco ab ipsa charitate coepit, <hi>Charitas de corde puro, et conscientia bona, et fide non
ficta.</hi> 
 Modo nos a medio coepimus, ab ipsa conscientia
et spe. Qui vult, inquam, habere bonam spem,
habeat bonam conscientiam; ut autem habeat bonam
conscientiam, credat, et operetur. A medio imus ad
initium et finem: credat, et operetur. Quod credit,
fidei est: quod operatur, charitatis est.</p>
        </div3>
<div3>
          <head>6.</head>
          <p>
 Quomodo ergo dicit Apostolus justificari hominem,
sine operibus ex fide <note>(Rom. III, 28)</note>; cum alio
loco dicat: <hi>Fides quae per dilectionem operatur <note>(Gal.
V, 6)</note>
          </hi>? Non ergo Jacobum apostolum Paulo, sed ipsum
Paulum ipsi Paulo opponamus, et dicamus ei: Hac
nos quodammodo permittis impune peccare, cum
dicis, <hi>Arbitramur justificari hominem per fidem sine
operibus:</hi> et hac dicis, <hi>Fides quae per dilectionem operatur.</hi> 
Quomodo hac quasi securus fio, si operatus
non fuero: hac autem nec spem, nec ipsam fidem
videor habere bonam, nisi operatus fuero per dilectionem?
Teipsum audio, Apostole. Certe fidem mihi
hic sine operibus vis commendare: opus autem fidei
dilectio est; quae dilectio vacare non potest, nisi et
mali nihil operetur, et quidquid potest boni operetur.
Quid enim facit dilectio? <hi>Declina a malo, et fac bonum <note>(Psal. XXXVI, 37)</note>
          </hi>.
Hanc ergo fidem sine operibus
commendas; et alio loco dicis: <hi>Etsi fidem habeam,
ita ut montes transferam, charitatem autem non habeam,
nihil mihi prodest <note>(I Cor. XIII, 2)</note>
          </hi>. Ergo si nihil prodest
fides sine charitate, charitas autem ubi fuerit
necesse est ut operetur, fides ipsa per dilectionem
operatur. Quomodo ergo justificabitur homo per fidem
sine operibus? Respondet ipse Apostolus: Propterea
hoc tibi dixi, o homo, ne quasi de operibus tuis
praesumere videreris, et merito operum tuorum te
<pb n="0262"/>
accepisse fidei gratiam. Noli ergo praesumere de
operibus ante fidem. Noveris quia peccatorem te fides
invenit, etsi te fides data fecit justum, impium invenit
quem faceret justum. <hi>Credenti,</hi> inquit, <hi>in eum qui
justificat impium, deputatur fides ejus ad justitiam <note>(Rom.
IV, 5)</note>
          </hi>. Si justificatur impius, ex impio fit justus: si
ex impio justus fit, quae sunt opera impiorum? Jactet
etiam impius opera sua, et dicat: Do pauperibus,
nihil alicui aufero, non uxorem alienam concupisco,
non quemquam occido, nulli fraudem facio, depositum
apud me nullo teste repraesento; haec omnia
dicat: quaero utrum pius sit, an impius. Et quomodo
sum impius, inquit, ista faciens? Quomodo illi, de
quibus dictum est: <hi>Et servierunt creaturae potiusquam
Creatori, qui est benedictus in saecula <note>(Id. I, 25)</note>
          </hi>. Quomodo
es impius? Quid si de his omnibus bonis operibus,
aut illud speras quod sperandum est, sed non
ab illo a quo sperandum est; aut hoc speras, quod
sperandum non est, etiam ab illo a quo aeterna
vita speranda est? Pro bonis operibus sperasti terrenam
quamdam felicitatem, impius es. Non est ista
merces fidei. Cara res est fides, vili illam addixisti.
Impius ergo es, et nulla sunt ista opera tua.
Moveas licet in bonis operibus lacertos, et videaris
navim optime gubernare, in saxa festinas. Quid si
quod sperandum est speras, id est vitam aeternam,
sed non a Domino Deo per Jesum Christum, per
quem solum datur vita aeterna; sed putas te ad vitam
aeternam posse pervenire per militiam coeli, per solem
et lunam, per potestates aeris, et maris, et terrae,
et siderum? Impius es. Crede in eum qui justificat
impium, ut possint et bona opera tua esse opera
bona. Nam nec bona illa appellaverim, quamdiu non
de radice bona procedunt. Quid est hoc? Aut vitam
temporalem ab aeterno Deo speras, aut vitam aeternam
a daemonibus speras: in qualibet parte impius es.
Corrige fidem, dirige fidem, dirige viam: et si habes
bonos pedes, ambula jam securus, curre, viam tenes:
quanto melius cucurreris, tanto facilius pervenies.
Sed forte claudicas aliquantum. Saltem a via noli
recedere; etsi tardius, perventurus es: noli remanere,
noli retro converti, noli deviare.</p>
        </div3>
<div3>
          <head>7.</head>
          <p>
 Quid ergo? Qui sunt beati? Non in quibus non
invenerit Deus peccatum: nam in omnibus invenit.
Omnes enim peccaverunt, et egent gloria Dei <note>(Id. III,
23)</note>. Si ergo in omnibus peccata inveniuntur, remanet
ut non sint beati, nisi quorum remissa sunt peccata.
Hoc ergo Apostolus sic commendavit: <hi>Credidit
Abraham Deo, et reputatum est ei ad justitiam. Et ei
qui operatur</hi> (id est, de operibus praesumit, et eorum
merito sibi dicit datam esse gratiam fidei), <hi>merces non
imputatur secundum gratiam, sed secundum debitum <note>(Id. IV, 3, 4)</note>
          </hi>.
Quid est hoc, nisi quod merces nostra
gratia vocatur? Si gratia est, gratis datur. Quid est,
gratis datur? Gratis constat. Nihil boni fecisti, et
<pb n="0263"/>
datur tibi remissio peccatorum. Attenduntur opera
tua, et inveniuntur omnia mala. Si quod debetur illis
operibus, Deus redderet, utique damnaret: Stipendium
enim peccati mors <note>(Rom. VI, 23)</note>. Malis operibus
quid debetur, nisi damnatio? Bonis quid debetur?
Regnum coelorum. Tu autem in malis operibus inventus
es: si reddatur tibi quod debetur, puniendus
es. Quid ergo fit? Non tibi Deus reddit debitam
poenam, sed donat indebitam gratiam. Debebat
vindictam, dat indulgentiam. Incipis ergo esse in
fide per indulgentiam; jam fides illa assumpta spe et
dilectione incipit bene operari: sed nec tunc glorieris,
et extollas te: memento a quo in via positus
sis; memento quia et sanis pedibus et velocibus errabas;
memento quia etsi languebas, et in via semivivus
jacebas, levatus es in jumentum, et perductus
in stabulum <note>(Luc. X, 30)</note>. <hi>Ei autem,</hi> inquit, <hi>qui operatur,
merces non imputatur secundum gratiam, sed secundum
debitum.</hi> Si vis esse alienus a gratia, jacta
merita tua. Ille autem videt quid sit in te, et novit
quid cui debeat. <hi>Ei vero qui non operatur,</hi> quid? Ecce
pone aliquem impium peccatorem, non operatur.
Quid autem? Credit autem in eum qui justificat impium.
Ex eo enim quia non operatur bene, impius
est: etsi bona videatur facere, tamen, quia sine fide,
nec bona vocanda sunt. <hi>Credenti autem in eum qui justificat
impium, deputatur fides ejus ad justitiam; sicut
et David dicit, beatitudinem hominis, cui Deus accepto
fert justitiam sine operibus <note>(Rom. IV, 5, 6)</note>
          </hi>. Justitiam
autem quam? Fidei, quam bona opera non praecesserunt,
sed quam bona opera consequuntur.</p>
        </div3>
<div3>
          <head>8.</head>
          <p>
 Intendite ergo vos: alioquin male intelligendo
projicitis vos in illam voraginem impune peccandi:
et ego liber sum, sicut ipse Apostolus ab omnibus
male intelligentibus liber fuit. Libenter enim male
intellexerunt, ne bona opera sequerentur. Nolite esse
de numero talium, fratres. Dicitur in quodam psalmo,
de quodam homine tali, id est de tali genere, quasi
de uno: <hi>Noluit,</hi> inquit, <hi>intelligere ut bene ageret <note>(Psal.
XXXV, 4)</note>
          </hi>. Non dictum est, Non potuit intelligere. Vos
ergo oportet ut velitis intelligere, ut bene agatis. Intellectus
enim vobis non deerit manifestus. Quis est manifestus
intellectus? Nemo jactet bona opera sua ante
fidem, nemo sit piger in bonis operibus accepta fide.
Dat Deus ergo indulgentiam omnibus impiis, et eos
justificat ex fide.</p>
        </div3>
<div3>
          <head>9.</head>
          <p>
 <hi>[vers. 1, 2.] Beati quorum remissae sunt iniquitates,
et quorum tecta sunt peccata. Beatus vir cui non
imputavit Dominus peccatum, nec est in ore ejus dolus.</hi> 
Jam Psalmus incipit, et incipit intellectus. Intellectus
ergo vel intelligentia ipsa est, ut noveris nec jactare
te debere de meritis tuis, nec praesumere de impunitate
peccati. Psalmi enim titulus ita est: <hi>Huic David
intellectus. Intelligentiae</hi> vocatur psalmus iste. Prima
<pb n="0264"/>
ergo intelligentia, ut te noveris peccatorem. Consequens
intelligentia est, ut cum ex fide per dilectionem
bene coeperis operari, ne hoc viribus tuis, sed gratiae
Dei deputaveris. Ita non erit dolus in corde tuo, hoc
est in ore interiore tuo; nec aliud in labiis habebis,
aliud in cogitatione. Non eris de illis Pharisaeis, de
quibus dictum est: <hi>Similes estis monumentis dealbatis; a
foris quidem apparetis hominibus justi, intus autem pleni
estis dolo et iniquitate <note>(Matth. XXIII, 27)</note>
          </hi>. Qui ergo cum
sit iniquus justum se praetendit, nonne dolosus est?
Non ille Nathanael est, de quo Dominus dicit: <hi>Ecce
vere Israelita in quo dolus non est?</hi> Unde autem in illo
Nathanaele dolus non erat? <hi>Cum esses,</hi> inquit, <hi>sub
arbore fici, vidi te <note>(Joan. I, 47, 48)</note>
          </hi>. Sub arbore fici erat,
sub conditione carnis erat. Si sub conditione carnis erat,
quia impietate propaginis tenebatur; sub illa arbore fici
erat, in qua gemitur in alio psalmo: <hi>Ecce enim in
iniquitate conceptus sum <note>(Psal. L, 7)</note>
          </hi>. Sed vidit eum ille
qui venit cum gratia. Quid est, Vidit eum? Misertus
est ejus. Ergo hominem sine dolo sic commendat,
ut gratiam suam in illo commendet. <hi>Cum esses sub
arbore fici, vidi te. Vidi te,</hi> quid magnum est, nisi intelligas
aliquo modo dictum? Quid magnum est videre
hominem sub arbore fici? Si non vidisset sub ista ficu
genus humanum Christus, aut aresceremus omnino,
aut, quomodo Pharisaei, in quibus dolus erat, id
est, justificabant se verbis, factis autem mali erant,
folia sola invenirentur in nobis, non fructus. Nam talem
arborem fici quando vidit Christus, maledixit, et aruit.
Video, inquit, sola folia, id est sola verba, absque fructu: <hi>Arescat 
 <note>(Matth. XXI, 19)</note>
          </hi>, inquit, ut nec folia habeat.
Utquid et verba tollit? Arbor arida enim nec folia
potest habere. Sic ergo erant Judaei, Pharisaei arbor
illa erant: verba habebant, facta non habebant: ex
sententia Domini ariditatem meruerunt. Videat ergo
nos Christus sub arbore fici: videat in carne nostra
etiam fructum boni operis, ne ejus maledictione arescamus.
Et quia totum gratiae ejus imputatur, non meritis
nostris, <hi>Beati quorum remissae sunt iniquitates, et quorum
tecta sunt peccata:</hi> non in quibus non sunt inventa
peccata, sed quorum tecta sunt peccata. Cooperta
sunt peccata, tecta sunt, abolita sunt. Si texit peccata
Deus, noluit advertere; si noluit advertere, noluit
animadvertere; si noluit animadvertere, noluit punire;
si noluit punire, noluit agnoscere, maluit ignoscere. <hi>Beati quorum remissae sunt iniquitates, et quorum tecta
sunt peccata.</hi> 
 Nec sic intelligatis quod dixit, peccata
cooperta sunt, quasi ibi sint et vivant. Tecta ergo
peccata quare dixit? Ut non viderentur. Quid enim
erat Dei videre peccata, nisi punire peccata? Ut noveris
quia hoc est Dei videre peccata, quod punire
peccata, quid ei dicitur? <hi>Averte faciem tuam a peccatis
meis <note>(Psal. L, 11)</note>
          </hi>. Peccata ergo tua non videat, ut te
videat. Quomodo te videat? Quomodo Nathanaelem, <hi>Cum esses sub arbore fici, vidi te.</hi> 
 Umbra fici non impedivit
oculos misericordiae Dei.</p>
        </div3>
<div3>
          <head>10.</head>
          <p>
 <hi>Nec est in ore ejus dolus.</hi> At vero qui nolunt
<pb n="0265"/>
confiteri peccata, laborant sine causa in defensione
peccatorum suorum. Et quanto laborant in defensione
peccatorum suorum jactantes merita sua, non
videntes iniquitates suas, tanto plus robur eorum et
fortitudo deficit. Ille enim fortis est, qui non in se,
sed in Deo fortis est. Propter illud, <hi>Ter Dominum rogavi
ut auferret eum a me; et dixit mihi: Sufficit tibi
gratia mea. Gratia mea,</hi> dixit; non, Virtus tua. <hi>Sufficit,</hi> 
inquit, <hi>tibi gratia mea; nam virtus in infirmitate
perficitur.</hi> Unde alio loco ipse ait: <hi>Quando infirmor,
tunc fortis sum <note>(II Cor. XII, 8-10)</note>
          </hi>. Ergo qui vult fortis
esse, velut praesumens de se, et jactans merita
sua, qualiacumque illa sint, erit similis Pharisaeo
illi, qui quod a Deo se dicebat accepisse, superbe tamen
jactabat: <hi>Gratias,</hi> inquit, <hi>tibi.</hi> Attendite, fratres
mei, quale genus superbiae commendet Deus: vere
quale potest subintrare justo homini, quale potest
subrepere etiam bonae spei viro. <hi>Gratias tibi,</hi> dicebat.
Ergo cum dicebat, <hi>Gratias tibi,</hi> fatebatur ab illo se accepisse
quod habebat. Quid enim habes quod non accepisti <note>(I Cor. IV, 7)</note>?
Ergo, <hi>Gratias tibi ago,</hi> dixit; <hi>Gratias
tibi ago, quia non sum sicut caeteri homines, raptores,
injusti, adulteri, sicut et Publicanus iste.</hi> Unde ergo
superbus? Non quia de bonis suis Deo gratias agebat,
sed quia super alterum se de ipsis bonis extollebat.</p>
        </div3>
<div3>
          <head>11.</head>
          <p>
 Attendite, fratres: nam unde coeperit dicere
similitudinem ipsam Dominus, evangelista praemisit.
Cum enim Christus dixisset, <hi>Putas veniens Filius hominis
inveniet fidem in terra?</hi> et ne existerent quidam
haeretici, qui attendentes et putantes quasi lapsum
totum mundum, omnes enim haeretici in paucis et in
parte sunt, jactarent se, quod in ipsis remansit quod de
toto mundo perierit; ibi statim ubi ait Dominus, <hi>Putas
veniens Filius hominis inveniet fidem in terra?</hi> subjecit
Evangelista et ait: <hi>Dixit autem et ad quosdam, qui sibi justi
videbantur, et spernebant caeteros, similitudinem hanc:
Quidam Pharisaeus et Publicanus venerunt in templum
orare,</hi> et caetera quae nostis. Pharisaeus ergo ille dicebat, <hi>Gratias tibi ago.</hi> 
 Sed unde superbus? Quia
spernebat caeteros. Unde probas? In ipsis verbis. Quomodo?
Pharisaeus, inquit, ille contempsit de longe
stantem, cui Deus confitenti propinquabat. <hi>Publicanus,</hi> 
inquit, <hi>de longinquo stabat:</hi> sed Deus ad illum
de longinquo non stabat? Quare Deus ab illo de longinquo
non stabat? Quia alio loco dicitur: <hi>Prope
est Dominus his qui obtriverunt cor <note>(Psal. XXXIII, 19)</note>
          </hi>.
Videte si Publicanus iste obtriverat cor, et ibi videbitis
quia prope est Dominus his qui obtriverunt cor. <hi>Publicanus autem de longinquo stabat, et neque volebat
ad coelum oculos suos levare, sed percutiebat pectus suum.</hi> 
Tunsio pectoris, obtritio cordis. Quid dicebat tundens
pectus? <hi>Deus propitius esto mihi peccatori.</hi> Et quid sententiae
Dominus? <hi>Amen dico vobis, descendit justificatus
de templo Publicanus ille, magis quam ille Pharisaeus.</hi> 
Quare? Hoc est judicium Dei. <hi>Non sum sicut
Publicanus iste, non sum sicut caeteri homines, injusti,
raptores, adulteri: jejuno bis in sabbato, decimas do
<pb n="0266"/>
omnium quae possideo.</hi> Ille non audet ad coelum levare
oculos suos, attendit conscientiam suam, longe stat,
et justificatus est magis quam ille Pharisaeus. Quare?
Rogo te, Domine, expone nobis hanc justitiam tuam,
expone nobis aequitatem juris tui. Exponit Deus regulam
legis suae. Vultis audire quare? <hi>Quia omnis
qui se exaltat, humiliabitur; et qui se humiliat, exaltabitur <note>(Luc. XVIII, 8-14)</note>
          </hi>.</p>
        </div3>
<div3>
          <head>12.</head>
          <p>
 Intendat ergo Charitas Vestra. Diximus non
ausum fuisse oculos ad coelum levare Publicanum.
Quare coelum non attendebat? Quia se attendebat. Se
attendebat, ut primo sibi displiceret, et sic Deo placeret.
Tu autem jactas te, erecta cervice es. Ait
Dominus superbo, Non vis ad te attendere? ego attendo.
Vis autem ut non attendam? tu attende. Ideo
Publicanus non audebat oculos ad coelum levare; quia
seipsum intuebatur, conscientiam suam puniebat:
ipse sibi judex erat, ut ille intercederet; ipse puniebat,
ut ille liberaret; ipse accusabat, ut ille defenderet.
Adeo defendit cum, quia dixit pro ipso sententiam. <hi>Descendit justificatus Publicanus ille magis
quam ille Pharisaeus: quia omnis qui se exaltat, humiliabitur;
et qui se humiliat, exaltabitur.</hi> 
 Attendit se, inquit,
et nolui ego attendere: audivi dicentem, <hi>Averte oculos
tuos a peccatis meis.</hi> Quis est enim qui illud dixit, nisi
qui etiam illud dixit, <hi>Quoniam iniquitatem meam ego
agnosco <note>(Psal. L, 5, 11)</note>
          </hi>? Itaque, fratres mei, erat et
Pharisaeus ille peccator. Non enim quia dicebat, <hi>Non
sum sicut caeteri homines, injusti, raptores, adulteri;</hi> 
neque quia jejunabat bis in sabbato; neque quia decimas
dabat, non erat peccator. Quod si sine ullis
peccatis esset, ipsa superbia grande crimen erat: et
tamen ecce illa omnia dicebat. Quis tandem sine peccato?
Quis gloriabitur castum se habere cor, aut quis
gloriabitur mundum se esse a peccatis <note>(Prov. XX, 9)</note>?
Habebat ergo ille peccata; sed perversus, et nesciens
quo venisset, erat tanquam in statione medici curandus,
et sana membra ostendebat, vulnera tegebat.
Deus tegat vulnera; noli tu. Nam si tu tegere
volueris erubescens, medicus non curabit. Medicus
tegat, et curet; emplastro enim tegit. Sub tegmine
medici sanatur vulnus, sub tegmine vulnerati celatur
vulnus. Cui celas? Qui novit omnia.</p>
        </div3>
<div3>
          <head>13.</head>
          <p>
 <hi>[vers. 3, 6.]</hi> Itaque hic, fratres, videte quid dixit: <hi>Quoniam tacui, inveteraverunt ossa mea, a clamando
me tota die.</hi> 
 Quid est hoc? Quasi contrarium
videtur, <hi>Quoniam tacui, inveteraverunt ossa mea a clamando.</hi> 
Si a clamando, quomodo tacuit? Tacuit quiddam,
non tacuit quiddam: tacuit unde proficeret,
non tacuit unde deficeret; tacuit confessionem, clamavit
praesumptionem. <hi>Tacui</hi> enim dixit, non sum
confessus. Ibi oportebat ut loqueretur; taceret merita
sua, clamaret peccata sua: nunc autem perverse
tacuit peccata sua, clamavit merita sua. Et quid illi
contigit? Inveteraverunt ossa ejus. Intendite quia si
clamaret peccata sua, et taceret merita sua, innovarentur
ossa ejus, id est virtutes ejus: esset robustus
<pb n="0267"/>
in Domino, quia inveniretur in se infirmus. Modo
autem quia in se voluit esse firmus, factus est infirmus,
et inveteraverunt ossa ejus. Remansit in vetustate,
qui noluit confitendo amare novitatem. Qui
enim fiunt novi, nostis, fratres: quia, <hi>Beati quorum
remissae sunt iniquitates, et quorum tecta sunt peccata.</hi> 
Noluit iste sibi dimitti iniquitates, exaggeravit, defendit
illas, jactavit merita sua. Ergo quoniam tacuit
a confessione, inveteraverunt ossa ejus. <hi>A clamando
me tota die.</hi> Quid est, <hi>A clamando me tota die?</hi> Perseverando
in defensione peccatorum suorum. Et tamen
videte qualis sit, quia agnoscit se. Erit enim modo
intelligentia: nihil praeter se respiciet, et displicebit
sibi, quia agnoscit se. Modo audietis, ut sanemini.</p>
        </div3>
<div3>
          <head>14.</head>
          <p>
 <hi>Beatus vir cui non imputavit Dominus peccatum,
nec est in ore ejus dolus. Quoniam tacui, inveteraverunt
ossa mea, a clamando me tota die. Quoniam die ac nocte
gravata est super me manus tua.</hi> Quid est, <hi>gravata est
super me manus tua?</hi> Magna res, fratres. Respicite
illam sententiam rectam inter duos, Pharisaeum et
Publicanum. Quid dictum est de Pharisaeo? Quoniam
humiliatur. Quid dictum est de Publicano? Quoniam
exaltatur. Quare ille humiliatur? Quia exaltavit se.
Quare iste exaltatur? Quia humiliavit se. Ergo ut
exaltantem se humiliet Deus, gravat super illum manum.
Noluit humiliari confessione iniquitatis suae,
humiliatus est pondere manus Dei. Quando ille perferret
manum gravem humiliantis? Quam levis fuit
manus sublevantis! Et in illo fortis, et in illo
fortis: fortis ad illum premendum, fortis ad illum
sublevandum.</p>
        </div3>
<div3>
          <head>15.</head>
          <p>
 Ergo, <hi>Quoniam die ac nocte gravata est super
me manus tua: conversus sum in aerumna mea, dum
configeretur spina.</hi> Ex ipsa aggravatione manus tuae,
ex ipsa humiliatione conversus sum in aerumna mea,
factus sum miser, confixa est mihi spina, compuncta
est conscientia mea. Quid factum est cum configeretur
spina? Datus est ei sensus doloris, invenit infirmitatem
suam. Et ille qui tacuerat confessionem peccati
sui, ut clamando in defensione peccati sui inveterasceret
virtus ejus, id est, ossa ejus converterentur
in vetustatem, modo quid fecit confixa spina? <hi>Peccatum
meum cognovi.</hi> Ergo jam cognoscit. Si ille cognoscit,
ille ignoscit. Audite quid sequitur: videte si non
ipse dicit, <hi>Peccatum meum cognovi, et injustitiam
meam non operui.</hi> Hoc jam dudum dicebam: Noli
operire tu, et operit Deus. <hi>Beati quorum remissae sunt
iniquitates, et quorum tecta sunt peccata.</hi> Qui tegunt
peccata, nudantur: iste autem nudavit, ut cooperiretur. <hi>Iniquitatem meam non operui.</hi> 
 Quid est, <hi>non
operui?</hi> Jam dudum tacueram: modo quid? <hi>Dixi.</hi> 
Quiddam contrarium illi taciturnitati. <hi>Dixi.</hi> Quid dixisti? <hi>Pronuntiabo adversum me injustitiam meam Domino;
et tu dimisisti impietatem cordis mei. Dixi.</hi> 
 Quid
dixisti? Non jam pronuntiat, promittit se pronuntiaturum;
et ille jam dimittit. Attendite, fratres; magna
res: dixit, <hi>Pronuntiabo:</hi> non dixit, Pronuntiavi,
<pb n="0268"/>
et tu dimisisti; dixit, <hi>Pronuntiabo et tu dimisisti:</hi> quia
eo ipso quod dixit, <hi>Pronuntiabo,</hi> ostendit quia nondum
ore pronuntiaverat, sed corde pronuntiaverat.
Hoc ipsum dicere <hi>Pronuntiabo,</hi> pronuntiare est:
ideo <hi>et tu dimisisti impietatem cordis mei.</hi> Confessio
ergo mea ad os nondum venerat; dixeram enim, <hi>Pronuntiabo adversum me:</hi> 
 verumtamen Deus audivit
vocem cordis mei. Vox mea in ore nondum erat, sed
auris Dei jam in corde erat. <hi>Tu dimisisti impietatem
cordis mei;</hi> quia dixi, <hi>Pronuntiabo.</hi> </p>
        </div3>
<div3>
          <head>16.</head>
          <p>
 Sed non suffecerat: non dixit, <hi>Pronuntiabo
injustitiam meam Domino:</hi> non sine causa dixit, <hi>Pronuntiabo
adversum me:</hi> et hoc interest. Multi enim
pronuntiant iniquitatem suam, sed adversus ipsum
Dominum Deum: quando inveniuntur in peccatis dicunt,
Deus hoc voluit. Si enim homo dicat, Non feci;
aut, Hoc factum quod arguis non est peccatum: non
pronuntiat nec adversum se, nec adversus Deum. Si
dicat, Prorsus feci, et peccatum est, sed Deus hoc voluit,
quid ego feci? Hoc est pronuntiare adversus
Deum. Forte dicatis, Nemo hoc dicit: quis est qui
dicat, Deus hoc voluit? Multi et hoc dicunt: sed et
qui hoc non dicunt, quid aliud dicunt, qui dicunt,
Fatum mihi fecit, stellae meae fecerunt? Ita jam per
circuitum ad Deum volunt pervenire. Per circuitum
volunt pervenire ad Deum accusandum, qui nolunt
de compendio venire ad Deum placandum, et dicunt,
Fatum mihi fecit. Quid est fatum? Stellae meae fecerunt.
Quid sunt stellae? Certe istae quas in coelo conspicimus.
Et quis eas fecit? Deus. Quis eas ordinavit?
Deus. Ergo vides quod voluisti dicere, Deus fecit ut
peccarem. Ita ille injustus, tu justus: quia nisi ille
fecisset, tu non peccasses. Tolle istas excusationes in
peccatis: memento illius psalmi: <hi>Ne declines cor
meum in verba maligna ad excusandas excusationes in
peccatis, cum hominibus operantibus iniquitatem.</hi> At
enim magni viri sunt, qui defenduat peccata sua;
magni sunt et qui numerant sidera, et qui computant
stellas et tempora, et dicunt quis quando vel
peccet vel bene vivat, et quando Mars faciat homicidam,
et Venus adulteram: magni, docti viri, et electi
videntur in hoc saeculo. Sed quid ait in psalmo? <hi>Ne declines cor meum in verba mala, cum hominibus
operantibus iniquitatem, et non communicabo cum electis
corum 
 <note>(Psal. CXL, 4)</note>
          </hi>. Dicant illi electos et doctos
numeratores siderum, dicant illi sapientes eos
qui quasi digerunt in digitis fata humana, et describunt
de stellis mores humanos. Cum libero arbitrio
me creavit Deus: si peccavi, ego peccavi: ut
non solum pronuntiem iniquitatem meam Domino,
sed adversum me, non adversus eum. <hi>Ego dixi, Domine,
miserere mei:</hi> clamat aeger ad medicum, <hi>Ego
dixi.</hi> Quare, <hi>Ego dixi?</hi> Sufficeret, <hi>dixi: Ego</hi> cum emphasi
dictum est; <hi>Ego,</hi> ego, non fatum, non fortuna,
non diabolus; quia nec ipse coegit, sed ego persuadenti
consensi: <hi>Ego dixi, Domine, miserere mei, sana
animam meam, quoniam peccavi tibi <note>(Psal. XL, 5)</note>
          </hi>. Sic
<pb n="0269"/>
et hic statuit, et proposuit, <hi>Dixi: Pronuntiabo adversum
me iniquitatem meam Domino, et tu remisisti impietatem
cordis mei.</hi> </p>
        </div3>
<div3>
          <head>17.</head>
          <p>
 <hi>[vers. 6.] Pro hac orabit ad te omnis sanctus,
in tempore opportuno.</hi> Quo tempore? <hi>Pro hac.</hi> Pro
cua hac? Pro impietate. Pro qua? Pro ipsa venia peccatorum. <hi>Pro hac orabit ad te omnis sanctus, in tempore
opportuno.</hi> 
 Inde orabit ad te omnis sanctus, quia
dimisisti peccata. Nam si non dimitteres peccata, non
esset sanctus qui ad te oraret, <hi>Pro hac orabit ad te
omnis sanctus, int tempore opportuno:</hi> quando manifestabitur
Novum Testamentum, quando manifestabitur
gratia Christi, quod est tempus opportunum. <hi>Cum
autem venit plenitudo temporis, misit Deus Filium
suum, factum ex muliere,</hi> id est ex femina; indiscrete
enim vocabant hoc Antiqui, <hi>factum sub Lege, ut eos
qui sub Lege erant, redimeret <note>(Gal. IV, 4, 5)</note>
          </hi>. Unde redimeret?
A diabolo, a perditione, a peccatis suis, ab
eo cui se vendiderant. <hi>Ut eos qui sub Lege erant redimeret.</hi> 
Sub Lege enim erant, quia premebat eos Lex.
Conditio eos premebat, convincendo de reatu, non
salvando. Et quidem mala prohibebat: sed quia illi
vires non habebant per seipsos justificandi se, clamandum
erat ad illum, quomodo clamabat qui captivus
ducebatur sub lege peccati: <hi>Miser ego homo,
quis me liberabit de corpore mortis hujus <note>(Rom. VII,
23, 24)</note>
          </hi>? Erant omnes homines sub Lege, non in
Lege: jam illa deprimente, illa de reatu convincente.
Demonstravit enim peccatum Lex: illa fixit spinam,
illa fecit cor compungi; ipsa admonuit ut reum se
quisque cognosceret, et pro venia clamaret ad Deum. <hi>Pro hac orabit ad te omnis sanctus, in tempore opportuno.</hi> 
Ergo dicebam de tempore opportuno: <hi>Cum venit
plenitudo temporis, misit Deus Filium suum.</hi> Item
dicit Apostolus: <hi>Tempore acceptabili et placito exaudivi
te, et in die salutis adjuvi te.</hi> Et quia hoc de omnibus
Christianis praedictum erat a Propheta, subjecit
Apostolus: <hi>Ecce nunc tempus acceptabile, ecce
nunc dies salutis <note>(II Cor. VI, 2)</note>
          </hi>. <hi>Pro hac orabit ad te
omnis sanctus, in tempore opportuno.</hi> </p>
        </div3>
<div3>
          <head>18.</head>
          <p>
 <hi>Verumtamen in diluvio aquarum multarum, ad
eum non appropinquabunt. Ad eum:</hi> ad quem? Ad
Deum. Solet enim personam mutare: quomodo est, <hi>Domini est salus, et super populum tuum benedictio
tua 
 <note>(Psal. III, 9)</note>
          </hi>. Non dixit, Domini est salus, et super
populum ejus benedictio ejus: aut, Domine, tua
est salus, et super populum tuum benedictio tua:
sed cum inciperet, <hi>Domini est salus,</hi> non ad illum,
sed de illo dicens; ibi conversus est ad illum, et ait, <hi>Et super populum tuum benedictio tua.</hi> 
 Sic et hic cum
audis primo <hi>ad te,</hi> deinde <hi>ad eum,</hi> ne putes alium
esse; <hi>Pro hac orabit ad te omnis sanctus, in tempore
opportuno. Verumtamen in diluvio aquarum multarum,
ad eum non appropinquabunt.</hi> Quid est, <hi>in diluvio
aquarum multarum?</hi> Qui natant in diluvio aquarum
multarum, non appropinquant ad Deum. Quid est diluvium
aquarum multarum? Multiplicitas variarum
doctrinarum. Intendite, fratres. Multae aquae sunt variae
<pb n="0270"/>
doctrinae. Doctrina Dei una est, non sunt multae
aquae, sed una aqua, sive sacramenti baptismi, sive
doctrinae salutaris. De ipsa doctrina qua irrigamur
per Spiritum sanctum, dicitur: <hi>Bibe aquam de tuis
vasis, et de puteorum tuorum fontibus <note>(Prov. V, 15)</note>
          </hi>.
Ad istos fontes non accedunt impii, sed credentes in
eum qui justificat impium <note>(Rom. IV, 5)</note>, jam justificati
accedunt. Aliae aquae multae, multae doctrinae inquinant
animas hominum, quod paulo ante dicebam.
Alia doctrina est, Fatum mihi fecit. Alia doctrina,
Casus mihi fecit, fortuna fecit. Si casibus reguntur
homines, nulla providentia aliquid geritur: et ipsa
doctrina est. Alius dixit, Est gens contraria tenebrarum,
quae rebellavit adversus Deum, ipsa facit peccare
homines. In hoc diluvio aquarum multarum ad
Deum non appropinquabunt. Quae est illa aqua, illa
vera quae manat de intimo fonte purae venae veritatis?
Quae illa aqua est, fratres, nisi quae docet confiteri
Domino? Quae est illa aqua, nisi quae docet, <hi>Bonum
est confiteri Domino <note>(Psal. XCI, 2)</note>
          </hi>? Quae est illa aqua,
nisi quae docet hanc vocem, <hi>Dixi, Pronuntiabo adversum
me injustitiam meam Domino:</hi> et, <hi>Ego dixi, Domine,
miserere mei, sana animam meam, quoniam peccavi
tibi?</hi> Haec aqua confessionis peccatorum, haec
aqua humiliationis cordis, haec aqua vitae salutaris,
abjicientis se, nihil de se praesumentis, nihil suae potentiae
superbe tribuentis. Haec aqua in nullis alienigenarum
libris est, non in epicureis, non in stoicis,
non in manichaeis, non in platonicis. Ubicumque etiam
inveniuntur optima praecepta morum et disciplinae,
humilitas tamen ista non invenitur. Via humilitatis
hujus aliunde manat: a Christo venit. Haec via ab
illo est, qui cum esset altus, humilis venit. Quid enim
aliud docuit humiliando se, factus obediens usque ad
mortem, mortem autem crucis <note>(Philipp. II, 8)</note>? Quid
aliud docuit solvendo quod non debebat, ut nos a debito
liberaret? Quid aliud docuit baptizatus qui peccatum
non fecit, crucifixus qui reatum non habebat?
Quid aliud docuit, nisi hanc humilitatem? Non immerito
ait: <hi>Ego sum via et veritas et vita <note>(Joan. XIV,
6)</note>
          </hi>. In hac ergo humilitate propinquatur ad Deum,
quia prope est Dominus his qui obtriverunt cor <note>(Psal.
XXXIII, 19)</note>. In diluvio autem aquarum multarum extollentium
se adversus Deum, et docentium superbas
impietates, ad Deum non appropinquabunt.</p>
        </div3>
<div3>
          <head>19.</head>
          <p>
 <hi>[vers. 7.]</hi> Tu autem quid, qui etiam justificatus
es, inter medias illas aquas es? Undique, fratres mei,
etiam cum confitemur peccata, perstrepunt circa nos
aquae illae diluvii. Non sumus in ipso diluvio, sed circumdamur
ab ipso diluvio. Premunt nos, sed non opprimunt,
urgent nos, sed non demergunt. Quid ergo
tu facies, quia in medio diluvio es, ambulans in hoc
saeculo? Num enim non audit tales doctores, non audit
tales superbos, aut non ex verbis eorum quotidianas
patitur in corde suo persecutiones? Quid ergo dicat
iste jam justificatus et praesumens de Deo, qui
<pb n="0271"/>
circumdatur diluvio isto? <hi>Tu mihi es refugium a pressura
quae circumdedit me.</hi> Refugiant illi, vel ad deos
suos, vel ad daemones suos, vel ad vires suas, vel ad
defensionem peccatorum suorum: mihi in isto diluvio
non est refugium nisi tu, a pressura quae circumdedit
me.</p>
        </div3>
<div3>
          <head>20.</head>
          <p>
 <hi>Exsultatio mea, redime me.</hi> Si jam exsultas,
quid vis redimi? <hi>Exsultatio mea, redime me.</hi> Audio
vocem gaudii, <hi>Exsultatio mea:</hi> audio gemitum, <hi>Redime
me.</hi> Gaudes, et gemis. Ita, inquit, et gaudeo, et gemo:
gaudeo in spe, gemo adhuc in re. <hi>Exsultatio mea, redime
me. Spe gaudentes,</hi> ait Apostolus. Ergo recte, <hi>Exsultatio mea, redime me.</hi> 
 Unde <hi>redime me?</hi> Sequitur, <hi>In tribulatione patientes 
 <note>(Rom. XII, 12)</note>
          </hi>. <hi>Exsultatio
mea, redime me.</hi> Jam justificatus erat et Apostolus:
et quid ait? <hi>Non solum,</hi> inquit, <hi>sed etiam nos ipsi primitias
habentes Spiritus, et ipsi in nobismetipsis ingemiscimus.</hi> 
Unde <hi>redime me?</hi> Quia <hi>ipsi in nobismetipsis
ingemiscimus, adoptionem exspectantes, redemptionem
corporis nostri.</hi> Ecce ergo unde <hi>redime me;</hi> quia adhuc
exspectamus in nobis ingemiscentes redemptionem
corporis nostri. Unde ergo <hi>exsultatio mea?</hi> Ibi sequitur
idem apostolus, et dicit, <hi>Spe enim salvi facti
sumus: spes autem quae videtur, non est spes. Quod enim
videt quis, quid sperat? Si autem quod non videmus
speramus, per patientiam exspectamus <note>(Id. VIII, 23-25)</note>
          </hi>.
Si speras, gaudes; si per patientiam exspectas, adhuc
gemis: non enim opus est patientia, ubi nihil mali
perpeteris. Tolerantia quae dicitur, patientia quae dicitur,
sustinentia quae dicitur, longanimitas quae dicitur,
non est nisi in malis. Ubi premeris, ibi angustia
est. Ergo si per patientiam exspectamus, adhuc dicimus,
Redime me a pressura quae circumdedit me:
quia vero spe salvi facti sumus, simul utrumque dicimus, <hi>Exsultatio mea, redime me.</hi> </p>
        </div3>
<div3>
          <head>21.</head>
          <p>
 <hi>[vers. 8.]</hi> Respondetur: <hi>Intellectum dabo tibi.</hi> 
Ipse est psalmus intelligentiae. <hi>Intellectum dabo tibi, et
statuam te in via hac, qua gradieris.</hi> Quid est, <hi>statuam
te in via hac, qua gradieris?</hi> Non ut haereas ibi, sed ut
ab ea non aberres. Dabo intellectum, ut cognoscas te
semper, et semper gaudeas in spe ad Deum; donec ad
illam patriam pervenias, ubi jam non spes, sed res
erit. <hi>Obfirmabo super te oculos meos:</hi> non a te auferam
oculos meos, quia et tu non auferes a me oculos
tuos. Jam justificatus, jam post remissionem peccatorum
leva oculos tuos ad Deum. Putruerat enim cor
tuum cum esset in terra. Non gratis audis, Sursum
cor, ne putreat. Ergo et tu leva jam oculos tuos
semper in Deum, ut firmet super te oculos suos. Sed
quid times ne cum habes oculos ad Deum, offendas,
ne non respicias ante te, et forte incurras in laqueum?
Noli timere: ibi enim sunt oculi ipsius, quos obfirmat
super te; <hi>Nolite,</hi> inquit, <hi>solliciti esse <note>(Matth. VI, 31)</note>
          </hi>;
et apostolus Petrus: <hi>Omnem sollicitudinem vestram
super illum mittite, quia illi cura est de vobis <note>(I Petr.
V, 7)</note>
          </hi>. Ergo <hi>obfirmabo super te oculos meos.</hi> Tu ergo
oculos tuos in illum erige, et non timebis, ut dixi, ne
<pb n="0272"/>
in laqueum incurras. Audi alium psalmum: <hi>Oculi mei
semper ad Dominum.</hi> Et quasi diceretur illi: Quid agis
de pedibus tuis, cum non ante te attendis? <hi>Quoniam
ipse,</hi> inquit, <hi>evellet de laqueo pedes meos <note>(Psal. XXIV,
15)</note>
          </hi>. <hi>Obfirmabo super te oculos meos.</hi> </p>
        </div3>
<div3>
          <head>22.</head>
          <p>
 <hi>[vers. 9.]</hi> Promisit huic et intellectum et protectionem
suam: convertit se ad superbos defendentes
peccata sua, et ostendit nobis quid sit intellectus, <hi>Nolite esse sicut equus et mulus, quibus non est intellectus.</hi> 
Equus et mulus erecta cervice sunt. Non sunt
equus et mulus, sicut ille bos qui agnovit possessorem
suum, et asinus praesepe domini sui <note>(Isai. I, 3)</note>. <hi>Nolite esse sicut equus et mulus, quibus non est intellectus.</hi> 
Quid enim patiuntur tales? <hi>In freno et camo maxillas
eorum constringe, qui non appropinquant ad te.</hi> Equus
et mulus vis esse, vis non habere sessorem? Constringetur
os tuum et maxillae tuae in freno et camo: ipsum
os tuum constringetur, quo jactas merita tua, et faces
peccata tua. <hi>Maxillas eorum constringe, qui non appropinquant
ad te</hi> humiliando se.</p>
        </div3>
<div3>
          <head>23.</head>
          <p>
 <hi>[vers. 10.] Multa flagella peccatoris.</hi> Non est
mirum si adhibito freno sequuntur flagella. Indomitum
enim animal esse cupiebat, domatur freno et
flagello: atque utinam perdometur! Verendum est
enim ne nimium resistendo, indomitum relinqui
mereatur, et ire in suam vagam licentiam, ut dicatur
de illo: <hi>Prodiet tanquam ex adipe iniquitas eorum <note>(Psal. LXXII, 7)</note>
          </hi>:
sicut de illis, quibus modo sunt impunita
peccata. Ergo cum flagellatur, corrigatur, dometur;
quia et iste sic se dixit edomitum. Equum
et mulum se dixerat, quoniam tacuit: sed unde domitus
est? Flagellis. <hi>Conversus sum,</hi> inquit, <hi>in aerumna
mea, dum configeretur spina.</hi> Sive flagella dicas, sive
stimulos dicas, domat Deus jumentum cui insidet:
quia jumento expedit ut insideatur. Non enim defatigatus
Deus ambulando pedibus, insidet jumento. Aut
vero non plenum mysterii est, quod asellus adductus
est Domino <note>(Matth. XXI, 7)</note>? Populus mitis et mansuetus
portans bene Dominum, asellus est, et tendit
in Jerusalem. <hi>Diriget enim mites in judicio,</hi> sicut dicit
alius psalmus, <hi>docebit mansuetos vias suas <note>(Psal.
XXIV, 9)</note>
          </hi>. Quos mansuetos? Non erigentes cervicem
adversus domitorem suum, patientes flagella et frenum;
postea sic domiti, ut sine flagello ambulent, et
sine freno et camo viam teneant. Si carueris isto sessore,
tu cades, non ille. <hi>Multa flagella peccatoris:
sperantem autem in Domino misericodia circumdabit.</hi> 
Quomodo est refugium a pressura? Quem primo circumdat
pressura, postea circumdat misericordia:
quoniam misericordiam dabit, qui legem dedit <note>(Psal.
LXXXIII, 8)</note>; legem in flagellis, misericordiam in consolationibus. <hi>Sperantem autem in Domino misericordia
circumdabit.</hi> </p>
        </div3>
<div3>
          <head>24.</head>
          <p>
 <hi>[vers. 11.]</hi> Ergo quid concluditur? <hi>Laetamini
in Domino, et exsultate justi.</hi> O qui laetamini in vobis!
o impii, o superbi, qui laetamini in vobis: jam credentes
in eum qui justificat impium, deputetur fides
vestra ad justitiam <note>(Rom. IV, 5)</note>. <hi>Laetamini in Domino,
<pb n="0273"/>
et exsultate justi. Et exsultate,</hi> subaudi, in Domino.
Quare? Quia jam justi. Unde justi? Non meritis vestris,
sed gratia illius. Unde justi? Quia justificati.</p>
        </div3>
<div3>
          <head>25.</head>
          <p>
 <hi>Et gloriamini omnes recti corde.</hi> Quid est, <hi>recti
corde?</hi> Non resistentes Deo. Intendat Charitas Vestra,
et intelligite rectum cor. Breviter dico, sed tamen
maxime commendandum: Deo autem gratias, quod
in fine est, inhaereat sensibus vestris. Inter rectum
cor, et pravum cor hoc interest: quisquis homo quidquid
patitur praeter voluntatem, afflictiones, moerores,
labores, humiliationes, non tribuit nisi voluntati
Dei justae, non illi dans insipientiam, quod quasi
nesciat quid agat, quia talem flagellat, et talibus parcit;
ipse est rectus corde: perversi autem corde sunt,
et pravi et distorti, qui omnia quae patiuntur mala,
inique se pati dicunt, dantes illi iniquitatem, per
cujus voluntatem patiuntur; aut quia non ei audent
dare iniquitatem, auferunt ei gubernationem. Quia
ipse, inquit, non potest facere iniquum, iniquum autem
est ut ego patiar, et ille non patiatur; concedo enim ut
sim peccator, certe sunt pejores qui laetantur, et ego
tribulor: quia ergo hoc iniquum est, ut etiam pejores
me laetentur, et ego tribuler, qui aut justus, aut minus
peccator quam illi sum, et certum est apud me
hoc esse injustum, et certum est apud me quia Deus
non facit injustum; Deus non gubernat res humanas,
nec cura est illi de nobis. Ergo pravi corde, id est
distorti corde, tres habent sententias. Aut, Non est
Deus: dixit enim stultus in corde suo, Non est Deus <note>(Psal. XIII, 1)</note>.
Et fuit dictum de diluvio illo:
non defuit talis doctrina philosophorum, non defuerunt
qui dicerent non esse Deum, qui gubernat
omnia et condidit omnia; sed esse multos deos vacantes
sibi praeter mundum, non curantes ista. Ergo aut, Non
est Deus: hoc dicit impius, cui displicet quidquid illi
accidit praeter voluntatem, et alteri non accidit cui se
praeponit: aut, Injustus Deus est, cui ista placent, et
qui haec facit: aut, Non gubernat Deus res humanas,
nec cura est illi de omnibus. In istis tribus sententiis
magna impietas, aut negare Deum, aut dicere injustum,
aut auferre illi gubernationem rerum. Quare
hoc? Quia distortus est corde. Rectus est Deus, et
ideo distortum cor illi non acquiescit. Quod in alio
psalmo est, <hi>Quam bonus Deus Israel, rectis corde!</hi> Et
quia talem habebat ipse aliquando sententiam, <hi>Quomodo
scivit Deus, aut si est scientia Altissimo?</hi> ideo ibi
subjecit: <hi>Mei autem pene moti sunt pedes <note>(Psal. LXXII,
1, 11, 2)</note>
          </hi>. Quomodo distortum lignum, etsi ponas in
pavimento aequali, non collocatur, non compaginatur,
nec adjungitur, semper agitatur et nutat; non quia
inaequale est ubi posuisti, sed quia distortum est quod
posuisti: ita et cor tuum quamdiu pravum est et
distortum, non potest colliniari rectitudini Dei, et non
potest in illo collocari ut haereat illi, et fiat <hi>Qui
<pb n="0274"/>
adhaeret Domino, unus spiritus est <note>(I Cor. VI, 17)</note>
          </hi>. Ideo <hi>recti corde gloriamini</hi> 
 dixit. Quomodo recti corde gloriantur?
Audite gloriationem ipsorum: <hi>Non solum
autem,</hi> dicit Apostolus, <hi>sed et gloriamur in tribulationibus.</hi> 
Nam non est magnum gloriari in gaudiis, gloriari
in laetitiis: rectus corde etiam in tribulatione gloriatur.
Et audi quomodo gloriatur in tribulatione; quia
non frustra quisquam, non supervacue: vide rectum
cor, <hi>Scientes,</hi> inquit, <hi>quia tribulatio patientiam operatur,
patientia autem probationem, probatio vero spem,
spes autem non confundit, quia charitas Dei diffusa est
in cordibus nostris per Spiritum sanctum qui datus est
nobis <note>(Rom. V, 3-5)</note>
          </hi>.</p>
        </div3>
<div3>
          <head>26.</head>
          <p>
 Sic est ergo rectum cor, fratres. Cuicumque
aliquid accidit, dicat: Dominus dedit, Dominus abstulit.
Ecce rectum cor: Sicut Domino placuit, ita
factum est: sit nomen Domini benedictum <hi>(Job
I, 21)</hi>. Quis abstulit? quid abstulit? cui abstulit?
quando abstulit? Sit nomen Domini benedictum.
Et non dixit, Dominus dedit, diabolus abstulit.
Intendat ergo Charitas Vestra, ne forte dicatis: Haec
mihi diabolus fecit. Prorsus ad Deum tuum refer flagellum
tuum, quia nec diabolus tibi aliquid facit, nisi
ille permittat qui desuper habet potestatem, aut ad
poenam, aut ad disciplinam: ad poenam impii, ad disciplinam
filii. Flagellat autem omnem filium quem
recipit <note>(Heb. XII, 6)</note>. Nec te sine flagello speres futurum,
nisi forte cogitas exhaeredari. Flagellat omnem
filium quem recipit. Itane omnem? Ubi te volebas
abscondere? Omnem: et nullus exceptus, nullus sine
flagello erit. Quid? ad omnem? Vis audire quam
omnem? Etiam Unicus sine peccato, non tamen sine
flagello. Unde ipse Unicus portans infirmitatem tuam,
et praefigurans in se personam tuam, tanquam caput
gestans personam etiam corporis sui, cum appropinquaret
passioni, ex homine quem gerebat contristatus
est, ut te laetificaret; contristatus est, ut te consolaretur.
Potuit enim utique sine tristitia esse Dominus,
iturus ad passionem. Si potuit miles, non potuit imperator?
Quomodo potuit miles? Attende Paulum exsultantem,
propinquantem passioni: <hi>Ego autem jam,</hi> 
inquit, <hi>immolor, et tempus resolutionis meae instat. Bonum
certamen certavi, cursum consummavi, fidem servavi:
de caetero superest mihi corona justitiae, quam mihi
Dominus reddet in illa die justus judex. Non solum autem
mihi, sed et omnibus qui diligunt adventum ejus <note>(II Tim.
IV, 6-8)</note>
          </hi>. Videte quemadmodum exsultat, venturus ad
passionem. Ergo gaudet coronandus: contristatur
coronaturus. Quid igitur portabat? Infirmitatem quorumdam,
qui veniente tribulatione vel morte contristantur.
Sed vide quomodo eos ducit in directionem
cordis. Ecce tu volebas vivere, non volebas tibi aliquid
accidere; sed Deus aliud voluit: duae voluntates
sunt; sed voluntas tua corrigatur ad voluntatem Dei,
non voluntas Dei detorqueatur ad tuam. Prava est
enim tua, regula est illa: stet regula, ut quod pravum
est, ad regulam corrigatur. Videte quomodo hoc docet
<pb n="0275"/>
Dominus Jesus Christus: <hi>Tristis est anima mea
usque ad mortem:</hi> et, <hi>Pater, si fieri potest, transeat a
me calix iste.</hi> Ecce ostendit humanam voluntatem.
Sed vide rectum cor: <hi>Verum non quod ego volo, sed
quod tu vis, Pater <note>(Matth. XXVI, 38, 39)</note>
          </hi>. Hoc ergo fac,
gaudens in his quae tibi accidunt: et si venerit dies
ille ultimus, gaude. Aut si subrepit humanae cujusdam
voluntatis fragilitas, cito dirigatur in Deum; ut sis in
eis quibus dicitur, <hi>Gloriamini omnes recti corde.</hi> 
</p>
        </div3>
      </div1>



<div1>
        <head>IN PSALMUM XXXII</head>
        <head>ENARRATIO I.</head>
<div3>
          <head>1.</head>
          <p>
 <hi>[vers. 1.] Exsultate justi in Domino:</hi> exsultate
justi, non in vobis, non enim hoc tutum est; sed in
Domino. <hi>Rectos decet laudatio:</hi> ipsi laudant Dominum,
qui se subdunt Domino; aliter enim distorti et
pravi sunt.</p>
        </div3>
<div3>
          <head>2.</head>
          <p>
 <hi>[vers. 2.] Confitemini Domino in cithara:</hi> confitemini
Domino, exhibentes ei corpora vestra hostiam
vivam <note>(Rom. XII, 1)</note>. <hi>In psalterio decachordo psallite ei:</hi> 
serviant membra vestra dilectioni Dei et proximi, in
quibus tria et septem praecepta servantur.</p>
        </div3>
<div3>
          <head>3.</head>
          <p>
 <hi>[vers. 3.] Cantate ei canticum novum:</hi> cantate ei
canticum gratiae fidei. <hi>Bene cantate ei in jubilatione:</hi> 
bene cantate ei in laetitia.</p>
        </div3>
<div3>
          <head>4.</head>
          <p>
 <hi>[vers. 4.] Quoniam rectus est sermo Domini:</hi> 
quoniam rectus est sermo Domini, ad faciendos vos
quod per vos fieri non potestis. <hi>Et omnia opera ejus in
fide:</hi> ne quisquam se meritis operum pervenisse ad
fidem putet, cum in ipsa fide sint omnia opera quae
diligit Deus.</p>
        </div3>
<div3>
          <head>5.</head>
          <p>
 <hi>[vers. 5.] Diligit misericordiam et judicium:</hi> diligit
enim misericordiam, quam nunc praerogat; et
judicium, quo id quod praerogaverit exigit. <hi>Misericordia
Domini plena est terra:</hi> per orbem peccata dimittuntur
hominibus in misericordia Domini.</p>
        </div3>
<div3>
          <head>6.</head>
          <p>
 <hi>[vers. 6.] Verbo Domini coeli firmati sunt:</hi> non
enim a seipsis, sed Verbo Domini justi firmati sunt. <hi>Et Spiritu oris ejus omnis virtus eorum:</hi> 
 et sancto ejus
Spiritu omnis fides eorum.</p>
        </div3>
<div3>
          <head>7.</head>
          <p>
 <hi>[vers. 7.] Congregans sicut in utrem aquas maris:</hi> 
congregat populos saeculi in confessionem mortificati
peccati, ne per superbiam libere defluant. <hi>Ponens in
thesauris abyssos:</hi> et in eis occulta sua servat ad divitias.</p>
        </div3>
<div3>
          <head>8.</head>
          <p>
 <hi>[vers. 8.] Timeat Dominum omnis terra:</hi> timeat
omnis peccator, ut peccare desinat. <hi>Ab ipso autem
commoveantur:</hi> nec terroribus hominum vel cujusquam
creaturae, sed ab ipso commoveantur <hi>omnes qui
inhabitant orbem.</hi> </p>
        </div3>
<div3>
          <head>9.</head>
          <p>
 <hi>[vers. 9.] Quoniam ipse dixit, et facta sunt:</hi> non
enim ea quae timeant, alius aliquis fecit; sed ipse
dixit, et facta sunt. <hi>Ipse mandavit, et creata sunt:</hi> ipse
mandavit Verbo suo, et creata sunt.</p>
        </div3>
<div3>
          <head>10.</head>
          <p>
 <hi>[vers. 10.] Dominus dissipat consilia gentium:</hi> 
non ejus regnum, sed sua quaerentium regna. <hi>Reprobat
<pb n="0276"/>
autem cogitationes populorum:</hi> beatitudinem terrenam
concupiscentium. <hi>Et reprobat consilia principum:</hi> 
talibus populis dominari quaerentium.</p>
        </div3>
<div3>
          <head>11.</head>
          <p>
 <hi>[vers. 11.] Consilium vero Domini manet in
aeternum:</hi> consilium vero Domini, quo beatum non
facit nisi subditum sibi, manet in aeternum. <hi>Cogitationes
cordis ejus in saecula saeculorum:</hi> cogitationes
sapientiae ejus non sunt mutabiles, sed manentes in
saeculum saeculi.</p>
        </div3>
<div3>
          <head>12.</head>
          <p>
 <hi>[vers. 12.] Beata gens cujus est Dominus Deus
eorum:</hi> una gens beata est, pertinens ad coelestem
civitatem, quae sibi Dominum nonnisi Deum suum
elegit. <hi>Populus quem elegit Dominus in haereditatem
sibi:</hi> neque haec a seipsa, sed Dei munere electa est,
ut possidendo eam, incultam et miseram esse non
sinat.</p>
        </div3>
<div3>
          <head>13.</head>
          <p>
 <hi>[vers. 13.] De coelo respexit Dominus, vidit
omnes filios hominum:</hi> de anima justa misericorditer
vidit Dominus omnes qui in novam vitam renasci volunt.</p>
        </div3>
<div3>
          <head>14.</head>
          <p>
 <hi>[vers. 14.] De praeparato habitaculo suo:</hi> de habitaculo
susceptionis humanae, quod praeparavit sibi. <hi>Rexpexit super omnes qui inhabitant terram</hi>:
misericorditer
vidit omnes qui inhabitant carnem, ut praesit
illis in regendo eos.</p>
        </div3>
<div3>
          <head>15.</head>
          <p>
 <hi>[vers. 15.] Qui finxit singillatim corda eorum:</hi> 
qui cordibus eorum dona propria spiritualiter tribuit,
ut nec totum corpus oculus, nec totum auditus <note>(I Cor. XII, 17)</note>;
sed alius sic, alius autem sic incorporentur
Christo. <hi>Qui intelligit omnia opera eorum:</hi> 
apud illum intellecta sunt omnia opera eorum.</p>
        </div3>
<div3>
          <head>16.</head>
          <p>
 <hi>[vers. 16.] Non salvus fiet rex in multitudine
virtutis:</hi> non salvus fiet qui carnem suam regit, si in
sua virtute multum praesumpserit. <hi>Nec gigas salvus
erit in multitudine virtutis suae:</hi> nec quisquis militat
contra consuetudinem concupiscentiae suae, vel contra
diabolum et angelos ejus, salvus erit, si se suae
fortitudini multum commiserit.</p>
        </div3>
<div3>
          <head>17.</head>
          <p>
 <hi>[vers. 17.] Mendax equus ad salutem:</hi> fallitur,
quisquis putat vel per homines inter homines acceptam
se salutem adipisci, vel impetu animositatis suae
defendi a pernicie. <hi>In abundantia autem virtutis suae
non erit salvus</hi>.</p>
        </div3>
<div3>
          <head>18.</head>
          <p>
 <hi>[vers. 18.] Ecce oculi Domini super metuentes
eum:</hi> quia si salutem quaeris, ecce dilectio Domini
super timentes eum. <hi>Sperantes super misericordiam
ejus:</hi> et sperantes non in virtute sua, sed in misericordia
ejus.</p>
        </div3>
<div3>
          <head>19.</head>
          <p>
 <hi>[vers. 19.] Ut eruat a morte animas eorum, et
alat eos in fame:</hi> ut det eis alimentum verbi et sempiternae
veritatis, quod amiserant dum praesumunt in
viribus suis, et ideo nec ipsas vires habent fame justitiae.</p>
        </div3>
<div3>
          <head>20.</head>
          <p>
 <hi>[vers. 20.] Anima nostra patiens erit Domino:</hi> 
ut autem postea saginetur escis incorruptibilibus, interim
dum hic est, anima nostra patiens erit Domino.
<pb n="0277"/> <hi>Quoniam adjutor et protector noster est:</hi> 
 adjutor noster
est, dum conamur ad eum; et protector, dum resistimus
adversario.</p>
        </div3>
<div3>
          <head>21.</head>
          <p>
 <hi>[vers. 21.] Quia in ipso laetabitur cor nostrum:</hi> 
non enim in nobis, ubi magna sine illo inopia est; sed
in ipso laetabitur cor nostrum. <hi>Et in nomine sancto
ejus speravimus</hi>: et ideo speravimus venturos nos
ad Deum, quia nobis absentibus per fidem misit nomen
suum.</p>
        </div3>
<div3>
          <head>22.</head>
          <p>
 <hi>[vers. 22.] Fiat misericordia tua, Domine, super
nos, sicut speravimus in te:</hi> fiat misericordia tua, Domine,
super nos; spes enim non confundit, quia speravimus
in te.
</p>
        </div3>
      </div1>

<div1>
        <head>ENARRATIO II.</head>
<div2>
          <head>SERMO I. <hi>De prima parte Psalmi.</hi> </head>
<div3>
            <head>1.</head>
            <p>
 <hi>[vers. 1.]</hi> Psalmus iste admonet nos exsultare
in Domino. Inscribitur autem, <hi>Ipsi David.</hi> Qui ergo
pertinent ad sacratissimum semem David, audiant vocem
suam, et dicant vocem suam, et exsultent in Domino.
Sic autem incipit: <hi>Exsultate justi in Domino.</hi> 
Injusti exultent in saeculo: finito saeculo, finitur exsultatio
injustorum. Exsultare autem justi in Domino:
quia permanente Domino, permanebit justorum
exsultatio. Exsultare autem in Domino ita convenit,
ut laudemus illum qui solus non habet quod nobis displiceat,
et nemo tam multa habet quae infidelibus
displicent. Et breve praeceptum est: Ille placet Deo,
cui placet Deus. Nec leve putetis hoc, carissimi. Videtis
enim quam multi disputent contra Deum, quam
multis displiceant opera ejus. Cum enim facere voluerit
contra voluntatem hominum, quia Dominus est,
et novit quid faciat, nec tam attendit nostram voluntatem
quam utilitatem; illi qui malunt suam voluntatem
impleri quam Dei, volunt ad suam voluntatem
flectere Deum, non suam corrigere ad Deum. Talibus
hominibus infidelibus, impiis, iniquis, quod piget dicere,
sed tamen dicam, nostis enim quam verum dicam,
facilius placet pantomimus quam Deus.</p>
          </div3>
<div3>
            <head>2.</head>
            <p>
 Propterea cum dixisset, <hi>Exsultate justi in Domino;</hi> 
quia exsultare in illo nisi laudando non possumus,
cum autem laudamus, cui tanto magis placemus quanto
magis ipse nobis placuerit; <hi>Rectos,</hi> inquit, <hi>decet
laudatio.</hi> Qui sunt recti? Qui dirigunt cor secundum
voluntatem Dei; et si eos perturbat humana fragilitas,
divina consolatur aequitas: quamvis enim corde mortali
privatim aliquid velint, quod suae interim causae
vel negotio, vel praesenti necessitati conveniat; ubi
intellexerint et cognoverint aliud Deum velle, praeponunt
voluntatem melioris voluntati suae, et voluntatem
omnipotentis voluntati infirmi, et voluntatem
Dei voluntati hominis. Quantum enim Deus distat ab
homine, tantum voluntas Dei a voluntate hominis.
Unde gerens hominem Christus, et regulam nobis
proponens, docens nos vivere, et praestans nobis vivere,
ostendit hominis quamdam privatam voluntatem,
<pb n="0278"/>
in qua suam figuravit et nostram, quia caput
nostrum est, et ad eum, sicut nostis, tanquam membra
utique pertinemus: <hi>Pater,</hi> inquit, <hi>si fieri potest,
transeat a me calix iste.</hi> Haec humana voluntas erat,
proprium aliquid et tanquam privatum volens. Sed
quia rectum corde voluit esse hominem, ut quidquid
in illo aliquantum curvum esset, ad illum dirigeret
qui semper est rectus; <hi>Verum non quod ego volo,</hi> ait, <hi>sed quod tu, Pater 
 <note>(Matth. XXVI, 39)</note>
            </hi>. Sed quid posset
mali velle Christus? Quid postremo aliud posset velle,
quam Pater? Quorum una est divinitas, non potest
esse dispar voluntas. Sed ex persona hominis transfigurans
in se suos, quos in se transfiguravit, cum ait, <hi>Esurivi, et dedistis mihi manducare 
 <note>(Id. XXV, 35)</note>
            </hi>; quos
in se transfiguravit, cum furenti et sanctos persequenti
Saulo clamavit desuper, quem nemo tangebat, <hi>Saule,
Saule, quid me persequeris <note>(Act. IX, 4)</note>
            </hi>? ostendit quamdam
hominis propriam voluntatem; ostendit te, et
correxit te. Ecce vide, inquit, te in me; quia potes
aliquid proprium velle, ut aliud Deus velit, conceditur
hoc humanae fragilitati, conceditur humanae infirmitati;
aliquid proprium velle, difficile est ut non tibi
contingat: sed statim cogita qui sit supra te; illum
supra te, te infra illum; illum creatorem, te creaturam;
illum dominum, te servum; illum omnipotentem,
te infirmum, corrigens te, subjungensque voluntati
ejus, ac dicens, <hi>Verum non quod ego volo, sed quod tu
vis, Pater:</hi> quomodo disjunctus es a Deo, qui jam hoc
vis quod Deus? Eris ergo rectus, et te decebit laudatio;
quoniam <hi>rectos decet laudatio.</hi> </p>
          </div3>
<div3>
            <head>3.</head>
            <p>
 Si autem curvus fueris, laudas Deum quando tibi
bene est, blasphemas quando tibi male est: quod
quidem male si justum est, non est male; justum est
autem, quoniam ab illo fit qui injuste facere nihil potest:
et eris insulsus puer in domo patris, amans patrem
si tibi blandiatur, et odio habens quando te flagellat;
quasi non et blandiens et flagellans haereditatem
paret. Vide autem quemadmodum deceat rectos laudatio,
audi vocem recti laudantis ex alio psalmo: <hi>Benedicam Dominum in omni tempore, semper laus ejus
in ore meo 
 <note>(Psal. XXXIII, 2)</note>
            </hi>. Quod est, <hi>in omni tempore;</hi> 
hoc est, <hi>semper:</hi> et quod est, <hi>benedicam;</hi> hoc
est, <hi>laus ejus in ore meo.</hi> Omni tempore et semper,
sive in prosperis sive in adversis. Nam si in prosperis
et non in adversis, quomodo omni tempore, quomodo
semper? et audivimus multas multorum tales voces:
quando illis provenit aliqua felicitas, exsultant, gaudent,
cantant Deo, laudant Deum; non sunt improbandi,
imo gaudendum est illis, quia multi nec tunc.
Sed isti qui jam Deum laudare ex prosperitatis parte
coeperunt, docendi sunt patrem agnoscere et flagellantem,
nec murmurare adversus corrigentis manum; ne
semper pravi remanentes exhaeredari mereantur, ut
facti jam recti, <note>(quid est recti? Ut nihil illis displiceat
quod fecerit Deus.)</note> possint et in adversis Deum laudare,
et dicere: Dominus dedit, Dominus abstulit; sicut
Domino placuit, ita factum est: sit nomen Domini
benedictum <note>(Job I, 21)</note>. Tales rectos decet laudatio,
non primo laudaturos, et postea vituperaturos.
<pb n="0279"/>
</p>
          </div3>
<div3>
            <head>4. </head>
            <p>
Ergo justi recti, exsultate in Domino: quia vos
decet laudatio. Nemo dicat: Quis ego justus, aut
quando ego justus? Nolite vos abjicere et desperare
de vobis. Homines estis, ad imaginem Dei facti estis:
qui vos homines fecit, pro vobis et homo factus est:
ut multi filii ad haereditatem sempiternam adoptaremini,
sanguis Unici pro vobis effusus est. Si vos vobis
terrena fragilitate viluistis, ex pretio vestro vos appendite:
quid manducetis, quid bibatis, quo subscribatis
Amen, digne cogitate. Numquid hoc vos monemus,
ut superbi sitis, et vobis aliquam perfectionem
audeatis arrogare? Sed non iterum ab omni justitia
vos putare debetis exules fieri. Nolo enim vos interrogare
de justitia vestra; fortassis enim nemo vestrum
mihi audeat respondere, Justus sum: sed interrogo
vos de fide vestra. Sicut nemo vestrum audet dicere,
Justus sum; sic nemo audet dicere, Fidelis non sum.
Nondum quaero quid vivas, sed quaero quid credas.
Responsurus es credere te in Christum. Non audisti
Apostolum: <hi>Justus ex fide vivit <note>(Rom. I, 17)</note>
            </hi>? Fides
tua, justitia tua: quia utique si credis, caves; si autem
caves, conaris; et conatum tuum novit Deus, et
voluntatem tuam inspicit, et luctam cum carne considerat,
et hortatur ut pugnes, et adjuvat ut vincas,
et certantem exspectat, et deficientem sublevat, et
vincentem coronat. Ergo, <hi>Exsultate justi in Domino:</hi> 
hoc dixerim, Exsultate fideles in Domino, quia justus
ex fide vivit. <hi>Rectos decet laudatio.</hi> Discite gratias
agere Deo et in prosperitatibus, et in tribulationibus.
Discite habere in corde quod habet omnis homo in
lingua: Quod vult Deus. Ipsa lingua popularis, plerumque
est doctrina salutaris. Quis non quotidie dicit:
Quod vult Deus hoc agat? Et rectus erit inter
eos qui exsultant in Domino, et quos decet laudatio:
quales alloquitur consequenter Psalmus, et dicit: <hi>Confitemini Domino in cithara, in psalterio decem chordarum
psallite ei.</hi> 
 Hoc enim etiam modo cantabamus,
hoc ore consono exprimentes, corda vestra docebamus.</p>
          </div3>
<div3>
            <head>5.</head>
            <p>
 <hi>[vers. 2.]</hi> Nonne id egit institutio in nomine
Christi Vigiliarum istarum, ut ex isto loco citharae
pellerentur? Et ecce ipsae jubentur sonare: <hi>Confitemini,</hi> 
inquit, <hi>Domino in cithara, in psalterio decem
chordarum psallite ei.</hi> Nemo convertat cor ad organa
theatrica. Quod ei jubetur, in se habet, sicut alibi
dicitur: <hi>In me sunt Deus vota, quae reddam laudis tibi <note>(Psal. LV, 12)</note>
            </hi>.
Meminerunt qui pridem affuerunt,
<pb n="0280"/>
quando quid intersit inter psalterium et citharam,
sicut potuimus, sermone discrevimus, et ad intellectum
omnium perducere interim conati sumus: quantum
autem effecerimus, viderint qui audierunt. Et nunc
non importune repetimus, ut in ista diversitate duorum
instrumentorum musicorum, diversitatem factorum
humanorum inveniamus, significatam per haec,
implendam autem per vitam nostram. Cithara lignum
illud concavum tanquam tympanum pendente testudine,
cui ligno chordae innituntur, ut tactae resonent:
non plectrum dico quo tanguntur, sed lignum illud
dixi concavum cui superjacent, cui quodammodo incumbunt,
ut ex illo cum tanguntur tremefactae, et ex
illa concavitate sonum concipientes, magis canorae
reddantur: hoc ergo lignum cithara in inferiore parte
habet, psalterium in superiore. Haec est distinctio.
Jubemur autem modo confiteri in cithara, et psallere in
psalterio decem chordarum. Non dixit in cithara decem
chordarum, neque in hoc psalmo, neque, si non
fallor, alicubi. Legant, et considerent melius et otiosius
filii nostri Lectores: tamen quantum mihi videor
meminisse, multis locis invenimus psalterium decem
chordarum, citharam decem chordarum nusquam mihi
lectum occurrit. Mementote citharam ex inferiore
parte habere quo sonat, psalterium ex superiore. Ex
inferiore vita, id est terrena, habemus prosperitatem
et adversitatem, unde Deum laudemus in utroque,
ut semper sit laus ejus in ore nostro, et benedicamus
Dominum in omni tempore <note>(Psal. XXXIII, 2)</note>. Est enim
quaedam terrena prosperitas, est quaedam terrena adversitas:
ex utroque laudandus est Deus, ut citharizemus.
Quae est terrena prosperitas? Cum sani sumus
secundum carnem, cum abundant omnia quibus vivimus,
cum incolumitas nostra servatur, cum fructus
large proveniunt, cum solem suum oriri facit super
bonos et malos, et pluit super justos et injustos <note>(Matth.
V, 45)</note>. Haec omnia ad vitam terrenam valent. Quisquis
inde non laudat Deum, ingratus est. Numquid quia terrena,
ideo non Dei sunt? Aut ideo alter ea dare cogitandus
est, quia dantur et malis? Multiplex est enim
misericordia Dei, patiens est, longanimis. Inde magis
significat quid servet bonis, cum ostendit quanta donet
et malis. Adversitates autem, ex inferiore utique parte,
de fragilitate generis humani, in doloribus, in languoribus,
in pressuris, in tribulationibus, in tentationibus.
Ubique laudet Deum qui citharizat. Non attendat
quia inferiora sunt, sed quia et regi et gubernari non
possunt, nisi ab illa Sapientia, quae attingit a fine
usque ad finem fortiter, et disponit omnia suaviter <note>(Sap. VIII, 1)</note>.
Non enim coelestia regit, et terrena
deserit: aut non illi dicitur, <hi>Quo abibo a spiritu tuo,
et a facie tua quo fugiam? Si ascendero in coelum, tu
ibi es; si descendero in infernum, ades <note>(Psal. CXXXVIII,
7, 8)</note>
            </hi>? Ubi ergo deest qui nusquam non est? Ergo confitere
<pb n="0281"/>
Domino in cithara. Sive tibi abundet terrenum
aliquid, gratias age illi qui dedit; sive tibi desit, vel
forte damno tibi auferatur, cithariza securus. Non est
enim ille tibi ablatus qui dedit, quamvis tibi ablatum
fuerit quod dedit. Etiam sic, inquam, cithariza securus;
certus in Deo tuo, tange chordas in corde, et dic
tanquam in cithara in inferiore parte bene sonante:
Dominus dedit, Dominus abstulit; sicut Domino placuit,
ita factum est: sit nomen Domini benedictum <note>(Job I, 21)</note>.</p>
          </div3>
<div3>
            <head>6.</head>
            <p>
 Jam vero cum attendis superiora dona Dei, quid
tibi contulerit praeceptorum, qua doctrina coelesti te
imbuerit, quid tibi desuper ex illius veritatis fonte
praeceperit, convertere et ad psalterium, psalle
Domino in psalterio decem chordarum. Praecepta
enim legis decem sunt: in decem praeceptis Legis
habes psalterium. Perfecta res est. Habes ibi dilectionem
Dei in tribus, et dilectionem proximi in septem.
Et utique nosti, Domino dicente, quia <hi>in his duobus
praeceptis tota Lex pendet et Prophetae <note>(Matth. XXII,
40)</note>
            </hi>. Dicit tibi Deus desuper, quia <hi>Dominus Deus
tuus, Deus unus est:</hi> habes unam chordam. <hi>Non accipias
in vanum nomen Domini Dei tui:</hi> habes alteram
chordam. <hi>Observa diem sabbati,</hi> non carnaliter, non
judaicis deliciis, qui otio abutuntur ad nequitiam.
Melius enim utique tota die foderent, quam tota die
saltarent. Sed tu cogitans requiem in Deo tuo et propter
ipsam requiem omnia faciens, abstine ab opere
servili. Omnis enim qui facit peccatum, servus est
peccati <note>(Joan. VIII, 34)</note>: et utinam hominis, et non
peccati! Haec tria pertinent ad dilectionem Dei, cujus
cogita unitatem, veritatem et voluptatem. Est enim
quaedam voluptas in Domino, ubi verum sabbatum,
vera requies. Unde dicitur: <hi>Delectare in Domino, et
dabit tibi petitiones cordis tui <note>(Psal. XXXVI, 4)</note>
            </hi>. Quis
enim sic delectat, quam ille qui fecit omnia quae delectant?
In his tribus charitas Dei, in septem aliis
charitas proximi, ne facias alii quod pati non vis. <hi>Honores patrem et matrem:</hi> 
 quia vis te honorari a filiis
tuis. <hi>Non maecheris:</hi> quia nec moechari uxorem tuam
post te vis. <hi>Non occidas:</hi> quia et occidi non vis. <hi>Non fureris:</hi> 
 quia furtum pati non vis. <hi>Non falsum
testimonium dicas:</hi> quia odisti adversum te falsum
testimonium dicentem. <hi>Non concupiscas uxorem
proximi tui:</hi> quia et tuam non vis ab alio concupisci. <hi>Non concupiscas rem aliquam proximi tui 
 <note>(Exod. XX,
1-17; Deut. V, 6-21)</note>
            </hi>: quia si quis tuam concupiscit,
displicet tibi. Converte et in te linguam, quando tibi
displicet qui tibi nocet. Haec omnia praecepta Dei sunt,
sapientia donante data sunt, desuper sonant. Tange
psalterium, imple Legem, quam Dominus Deus tuus
non venit solvere, sed adimplere <note>(Matth. V, 17)</note>.
Implebis enim amore, quod timore non poteras. Qui
enim timendo non facit male, mallet facere, si liceret.
Itaque etsi facultas non datur, voluntas tenetur.
Non facio, inquit. Quare? Quia timeo. Nondum amas
<pb n="0282"/>
justitiam, adhuc servus es: esto filius. Sed ex bono
servo fit bonus filius. Interim timendo noli facere,
disces et amando non facere. Est enim quaedam pulchritudo
justitiae. Poena te deterreat. Habet justitia
formam suam, oculos quaerit, accendit amatores suos.
Pro hac Martyres saeculum calcantes, sanguinem fuderunt.
Quid amabant, quando istis omnibus renuntiabant?
Num enim illi non erant amatores? aut hoc
vobis dicimus, ut non ametis? Qui non amat, friguit,
obriguit. Ametur, sed illa pulchritudo quae cordis
oculos quaerit. Ametur, sed illa pulchritudo quae laudata
justitia incendit animos. Promunt verba, edunt
voces, undique dicunt, Bene, Optime. Quid viderunt?
Justitiam viderunt, in qua pulcher est curvus
senex. Non enim si procedat senex justus, est aliquid
in ejus corpore quod ametur, et tamen amatur ab
omnibus. Ibi amatur, ubi non videtur; imo ibi amatur,
corde videtur. Delectet vos ergo, et rogate
Dominum ut delectet. Dominus enim dabit suavitatem,
et terra nostra dabit fructum suum <note>(Psal. LXXXIV,
13)</note>: ut per charitatem impleatis quod per timorem
implere difficile est. Quid dico difficile est? Non
potest adhuc animus: mallet non esse quod praecipitur,
si ad faciendum amore non ducitur, sed timore
coarctatur. Noli furtum facere, time gehennas: mallet
non esse gehennas, in quas mitteretur. Quando incipit
amare justitiam, nisi quando mallet furta non
esse, etsi gehennae non essent, in quas fures mitterentur?
Hoc est amare justitiam.</p>
          </div3>
<div3>
            <head>7.</head>
            <p>
 Et ipsa justitia qualis est? quis illam pingit?
Sapientia Dei quam pulchritudinem habet? Per illam
pulchra sunt omnia, quae oculis placent: ei videndae,
complectendae, corda mundanda sunt. Hujus nos amatores
profitemur: ipsa nos componit, ut ei non displiceamus.
Et quando nos reprehendunt homines in
his rebus, in quibus ei quam diligimus placemus,
quomodo parvi habemus reprehensores nostros, quomodo
illos contemnimus et omnino nihili pendimus?
Amatores lubrici et damnabiles feminarum, quando
amatae ipsorum componunt illos secundum oculos
suos, si ipsis placeant, non curant eos quibus displicent,
putantes sibi sufficere quod earum oculis
placent, ad quas affectant: et plerumque gravibus displicent,
imo semper gravibus displicent, et meliore
judicio reprehenduntur. Non bene tonsus es, dicit vir
gravis lascivo adolescenti, non te decet cum talibus
cincinnis incedere. Novit autem ille capillos illos placere
nescio cui: odit te reprehendentem vero judicio,
et servat in se quod placet perverso consilio. Inimicum
te putat, quia turpitudinem demis. Fugit oculos
tuos, et omnino non curat qua regula justitiae reprehendatur.
Si ergo illi non curant reprehensores veraces,
<pb n="0283"/>
ut sint formosi fallaces; nos in his rebus in
quibus placemus sapientiae Dei, debemus curare irrisores
injustos, non Habentes oculos unde videant
quod amamus? Haec cogitantes recti corde, <hi>Confitemini
Domino in cithara, in psalterio decem chordarum
psallite ei.</hi> </p>
          </div3>
<div3>
            <head>8.</head>
            <p>
 <hi>[vers. 3.] Cantate ei canticum novum.</hi> Exuite
vetustatem: nostis canticum novum. Novus homo,
Novum Testamentum; novum canticum. Non pertinet
novum canticum ad homines veteres: non illud discunt
nisi homines novi, renovati per gratiam ex vetustate,
et pertinentes jam ad Testamentum novum,
quod est regnum coelorum. Ei suspirat omnis amor
noster, et cantat canticum novum. Cantet canticum
hovum, non lingua, sed vita. <hi>Cantate ei canticum novum:
bene cantate ei.</hi> Quaerit unusquisque quomodo
cantet Deo. Canta illi, sed noli male. Non vult offendi
aures suas. Bene canta, frater. Si alicui bono
auditori musico, quando tibi dicitur, Canta ut placeas
ei, sine aliqua instructione musicae artis cantare
trepidas, ne displiceas artifici; quia quod in te imperitus
non agnoscit, artifex reprehendit: quis offerat: 
Deo bene cantare, sic judicanti de cantore, sic
examinanti omnia, sic audienti? Quando potes afferre
tam elegans artificium cantandi, ut tam perfectis auribus
in nullo displiceas? Ecce veluti modum cantandi
dat tibi: noli quaerere verba, quasi explicare possis
unde Deus delectatur. <hi>In jubilatione</hi> cane: hoc est
enim bene canere Deo, in jubilatione cantare. Quid
est in jubilatione canere? Intelligere, verbis explicare
non posse quod canitur corde. Etenim illi qui cantant,
sive in messe, sive in vinea, sive in aliquo
opere ferventi, cum coeperint in verbis canticorum
exsultare laetitia, veluti impleti tanta laetitia, ut eam
verbis explicare non possint, avertunt se a syllabis
verborum, et eunt in sonum jubilationis. Jubilum
sonus quidam est significans cor parturire quod dicere
non potest. Et quem decet ista jubilatio, nisi ineffabilem
Deum? Ineffabilis enim est, quem fari non potes:
et si eum fari non potes, et tacere non debes,
quid restat nisi ut jubiles; ut gaudeat cor sine verbis,
et immensa latitudo gaudiorum metas non habeat syllabarum? <hi>Bene cantate ei in jubilatione.</hi> </p>
          </div3>
<div3>
            <head>9.</head>
            <p>
 <hi>[vers. 4.] Quoniam rectus est sermo Domini, et
omnia opera ejus in fide.</hi> In quo etiam displicet non
rectis, rectus est ille. <hi>Et omnia opera ejus in fide.</hi> Tua
sint opera in fide. quia justus ex fide vivit <note>(Rom. I,
17)</note>, et fides per dilectionem operatur <note>(Gal. V, 6)</note>: tua
sint opera in fide, quia in Deum credendo fidelis efficeris.
Opera Dei quomodo possunt esse in fide, quasi et
Deus ex fide vivat? Invenimus et Deum fidelem, et
hoc non verbis nostris dicitur, Apostolum audi: <hi>Fidelis,</hi> 
<pb n="0284"/>
inquit, <hi>Deus qui vos non permittat tentari supra
quam potestis ferre, sed faciat cum tentatione etiam exitum,
ut possitis sustinere <note>(I Cor. X, 13)</note>
            </hi>. Audistis fidelem
Deum, audite et alibi: <hi>Si tolerabimus, et conregnabimus;
si negaverimus, et ipse nos negabit; si non
credimus, ille fidelis permanet, negare semetipsum non
potest <note>(II Tim. II, 12, 13)</note>
            </hi>. Habemus ergo et fidelem
Deum: distinguamus potius fidelem Deum a fideli homine.
Fidelis homo est credens promittenti Deo; fidelis
Deus est exhibens quod promisit homini. Teneamus
fidelissimum debitorem, quia tenemus misericordissimum
promissorem. Neque enim aliquid ei
mutuum commodavimus, ut debitorem teneamus;
cum ab illo habeamus quidquid illi offerimus, et ex
illo sit quidquid boni sumus. Omnia bona quibus
gaudemus, ab illo sunt. Quis enim cognovit sensum
Domini, aut quis consiliarius ejus fuit; aut quis prior
dedit ei, et retribuetur illi? Quoniam ex ipso, et per
ipsum, et in ipso sunt omnia <note>(Rom. XI, 34-36)</note>. Ergo
non ei aliquid dedimus; et tenemus debitorem. Unde
debitorem? Quia promissor est. Non dicimus Deo, Domine,
redde quod accepisti; sed, Redde quod promisisti. <hi>Quoniam rectus est sermo Domini.</hi> 
 Quid est, <hi>rectus
est sermo Domini?</hi> Non te fallit, tu eum noli fallere:
imo tu te noli fallere. Quis enim fallit omnia
scientem? Sed mentita est iniquitas sibi <note>(Psal. XXVI,
12)</note>. <hi>Quoniam rectus est sermo Domini, et omnia opera
ejus in fide.</hi> </p>
          </div3>
<div3>
            <head>10.</head>
            <p>
 <hi>[vers. 5.] Diligit misericordiam et judicium.</hi> Fac
ista, quia facit. Intendite ipsam misericordiam et judicium.
Misericordiae tempus modo est, judicii tempus
post erit. Unde est misericordiae tempus? Vocat modo
aversos, donat peccata conversis: patiens est super
peccatores, donec convertantur: quandocumque conversi
fuerint, praeterita obliviscitur, futura promittit:
hortatur pigros, consolatur afflictos, docet studiosos,
adjuvat dimicantes: neminem deserit laborantem et
exclamantem ad se: donat unde sibi sacrificetur,
ipse tribuit unde placetur. Magnum misericordiae tempus
non transeat, fratres, non nos transeat. Venturum
est judicium: erit et tunc poenitentia, sed jam infructuosa. <hi>Dicent intra se poenitentiam agentes, et prae angustia
spiritus gementes,</hi> 
 certe ista scripta sunt in libro
Sapientiae, <hi>Quid nobis profuit superbia, et divitiarum
jactantia quid contulit nobis? Transierunt omnia tanquam
umbra <note>(Sap. V, 3, 8, 9)</note>
            </hi>. Modo dicamus, Transeunt
omnia tanquam umbra. Modo fructuose dicamus,
Transeunt: ne tunc dicamus infructuose, <hi>Transierunt.</hi> 
Hoc est ergo tempus misericordiae, erit et
judicii.</p>
          </div3>
<div3>
            <head>11.</head>
            <p>
 Ne putetis autem, fratres, quia ista a se possunt
in Deo aliquo modo separari. Videntur enim sibi aliquando
contraria, ut qui misericors est, non servet
judicium; et qui judicii tenax est, obliviscatur misericordiam.
Omnipotens est Deus, nec in misericordia
amittit judicium, nec in judicio misericordiam. Miseretur
<pb n="0285"/>
enim, considerat imaginem suam, fragilitatem
nostram, errorem nostrum, caecitatem nostram, et
vocat: et conversis ad se donat peccata, non conversis
non donat. Misericors est injustis? Numquid et
judicium amisit, aut non debuit judicare inter conversos
et non conversos? An vobis justum videtur, ut
conversus et non conversus aequaliter habeantur; ut
eo modo suscipiatur confitens et mentiens, humilis et
superbus? Ergo habet et judicium in ipsa misericordia.
Rursus in illo judicio habebit et misericordiam,
in eos utique quibus dicturus est: <hi>Esurivi, et dedistis
mihi manducare <note>(Matth. XXV, 35)</note>
            </hi>. Etenim dicitur in
quadam Epistola apostolica: <hi>Judicium enim sine misericordia
illi qui non fecit misericordiam <note>(Jacobi II,
13)</note>
            </hi>. <hi>Beati,</hi> inquit, <hi>misericordes, quoniam ipsorum miserebitur <note>(Matth. V, 7)</note>
            </hi>.
Ergo in illo judicio erit et misericordia,
sed non sine judicio. Si enim non in quemlibet,
sed in eum erit misericordia, qui praerogavit
misericordiam; et ipsa misericordia justa erit, quia
confusa non erit. Misericordia est certe ut dimittantur
peccata, misericordia est ut tribuatur vita aeterna:
vide ibi judicium, <hi>Dimittite, et dimittetur vobis; date,
et dabitur vobis <note>(Luc. VI, 37, 38)</note>
            </hi>. Certe, <hi>dabitur vobis,</hi> 
et <hi>dimittetur vobis,</hi> misericordia est. Si inde recessisset
judicium, non diceret: <hi>In qua mensura mensi
fueritis, in ea remetitur vobis <note>(Matth. VII, 2)</note>
            </hi>.</p>
          </div3>
<div3>
            <head>12.</head>
            <p>
 Audisti quemadmodum exhibeat Deus misericordiam
et judicium; exhibe et tu misericordiam et
judicium. An forte ad Deum pertinent ista, ad hominem
non pertinent? Si ad hominem non pertinerent,
non diceret Dominus Pharisaeis: <hi>Reliquistis graviora
Legis, misericordiam et judicium <note>(Id. XXIII, 23)</note>
            </hi>.
Ergo pertinent ad te misericordia et judicium. Ne
putes quod ad te misericordia pertineat, judicium
autem non ad te pertineat. Aliquando audis causam
inter duos, quorum duorum unus est dives, et alius
pauper; et contingit ut pauper habeat causam malam,
dives autem bonam: jam si tu non es eruditus
in regno Dei, videris tibi bene facere, si quasi pauperem
miseratus, abscondas et contegas iniquitatem
illius, et velis eum justificare, ut quasi causam bonam
habere videatur: et si reprehensus fueris quod male
judicasti, quasi de misericordia respondes: Novi, et
ego scio; sed pauper erat, misericordia ei debebatur.
Quomodo tenuisti misericordiam, et perdidisti judicium?
Et quomodo, inquis, si tenerem judicium, non
amitterem misericordiam? Pronuntiarem adversus
pauperem, qui unde redderet non haberet; aut si haberet,
cum reddidisset unde postea viveret non inveniret?
Ait tibi Deus tuus: <hi>Ne accipias personam pauperis
in judicio <note>(Exod. XXIII, 3)</note>
            </hi>. Caeterum facile est ut
admoneamur personam divitis non accipere; hoc
omnis homo videt, atque utinam sic omnis homo faceret!
illud est ubi fallitur, veluti qui vult placere
Deo, si personam pauperis in judicio accipiat, et dicat
<pb n="0286"/>
Deo: Favi pauperi. Imo teneres utrumque, et misericordiam
et judicium. Primo, qualem misericordiam
fecisti in eum, cujus iniquitati lavisti? Ecce saccello
pepercisti, cor percussisti: pauper iste iniquus remansit;
et tanto iniquior, quanto te quasi hominem justum
favere vidit iniquitati suae. A te recessit injuste
adjutus, Deo remansit juste damnandus. Qualem misericordiam
praebuisti ei, quem injustum fecisti? Ecce
crudelior inveniris quam misericordior. Quid ergo,
inquis, facerem? Judicares primo secundum causam,
argueres pauperem, flecteres divitem. Alius est judicandi,
alius petendi locus. Quando te ille dives videret
tenuisse justitiam, non erexisse iniqui pauperis
cervicem, sed pro merito peccati sui objurgasse te
juste, nonne flecteretur ille ad misericordiam petente
te, qui laetus redditus erat judicante te? Quamvis
ergo, fratres, Psalmi plura restent, consulendum est
tamen viribus et animae et corporis propter varietatem
audientium: quia et cum relicimur ex eodem
tritico velut multi sapores nobis fiunt, ad detergenda
fastidia: haec vobis sufficiant.</p>
          </div3>
        </div2>
<div2>
          <head>SERMO II. <hi>De altera parte Psalmi.</hi> </head>
<div3>
            <head>1.</head>
            <p>
 Et in annuntiando et in audiendo verbo veritatis,
labor est. Quem laborem, fratres, aequo animo
toleramus, si sententiae dominicae et conditionis nostrae
meminerimus. Ab ipso enim nostri generis exordio
audivit homo, non ab homine fallace, nec a diabolo
seductore, sed ab ipsa veritate ex ore Dei, <hi>In sudore
vultus tui edes panem tuum <note>(Genes. III, 19)</note>
            </hi>. Proinde si
panis noster est verbum Dei, sudemus in audiendo,
ne moriamur in jejunando. Psalmi hujus primarum
partium pauci versus Vigiliarium nuper actarum
solemnitate tractati sunt: quod restat audiamus.</p>
          </div3>
<div3>
            <head>2.</head>
            <p>
 <hi>[vers. 5, 6.]</hi> Hinc autem incipit pars quae restat,
quod modo cantavimus. <hi>Misericordia Domini plena est
terra. Verbo Domini coeli firmati sunt.</hi> Idipsum est
enim, Sermone Domini coeli solidati sunt. Dixerat
superius, <hi>Bene canite ei in jubilatione,</hi> id est, ineffabiliter
canite: <hi>Quoniam rectus est sermo Domini, et
omnia opera ejus in fide.</hi> Nihil promittit et non reddit:
fidelis ille factus est debitor, esto tu avarus exactor.
Deinde cum dixisset, <hi>Omnia opera ejus in fide;</hi> 
adjunxit quare: <hi>Diligit misericordiam et judicium.</hi> 
Qui ergo misericordiam diligit, miseretur. Qui autem
miseretur, potest promittere et non dare, qui posset
dare etiamsi non promitteret? Ergo quia diligit misericordiam,
oportet ut exhibeat quod promittit: et
quia diligit judicium, oportet ut exigat quod dedit.
Unde ipse Dominus dicit cuidam servo: <hi>Dares tu pecuniam
meam, et ego veniens cum usuris exigerem (Luc.
<pb n="0287"/>
XIX, 23)</hi>. Quod ideo monemus, ut sciamus quod modo
audivimus. Ipse enim dicit alio loco in Evangelio: <hi>Ego non judico quemquam: sermo quem locutus sum
eis, ipse judicabit eos in novissimo die 
 <note>(Joan. VIII, 15;
XII, 48)</note>
            </hi>. Nec se excuset, qui audire non vult ne quasi
sit quod ab illo exigatur. Idipsum enim exigitur, quia
noluit accipere cum daretur. Aliud est enim non
posse accipere, aliud nolle: illic excusatio necessitatis
est, hic reatus voluntatis. Ergo, <hi>omnia opera ejus
in fide: diligit misericordiam et judicium.</hi> Accipite misericordiam,
et timete judicium; ne ille cum venerit
ut exigat nos, sic nos exigat ut inanes dimittat. Exigit
enim rationem; reddita ratione, donat aeternitatem.
Accipite ergo misericordiam, fratres, accipiamus omnes.
Nemo nostrum in accipiendo dormiat, ne ad
reddendum male excitetur. Accipite misericordiam:
sic ad nos clamat Deus, tanquam si tempore famis
diceretur, Accipite frumentum. Quod cum audires
tempore famis, profecto ipso stimulo necessitatis concitus
curreres, versans te hac atque illac, quaereres
unde acciperes quod dictum est, Accipite. Et cum invenires,
quando te teneres? quam moram interponeres?
Sic et nunc dictum est, Accipite misericordiam. <hi>Diligit</hi> 
 enim <hi>misericordiam et judicium.</hi> Cum acceperis,
bene utere; ut bonam rationem reddas, cum judicium
venerit ejus qui tibi modo praerogat in ista fame
misericordiam.</p>
          </div3>
<div3>
            <head>3.</head>
            <p>
 <hi>[vers. 5.]</hi> Nolo ergo mihi dicas, Unde accipio?
quo eo? Recordare quod cantasti, <hi>Misericordia Domini
plena est terra.</hi> Ubi jam non Evangelium praedicatur?
ubi sermo Domini tacet? ubi salus cessat?
Opus est ut velis accipere: plena sunt horrea. Haec
ipsa plenitudo et abundantia non te venientem exspectaverunt,
sed ad dormientem ipsa venerunt. Non
dictum est, Surgant gentes, et eant ad unum locum:
sed annuntiata sunt ista gentibus ubi erant, ut adimpleretur
exinde prophetia dicens: <hi>Adorabit eum unusquisque
de loco suo <note>(Soph. II, 11)</note>
            </hi>.</p>
          </div3>
<div3>
            <head>4.</head>
            <p>
 <hi>[vers. 6.] Misericordia Domini plena est terra.</hi> 
Quid coeli? Audi quid coeli. Non enim indigent misericordia,
ubi nulla est miseria. In terra abundat hominis
miseria, superabundat Domini misericordia:
miseria hominis plena est terra, et misericordia Domini
plena est terra. Coeli ergo, ubi nulla est miseria,
numquid quia non indigent misericordia, non indigent
Domino? Omnia indigent Domino, et misera et felicia.
Sine illo miser non sublevatur, sine illo felix non
regitur. Ergo, ne forte de coelis quaereres, cum audires, <hi>Misericordia Domini plena est terra,</hi> 
 audi quia
Domino et coeli indigent; <hi>Sermone Domini coeli solidati
sunt.</hi> Nam non a se sibi solidamentum fuerunt, nec
ipsi coeli firmitatem sibi propriam praestiterunt. <hi>Verbo
Domini coeli firmati sunt, et Spiritu oris ejus omnis virtus
eorum.</hi> Non habuerunt aliquid ex se, et tanquam
supplementum a Domino perceperunt. <hi>Spiritu</hi> enim
<pb n="0288"/> <hi>oris ejus</hi> 
 non pars, sed <hi>omnis virtus eorum.</hi> </p>
          </div3>
<div3>
            <head>5.</head>
            <p>
 Sane, fratres, videte eadem opera Filii et Spiritus
sancti. Non enim negligenter praetereundum est,
propter quosdam iniquos discretores et turbulentos
confusores. Utrumque enim male fit. Confundunt illi,
male discernendo, creaturam cum Creatore; et cum
sit creator Spiritus Dei, inter creaturas eum numerant.
Illi discernunt, et confundunt: confundantur, ut convertantur.
Audi modo unum opus Filii et Spiritus
sancti. Verbum certe Dei Filius est, et Spiritus oris
ejus Spiritus sanctus est. <hi>Verbo Domini coeli solidati
sunt.</hi> Quid est autem solidatos esse, nisi habere stabilem
et firmam virtutem? <hi>Et Spiritu oris ejus omnis
virtus eorum.</hi> Posset et sic dici, Spiritu oris ejus coeli
solidati sunt, et Verbo Domini omnis virtus eorum.
Quod est enim <hi>omnis virtus eorum,</hi> hoc est <hi>solidati
sunt.</hi> Hoc ergo facit Filius et Spiritus sanctus. Numquid
sine Patre? Quis ergo facit per Verbum suum et
Spiritum suum, nisi cujus Verbum est, et cujus Spiritus?
Trinitas ergo haec unus Deus. Hunc adorat qui
novit adorare, hunc ubique habet qui se converterit.
Non enim quaeritur ab aversis; sed ipse vocat aversos,
ut impleat conversos.</p>
          </div3>
<div3>
            <head>6.</head>
            <p>
 Sane, fratres, exceptis illis coelis superioribus
ignotis nobis in terra laborantibus, et per humanas
conjecturas utcumque ista quaerentibus; exceptis
ergo illis coelis, qui quomodo sint super invicem vel
quot sint, vel quibus modis distincti sint, quibus incolis
impleti sint, qua dispositione regantur, quomodo
ibi unus quidam hymnus indeficiens concinens ab
omnibus praedicet Deum, multum est ad nos invenire,
satagimus tamen pervenire. Ibi est enim patria
nostra, quam longa fortasse peregrinatione obliti sumus.
Vox enim nostra est in illo psalmo: <hi>Heu me,
quoniam peregrinatio mea longinqua facta est <note>(Psal.
CXIX, 5)</note>
            </hi>! Ergo de illis coelis et mihi difficile est disputare,
si tamen non impossibile, et vobis intelligere.
Certe qui me in his rebus intellectu praevenit,
fruatur quo praecessit, et oret pro me ut sequar
ego. Interim exceptis illis coelis, habeo de quibus hic
utcumque disseram, nobis proximos coelos sanctos
Dei Apostolos, praedicatores verbi veritatis, per quos
coelos compluti sumus, ut per totum mundum seges
Ecclesiae pullularet; etsi cum zizaniis interim communem
bibens pluviam, sed tamen horreum non habitura
commune.</p>
          </div3>
<div3>
            <head>7.</head>
            <p>
 Ergo cum dictum esset, <hi>Misericordia Domini plena
est terra:</hi> quasi quaereres, Unde impleta est terra
misericordia Domini? Prius missi sunt coeli, qui misericordiam
Domini spargerent super terram, et hoc
super totam terram. Nam vide quid de ipsis coelis
alibi dicitur: <hi>Coeli enarrant gloriam Dei, et opera manuum
ejus annuntiat firmamentum.</hi> Quod coeli, hoc
firmamentum. <hi>Dies diei eructat verbum, et nox nocti
annuntiat scientiam.</hi> Non cessatur, non tacetur. Sed
ubi praedicaverunt, et quousque pervenerunt? <hi>Non
sunt loquelae, neque sermones, quorum non audiantur
<pb n="0289"/>
voces eorum.</hi> Sed hoc pertinet ad id quia omnium linguis
locuti sunt in uno loco <note>(Act. II, 4)</note>. Omnium linguis
locuti, impleverunt quod dictum est, <hi>Non sunt
loquelae neque sermones, quorum non audiantur voces
eorum.</hi> Sed quaero, ipsa vox in omnibus linguis quousque
pervenerit, quae impleverit. Audi ergo quod sequitur: <hi>In omnem terram exiit sonus eorum, et in fines orbis
terrae verba eorum 
 <note>(Psal. XVIII, 2-5)</note>
            </hi>. Quorum, nisi coelorum
qui enarrant gloriam Dei? Ergo si in omnem terram
exiit sonus eorum, et in fines orbis terrae verba eorum,
quid praedicaverint nobis, indicet nobis qui illos
misit. Indicat plane, fideliter indicat: quia et antequam
fierent praedixit futura, ille cujus omnia opera
in fide. Resurrexit enim a mortuis, et contrectatis
membris suis agnitus a discipulis suis ait: <hi>Oportebat
pati Christum, et resurgere a mortuis tertio die, et
praedicari in nomine ejus poenitentiam et remissionem
peccatorum.</hi> Unde, et quousque? <hi>Per omnes gentes,</hi> 
ait, <hi>incipientibus ab Jerusalem <note>(Luc. XXIV, 46, 47)</note>
            </hi>.
Quam misericordiam vero omnes exspectamus, fratres,
uberiorem a Domino, nisi ut peccata nostra
dimittantur? Cum ergo ea sit magna misericordia
Domini, remissio peccatorum, et hanc remissionem
peccatorum praedixit Dominus praedicari per omnes
gentes. <hi>Misericordia Domini plena est terra.</hi> Unde plena
est terra? Misericordia Domini. Quare? Quia ubique
dimittit peccata Deus, quia misit coelos qui terram
compluerent.</p>
          </div3>
<div3>
            <head>8.</head>
            <p>
 Et quomodo ausi sunt ipsi coeli ire cum fiducia,
ex hominibus infirmis coeli fieri, nisi quia <hi>Verbo Domini
coeli solidati sunt?</hi> Unde enim haberent tantam
virtutem oves inter lupos, nisi quia <hi>Spiritu oris ejus
omnis virtus eorum? Ecce,</hi> inquit, <hi>mitto vos sicut oves
in medio luporum <note>(Matth. X, 16)</note>
            </hi>. O Domine misericordissime!
Certe hoc facis, ut misericordia tua plena
sit terra. Si ergo ita es misericors, ut impleas terram
misericordia, vide quos mittis, vide quo mittis. Quo,
inquam, mittis, et quos mittis? Oves in medium luporum.
Unus lupus si mittatur in medium innumerabilium
ovium, quis ei resistit? Quid non conturbat,
nisi forte quia cito satiatur? Nam omnia devoraret.
Mittis infirmos inter saevos? Mitto, inquit, quia coeli
fiunt, ut terram compluant. Unde coeli homines infirmi?
Sed <hi>Spiritu oris ejus omnis virtus eorum.</hi> Ecce
lupi tenebunt vos, et tradent vos, et offerent potestatibus
propter nomen meum. Jam vos armate vos.
Virtute vestra? Absit. <hi>Nolite cogitare quid loquamini:
non enim vos estis qui loquimini, sed Spiritus Patris
vestri qui loquitur in vobis <note>(Ibid. 19, 20)</note>
            </hi>: quia <hi>Spiritu
oris ejus omnis virtus eorum.</hi> </p>
          </div3>
<div3>
            <head>9.</head>
            <p>
 Facta sunt haec; missi sunt Apostoli, pertulerunt
pressuras. Numquid modo tantas ferimus ut audiamus
haec, quantas illi ut seminarent haec? Non. Erit ergo,
fratres, infructuosus labor noster? Non. Video constipationem
vestram, sed et vos videtis sudorem nostrum.
Si toleramus, et conregnabimus <note>(II Tim. II,
12)</note>. Ecce facta sunt illa. Ex illis ovibus missis in
medium luporum et memorias martyrum celebramus.
<pb n="0290"/>
Locus iste, quando martyris beati corpus percussum
est, lupis plenus erat: vicit tot lupos una ovis
capta, et implevit locum ovibus ovis occisa. Saeviebat
tunc mare ingentibus persequentium fluctibus, ibat
in aridam sitientem coelum Dei. Modo autem per illa
quae illi passi sunt, qui aciem ruperunt, glorificatum
est nomen Christi: occupavit etiam ipsas potestates
ambulans super capita tumentium gurgitum. Et quia
ista facta sunt, modo etiam qui vident, nondum credentes,
conventicula nostra, celebrationes, solemnitates,
laudes jam manifestas et publicas Dei nostri,
putatis eos non dolere, putatis non fremere? Sed
nunc impletur quod de illis dictum est: <hi>Peccator videbit,
et irascetur.</hi> Quid ergo, quia irascetur? Ne timeas,
ovis, lupum. Modo minas eorum et fremitus
non timeatis. Irascitur: sed quid sequitur? <hi>Dentibus
suis frendet et tabescet <note>(Psal. CXI, 10)</note>
            </hi>.</p>
          </div3>
<div3>
            <head>10.</head>
            <p>
 <hi>[vers. 7-9.)</hi> Quia ergo modo salsa maris aqua,
quae remansit, in Christianos saevire non audet, occultum
autem murmur rodit in se, et intra mortalem
pellem fremit conclusa salsugo; videte quid sequitur: <hi>Congregans sicut in utrem aquas maris.</hi> 
 Cum
ergo antea mare liberis fluctibus saeviebat, modo autem
intra mortalia pectora inclusum amarum est, ille
fecit qui in illis vicit, qui posuit tunc mari terminos,
ut in se remeantes comminuerentur fluctus ejus. Ipse
congregavit velut in utrem aquam maris: mortalis
pellis contegit amaram cogitationem. Timentes enim
pelli suae, intus tenent quod non audent emittere.
Nam eadem est amaritudo: sic oderunt, sic detestantur.
Sed quod tunc aperte saeviebat, nunc occulte;
quid aliud dicam quam quod dictum est, <hi>Frendet,
et tabescet?</hi> Eat ergo Ecclesia, ambulet: facta
est via, strata nostra ab imperatore munita est.
Ferveamus in itineribus bonorum operum, hoc est
enim ambulare nostrum. Et si quando existunt tentationum
pressurae unde non sperabatur, jam congregatis
velut in utrem aquis maris, intelligamus Dominum
facere hoc ad disciplinam, ut excutiat a nobis
male praefidentem de temporalibus securitatem, et
dirigat nos in regnum suum composito desiderio.
Quod desiderium tribulationibus hinc atque hinc contundentibus
producitur, ut simus canori auribus Domini
tanquam tubae ductiles. Dictum est enim et hoc
in Psalmis, ut in labis ductilibus laudemus Deum <note>(Psal. XCVII, 6)</note>.
Tuba ductilis malleo producitur, ita
christianum cor in Deum pressurarum plagis extenditur.</p>
          </div3>
<div3>
            <head>11.</head>
            <p>
 Meminerimus ergo, fratres, jam his temporibus,
quibus congregata est velut in utrem aqua maris,
non deesse Deo unde proferat quo nos emendet:
cum emendatione nobis opus est. Ideo enim sequitur. <hi>Ponens in thesauris abyssos.</hi> 
 Thesauros Dei dicit secretum
Dei. Novit ille omnium corda, quid ad tempus
proferat, unde proferat, quantam potestatem tribuat
<pb n="0291"/>
malis in bonos, ad judicandos quidem malos, erudiendos
autem bonos. Novit quomodo haec agat, qui
ponit in thesauris abyssos. Fiat ergo quod sequitur: <hi>Timeat Dominum omnis terra.</hi> 
 Non glorietur superba
laetitia temeraria exsultatione, dicens: Jam congregata
est velut in utrem aqua maris; quis mihi aliquid
faciet? quis nocere audebit? Nescis quia posuit ille in
thesauris abyssos, nescis unde proferat quod opus est
ad flagellandum te pater tuus? Qui quidem in disciplinam
tuam habet abyssi thesauros, quibus te erudiat
ad thesauros coelorum. Ergo redi ad timorem, qui
jam ibas in securitatem. Exsultet terra, sed et timeat.
Exsultet: quare? Quia misericordia Domini plena est
terra. Timeat: quare? Quia sic congregavit in utrem
aquas maris, ut poneret in thesauris abyssos. Fit ergo
in illa quod alibi breviter utrumque dicitur: <hi>Servite
Domino in timore, et exsultate ei cum tremore <note>(Psal.
II, 11)</note>
            </hi>.</p>
          </div3>
<div3>
            <head>12.</head>
            <p>
 <hi>Timeat Dominum omnis terra: ab ipso autem
commoveantur omnes qui inhabitant orbem terrae.</hi> Non
timeant alterum pro illo: <hi>ab ipso commoveantur omnes
qui inhabitant orbem terrae.</hi> Fera saevit? Deum time.
Serpens insidiatur? Deum time. Homo te odit? Deum
time. Diabolus te impugnat? Deum time. Tota enim
creatura sub illo est quem juberis timere. <hi>Quoniam
ipse dixit, et facta sunt; ipse mandavit, et creata sunt.</hi> 
Hoc in Psalmo sequitur. Cum enim dixisset, <hi>Ab ipso
commoveantur omnes qui inhabitant orbem terrae:</hi> ne
converteret se homo ad timendum aliquid aliud, et
aversus a timore Dei, timeret pro illo aliquam creaturam,
et adoraret quod factum est, dimisso qui fecit;
confirmavit nos in timore Dei tanquam dicens nobis,
et alloquens nos: Quid formidaturus es aliquid de
coelo, aliquid de terra, aliquid de mari? <hi>Ipse dixit,
et facta sunt; mandavit, et creata sunt.</hi> Qui dixit et
facta sunt, mandavit et creata sunt, cum jubet moventur,
cum jubet quiescunt. Et malitia hominum
cupiditatem nocendi potest habere propriam: potestatem
autem si ille non dat, non habet. <hi>Non est enim
potestas nisi a Deo <note>(Rom. XIII, 1)</note>
            </hi>: definitiva sententia
Apostoli est. Non dixit, Non est cupiditas nisi a
Deo. Est enim mala cupiditas, quae non est a Deo:
sed quia ipsa mala cupiditas nulli nocet, si ille non
permittat, <hi>Non est,</hi> inquit, <hi>potestas nisi a Deo.</hi> Unde
Deus homo stans ante hominem, <hi>Non haberes,</hi> inquit, <hi>in me potestatem, nisi data fuisset tibi desuper <note>(Joan. XIX, 11)</note>
            </hi>.
Ille judicabat, ille docebat: cum judicabatur,
docebat, ut judicaret quos docuerat: <hi>Non
haberes,</hi> inquit, <hi>in me potestatem, nisi esset data tibi
desuper.</hi> Quid hoc? Homo tantum non habet potestatem,
nisi cum acceperit desuper? Quid ipse diabolus,
ausus est vel unam oviculam tollere viro sancto Job,
nisi prius diceret, <hi>Mitte manum tuam,</hi> hoc est, da
potestatem? Ille volebat, sed ille non sinebat; quando
ille permisit, ille potuit: non ergo ille potuit, sed
qui permisit. Ideo bene eruditus ipse Job, non ait,
<pb n="0292"/>
sicut jam commemorare vobis solemus, Dominus dedit
et diabolus abstulit; sed, <hi>Dominus dedit, et Dominus
abstulit: sicut Domino placuit, ita factum es. <note>(Job I, 11, 21)</note>
            </hi>;
non, sicut diabolo placuit. Videte
ergo, fratres mei, cum tanto labore manducantes salubrem
et utilem panem, videte ne quemquam timeatis
nisi Dominum. Praeter eum ne timeas alium,
Scriptura tibi dicit. Proinde timeat Dominum omnis
terra, qui posuit in thesauris suis abyssos. Ab ipso
autem commoveantur omnes qui habitant orbem
terrae. <hi>Quoniam ipse dixit, et facta sunt; ipse mandavit,
et creata sunt.</hi> </p>
          </div3>
<div3>
            <head>13.</head>
            <p>
 <hi>[vers. 10.]</hi> Sed jam cessaverunt reges mali,
facti sunt boni: crediderunt et ipsi, signum crucis
Christi in fronte jam portant pretiosius signum qualibet
gemma diadematis: illi qui saevierunt, destructi
sunt. Sed quis fecit hoc? Forte tu, ut extollas te? <hi>Dominus dissipat consilia gentium, reprobat autem cogitationes
populorum, et reprobat consilia principum.</hi> 
Quando dixerunt: Tollamus eos de terra, non erit
nomen christianum si hoc fecerimus: sic occidantur,
sic torqueantur, talia et talia illis infligantur. Dicta
sunt haec, et inter haec crevit Ecclesia. <hi>Reprobat
cogitationes populorum, et reprobat consilia principum.</hi> </p>
          </div3>
<div3>
            <head>14.</head>
            <p>
 <hi>[vers. 11.] Consilium vero Domini manet in
aeternum, cogitationes cordis ejus in saecula saeculorum.</hi> 
Repetitio sententiae est. Quod ante ait <hi>consilium,</hi> hoc
ait postea <hi>cogitationes cordis:</hi> et quod supra ait <hi>manet
in aeternum,</hi> hoc ait postea <hi>in saecula saeculorum.</hi> Repetitio,
confirmatio est. Ne autem putetis, fratres,
quia dixit <hi>cogitationes cordis,</hi> quasi sedere Deum, et
cogitare quid agat, et exquirere consilium faciendi
aliquid vel non faciendi. Tuae sunt istae, o homo, tarditates:
usque in velocitatem currit verbum ejus.
Quando potest mora esse cogitationis in illo verbo,
quod unum est, et omnia complectitur? Sed dicuntur
cogitationes Dei, ut tu intelligas, ut secundum te
audeas erigere cor vel ad verba tuae infirmitati similia:
quia res ipsa multum est ad te. <hi>Cogitationes cordis
ejus in saecula saeculorum.</hi> Quae sunt cogitationes
cordis ejus, et quod est consilium Domini quod manet
in aeternum? Contra quod consilium utquid fremuerunt
gentes, et populi meditati sunt inania <note>(Psal.
II, 1)</note>? Quando quidem Dominus reprobat cogitationes
populorum, et reprobat consilia principum. Unde
igitur consilium Domini manet in aeternum, nisi de
nobis ante praescivit et praedestinavit <note>(Ephes. I, 4)</note>?
Quis tollit praedestinationem Dei? Ante mundi constitutionem
vidit nos, fecit nos, emendavit nos, misit
ad nos, redemit nos: hoc ejus consilium manet in
aeternum, haec ejus cogitatio manet in saecula saeculorum.
Fremuerunt gentes tunc aperte fluctuantes et
saevientes, contabescant nunc tanquam inclusae et
congregatae in utrem: habuerunt liberas audacias,
habeant truces et amaras cogitationes. Quando possunt
destruere quod ille cogitavit, et manet in aeternum?</p>
          </div3>
<div3>
            <head>15.</head>
            <p>
 <hi>[vers. 12.]</hi> Quid est autem hoc? <hi>Beata gens</hi> 
<pb n="0293"/>
Quis est qui non hoc audito erigat se? Amant enim
omnes beatitudinem: et ideo perversi sunt homines
quia mali volunt esse, miseri nolunt: et cum sit malitiae
individua comes miseria, isti perversi non solum
mali esse volunt, et miseri nolunt quod fieri non
potest; sed ideo volunt mali esse, ne miseri sint.
Quid est hoc quod dixi: Ideo volunt mali esse, ne
miseri sint? Considerate hoc paululum in omnibus
hominibus qui mala faciunt, beati semper esse volunt.
Furtum facit: quaeris, quare? Propter famem,
propter necessitatem. Ergo ne miser sit, malus est;
et ideo miserior est, quia malus est. Depellendae ergo
miseriae causa, et acquirendae beatitudinis causa, faciunt
omnes homines quidquid vel boni faciunt vel
mali: semper ergo beati esse volunt. Sive male viventes,
sive bene viventes, beati esse volunt: et non
contingit omnibus quod omnes esse volunt. Omnes
enim beati esse volunt, non autem erunt nisi illi qui
justi esse voluerint. Et ecce nescio quis ut male faciat
beatus vult esse. Unde? Ex pecunia, ex argento et
auro, ex praediis, fundis, domibus, mancipiis,
pompa saeculi, honore volatico et perituro. Habendo
aliquid volunt beati esse: quaere ergo quid habeas,
ut beatus sis. Cum enim beatus fueris, melior utique
eris, quam cum miser es. Fieri autem non potest ut
res deterior te faciat meliorem. Homo es, deterius te
est quidquid cupis, quo beatus esse desideras. Aurum,
argentum, quaelibet corpora, quibus inhias acquirendis,
possidendis, fruendis, inferiora sunt te. Tu melior
es tu potior es: et utique vis melior esse
quam es, cum beatus esse vis, quia miser es. Melius
est enim utique beatum esse, quam miserum. Vis esse
melior te: et quaeris, perquiris per quae id fiat, deteriora
te. Quidquid quaesieris in terra, deterius est
quam tu. Hoc omnis homo optat amico suo, sic eum
adjurat: Sic melior sis, sic meliorem te videamus,
sic de te meliore gaudeamus. Quod amico optat, hoc
et ipse vult. Accipe ergo fidele consilium. Melior te
vis esse, novi, omnes novimus, omnes volumus:
quaere quod est melius te, ut inde efficiaris melior te.</p>
          </div3>
<div3>
            <head>16.</head>
            <p>
 Intuere nunc coelum et terram: non tibi sic
pulchra corpora placeant, ut eis fieri beatus velis. In
animo est quod quaeris. Beatus enim esse vis: ipso
animo tuo quaere quid sit melius. Cum enim duo sint
quaedam, hoc est, animus et corpus, eo quod istis
duobus illud melius sit quod animus dicitur, potest
corpus tuum melius fieri per meliorem, quia subjectum
est corpus animo. Potest ergo melius fieri corpus
tuum per animum tuum: ut cum fuerit justus
animus tuus, sit postea immortale etiam corpus tuum.
Per animi enim illuminationem meretur corpus incorruptionem,
ut fiat inferioris reparatio per meliorem.
Si ergo corporis tui bonum animus tuus est, quia
corpore tuo melior est; cum quaeris bonum tuum,
illud quaere quod melius est animo tuo. Quid est autem
animus tuus? Attende, ne forte contemnens animum
tuum, et putans nescio quid esse vile et abjectum,
viliora quaeras quibus beatificetur animus tuus. In
<pb n="0294"/>
animo tuo est imago Dei, mens hominis capit eam.
Accepit eam, et inclinando se ad peccatum decoloravit
 eam. Ipse ad eam venit reformator, qui erat ejus
ante formator; quia per verbum facta sunt omnia, et
per Verbum impressa est haec imago. Venit ipsum Verbum,
ut audiremus ab Apostolo, <hi>Reformamini in novitate
mentis vestrae <note>(Rom. XII, 2)</note>
            </hi>. Jam ergo superest,
ut quaeras quid sit melius quam animus tuus. Quid
erit, obsecro, nisi Deus tuus? Non invenis aliud melius
animo tuo; quia cum fuerit perfecta natura tua,
Angelis aequabitur. Jam supra non est nisi Creator.
Erige te ad illum, noli desperare, noli dicere,
Multum est ad me. Magis multum est ad te habere
forte aurum quod quaeris. Aurum etsi volueris,
forte non habebis; Deum cum volueris, habebis:
quia et antequam velles venit ad te, et cum aversa
voluntate esses vocavit te, et cum conversus esses
terruit te, et cum territus confitereris consolatus
est te. Iste qui tibi praestitit omnia, iste qui fecit
ut esses, qui cum his qui tecum sunt etiam malis
praestat solem, praestat pluviam, praestat fructus, fontes,
vitam, salutem, tantas consolationes, servat tibi
aliquid quod non det nisi tibi. Quid est autem quod
tibi servat, nisi se? Pete aliud, si melius inveneris:
se tibi servat Deus. Avare, quid inhias coelo et terrae?
Melior est qui fecit coelum et terram: ipsum visurus,
ipsum habiturus es. Quid quaeris ut tua sit illa villa,
et transiens per illam dicis: Beatus cujus est possessio
ista? Hoc dicunt quam multi qui transeunt per
illam: et tamen cum dixerint, et transeunt per illam,
possunt caput agitare et suspirare, numquid et possidere?
Sonat cupiditas, sonat iniquitas: sed non concupiscas
rem proximi tui <note>(Deut. V, 21)</note>. Beatus cujus
est illa villa, cujus est domus ista, cujus est ager iste.
Compesce iniquitatem, audi veritatem: <hi>Beata gens
cujus est.</hi> Quid? Jam nostis quid dicturus sum. Ergo
desiderate ut habeatis, tunc demum beati eritis.
Hoc solo beati eritis: re meliore quam vos estis, meliores
eritis. Deus est, inquam, melior te, qui fecit te. <hi>Beata gens cujus est Dominus Deus eorum.</hi> 
 Hoc ama,
hoc posside, hoc cum vis habebis, hoc gratis habebis.</p>
          </div3>
<div3>
            <head>17.</head>
            <p>
 <hi>Beata gens cujus est Dominus Deus eorum.</hi> Noster
Deus! Cujus enim non est Deus? Non plane omnium
eodem modo. Noster magis, noster qui vivimus
de illo tanquam de pane nostro. Ipse sit haereditas
nostra, possessio nostra. An forte temere dicimos
faciendo nobis Deum possessionem, cum sit Dominus,
cum sit Creator? Non est ista temeritas: affectus est
desiderii, et dulcedo spei. Dicat anima, omnino secura
dicat: Deus meus es tu; qui dicit animae nostrae: <hi>Salus tua ego sum 
 <note>(Psal. XXXIV, 3)</note>
            </hi>. Dicat, secura dicat:
non faciet injuriam cum hoc dixerit: imo faciet
si non dixerit. Arbores volebas habere quibus beatus
esses? Audi Scripturam dicentem de sapientia: <hi>Lignum
vitae est omnibus possidentibus eam.</hi> Ecce possessionem
nostram dixit esse sapientiam. Sed ne putes
<pb n="0295"/>
ipsam sapientiam, quia possessionem tuam dixit Scriptura,
aliquid esse quod sit te inferius, sequitur et
adjungit: <hi>Et incumbentibus in eam velat in Dominum,
tuta <note>(Prov. III, 18)</note>
            </hi>. Ecce Dominus tuus factus est tibi
quasi baculus: securus homo incumbit, quia ille non
succumbit. Dic ergo securus, possessio tua est, <hi>possidentibus
eam.</hi> Scriptura dixit, implevit fiducia dubitationem
 tuam: dic securus, ama securus, spera
securus. Tua etiam illa verba sint in Psalmo, <hi>Dominus
pars haereditatis meae <note>(Psal. XV, 5)</note>
            </hi>.</p>
          </div3>
<div3>
            <head>18.</head>
            <p>
 Ergo inde beati erimus, Deum possidendo.
Quid ergo? Nos possidebimus cum, et ille non nos
possidebit? Unde ergo Isaias: <hi>Domine, posside nos <note>(Isai. XXVI, 13, sec. LXX)</note>
            </hi>?
Possidet ergo, et possidetur,
et totum propter nos. Non enim quomodo, ut
nos ex illo beati simus, possidetur a nobis, ita et ille,
ut beatus sit, possidet nos. Et possidet, et possidetur,
non ob aliud nisi ut nos beati simus. Possidemus eum,
et possidet nos; quia colimus eum et colit nos. Colimus
eum tanquam Dominum Deum, colit nos tanquam
terram suam. Quia colimus eum, nemo dubitat; quia
colit nos, quis nobis indicat? Ille qui ait: <hi>Ego sum
vitis, vos estis sarmenta, Pater meus agricola est <note>(Joan.
XV, 1, 5)</note>
            </hi>. Ecce et in isto psalmo utrumque nobis dicitur,
utrumque nobis indicatur. Jam dixit quia possidemus
eum: <hi>Beata gens cujus est Dominus Deus eorum.</hi> 
Cujus est fundus iste? Illius. Cujus ille? Illius. Cujus
est iste? Dicamus de Deo, dicamus cujus est. Et
quomodo nobis solet responderi, quando de fundis et
de praediis aliquibus amplis atque amoenissimis quaerimus:
Est quidam senator, et illud aut illud vocatur,
cujus est ista possessio: et dicimus, Beatus ille homo.
Sic si quaeramus, Cujus est Deus iste? Est quaedam
beata gens cujus est: nam Dominus Deus eorum est.
Et non sicut senator ille possidet fundum suum, non
autem possidetur a fundo suo, sic et Deus gentis hujus.
Unde ut ejus simus, laborare debemus: sed alterutrum
se possident. Audistis quia gens possidet
eum: <hi>Beata gens, cujus est Dominus Deus eorum.</hi> Audite
quia et ille possidet illam: <hi>Populus quem elegit
Dominus in haereditatem sibi.</hi> Beata gens possessione
sua, beata haereditas possessore suo, <hi>populus quem
elegit Dominus in haereditatem sibi.</hi> </p>
          </div3>
<div3>
            <head>19.</head>
            <p>
 <hi>[vers. 13.] De coelo respexit Dominus, vidit
omnes filios hominum</hi> Omnes hic ita accipe, ut gentis
illius omnes intelligas illam haereditatem tenentes,
vel illam haereditatem existentes. Haereditas est enim
Dei ipsi omnes. Et ipsos omnes de coelo respexit
Dominus, et vidit eos ille qui ait: <hi>Cum esses sub arbore
fici, vidi te <note>(Id. I, 48)</note>
            </hi>. Vidit enim eum quia miseratus
<pb n="0296"/>
est eum. Unde plerumque rogantes misericordiam,
dicimus homini, Vide me. Et de illo qui te contemnit
quid dicis? Non me videt. Est ergo quaedam visio miserantis,
non visio punientis. Illa visio ad peccata
animadversio est: quae ille peccata non vult videri,
qui dicit: <hi>Averte faciem tuam a peccatis meis <note>(Psal. L,
11)</note>
            </hi>. Quod vult ignosci, non vult agnosci: <hi>Averte,</hi> inquit, <hi>faciem tuam a peccatis meis.</hi> 
 Cum ergo averterit
faciem suam a peccatis tuis, non videbit te? Et unde
alibi dicit: <hi>Ne avertas faciem tuam a me <note>(Psal. XXVI,
9)</note>
            </hi>? Ergo avertat a peccatis tuis, non avertat a te:
videat te, misereatur tui, subveniat tibi. <hi>De coelo
respexit Dominus, vidit omnes filios hominum:</hi> pertinentes
ad Filium hominis.</p>
          </div3>
<div3>
            <head>20.</head>
            <p>
 <hi>[vers. 14.] De praeparato habitaculo suo:</hi> quod
sibi praeparavit. Vidit nos de Apostolis, vidit nos de
praedicatoribus veritatis, vidit nos de Angelis, quos
ad nos misit. Haec omnia domus ejus, haec omnia
habitaculum ejus: quia haec omnia coeli qui enarrant
gloriam Dei. <hi>Vidit omnes filios hominum; de praeparato
habitaculo suo respexit super omnes qui habitant terram.</hi> 
Ipsi sunt, sui sunt, gens illa est beata, cujus est
Dominus Deus eorum; populus ille est, quem elegit
Dominus in haereditatem sibi: quia per omnes terras
est, et non est in parte. <hi>Respexit super omnes qui habitant
terram.</hi> </p>
          </div3>
<div3>
            <head>21.</head>
            <p>
 <hi>[vers. 15.] Qui finxit singillatim corda eorum.</hi> 
Manu gratiae suae, manu misericordiae suae finxit corda,
plasmavit corda nostra, finxit singillatim, singula
quaedam corda dans nobis, quae tamen non dirimant
unitatem. Quomodo singillatim membra formata sunt
omnia, singillatim habent opera sua, et tamen in unitate
corporis vivunt; manus facit quod oculus non
facit, auris id valet quod nec oculus nec manus valet;
omnia tamen in unitate operantur, et manus et oculus
et auris diversa faciunt, nec sibi adversantur: sic et
in Christi corpore singuli homines, tanquam membra
singula donis suis gaudent, quia ille qui elegit
populum in haereditatem sibi, finxit singillatim corda
eorum. <hi>Numquid enim omnes apostoli? numquid omnes
prophetae? numquid omnes doctores? numquid omnes
dona habent sanitatum? numquid omnes linguis loquuntur?
numquid omnes interpretantur? Alii quidem per
Spiritum datur sermo sapientiae, alii sermo scientiae, alii
fides secundum eumdem Spiritum, alteri dona curationum <note>(I Cor. XII, 8, 9, 29, 30)</note>
            </hi>.
Quare? Quia finxit singillatim
corda eorum. Quomodo autem in membris
nostris diversa sunt opera, sed sanitas una:
sic in omnibus membris Christi diversa munera,
sed charitas una. <hi>Qui finxit singillatim corda eorum.</hi> </p>
          </div3>
<div3>
            <head>22.</head>
            <p>
 <hi>Qui intelligit omnia opera eorum. Intelligit</hi> quid
est? Secretius et interius videt. Habes in psalmo: <hi>Intellige clamorem meum 
 <note>(Psal. V, 2)</note>
            </hi>. Non enim quasi
vocibus opus est, ut perveniat aliquid ad aures Dei.
Occultus visus intellectus vocatur. Expressius dixit,
quam si diceret, Videt omnia opera eorum: ne tunc
<pb n="0297"/>
putares videri opera ista, quando et tu vides opus
hominis. Homo factum hominis moto ejus corpore
videt, Deus autem in corde videt. Quia ergo intus
videt, dictum est, <hi>intelligit omnia opera eorum.</hi> Dant
duo pauperibus; unus sibi mercedem quaerit coelestem,
alius humanam laudem: tu in duobus unam
rem vides, Deus duas intelligit; intus enim intelligit
et intus agnoscit, fines ipsorum videt, intentiones
ipsas videt. <hi>Qui intelligit omnia opera eorum.</hi> </p>
          </div3>
<div3>
            <head>23.</head>
            <p>
 <hi>[vers. 16.] Non salvus fiet rex per multitudinem
virtutis suae.</hi> Ad Dominum omnes, in Deo omnes.
Spes tua Deus sit, fortitudo tua Deus sit, firmitas
tua Deus sit, exoratio tua ipse sit, laus tua ipse sit,
finis in quo requiescas ipse sit, adjutorium cum laboras
ipse sit. Audi veritatem: <hi>Non salvus fiet rex per
multitudinem virtutis suae: nec gigas salvus erit in
multitudine fortitudinis suae.</hi> Gigas superbus aliquis
est, extollens se adversus Deum, velut quia est
ipse aliquid in se et per se. Non fit iste salvus in
multitudine virtutis suae.</p>
          </div3>
<div3>
            <head>24.</head>
            <p>
 <hi>[vers. 17, 18.]</hi> Sed equum habet magnum, fortem,
validum, velocem; potest si aliquid ingruerit,
cito illum de periculo liberare? Non fallatur, audiat
quod sequitur: <hi>Mendax equus ad salutem.</hi> Intellexistis
quid dictum sit: <hi>Mendax equus ad salutem?</hi> Non tibi
promittat equus tuus salutem: si tibi promiserit,
mentietur. Si enim Deus voluerit, liberaberis: si
Deus noluerit, cadente equo altius cades. Non ergo
putetis dictum, <hi>Mendax equus ad salutem,</hi> quasi mendax
justus ad salutem, quod velut justi ad salutem
mentiantur. Non est enim scriptum <hi>aequus,</hi> quod ab
aequitate dicitur; sed <hi>equus,</hi> animal quadrupes. Hoc graecus
codex indicat. Et redarguuntur mala jumenta,
homines qui sibi quaerunt occasiones mendaciorum:
cum Scriptura dicat, <hi>Os quod mentitur, occidit animam <note>(Sap. I, 11)</note>
            </hi>;
et; <hi>Perdes omnes qui loquuntur mendacium <note>(Psal. V, 7)</note>
            </hi>.
Quid est ergo, <hi>Mendax equus ad
salutem?</hi> Mentitur tibi equus quando promittit salutem.
Numquid equus alicui loquitur, et promittit
salutem? Sed cum tu vides equum bene formatum,
bonis viribus, magno cursu praeditum, ista omnia
velut promittunt tibi de illo salutem: sed fallunt,
si Deus non tuetur, quia <hi>Mendax equus ad salutem.</hi> 
Equum accipe etiam figurate quamlibet amplitudinem
saeculi hujus, quemlibet honorem in quem superbus
ascendis: quo altius ingrederis, eo te non tantum
celsiorem, sed etiam tutiorem falso putas. Quomodo
enim te dejiciat nescis, tanto elisum gravius, quanto
sublimius ferebaris. <hi>Mendax equus ad salutem: in
abundantia autem virtutis suae non erit salvus.</hi> Et unde
erit salvus? Non de virtute, non de viribus, non de
honore, non de gloria, non de equo. Et unde? Quo
ibo? Ubi inveniam unde salvus sim? Noli diu quaerere,
noli longe. <hi>Ecce oculi Domini super timentes
<pb n="0298"/>
eum.</hi> Videtis quia ipsi sunt quos prospexit de habitaculo
suo. <hi>Ecce oculi Domini super timentes eum, sperantes
super misericordiam ejus:</hi> non de meritis suis,
non de virtute, non de fortitudine, non de equo, sed
de misericordia ejus.</p>
          </div3>
<div3>
            <head>25.</head>
            <p>
 <hi>[vers. 19.] Ut eruat a morte animas eorum.</hi> 
Vitam aeternam promittit. Quid in ista peregrinatione?
numquid deserit? Vide quid sequitur: <hi>Et alat
eos in fame.</hi> Tempus famis est modo, tempus saturitatis
post erit. Qui nos in fame hujus corruptionis
non deserit, immortales factos quomodo satiabit?
Sed quamdiu tempus est famis, tolerandum est, durandum
est, perseverandum est usque in finem. Jam
currenda sunt omnia, quia et via est plana, et cogitandum
est quid portemus. Adhuc quidem spectatores
in amphitheatro forte insaniunt, et in sole sedent:
et nos si stamus, tamen in umbraculo sumus, et utiliora
et pulchriora sunt quae spectamus. Spectemus
pulchra, et a pulchro spectemur. Spectemus nos
mente ea quae dicuntur in sensibus divinarum Scripturarum,
et gaudeamus tali spectaculo. Spectator
autem noster quis est? <hi>Ecce oculi Domini super timentes
eum, sperantes in misericordia ejus: ut eruat a
morte animas eorum, et alat eos in fame.</hi> </p>
          </div3>
<div3>
            <head>26.</head>
            <p>
 <hi>[vers. 20.]</hi> Sed propter peregrinationis tolerantiam
quamdiu fames est, et exspectamus in via
refici, ne deficiamus; quid nobis imponitur, vel
quid profiteri debemus? <hi>Anima nostra patiens erit
Domino.</hi> Secura exspectabit misericorditer promittentem,
misericorditer et veraciter exhibentem: et
donec exhibeat, quid agamus? <hi>Anima nostra patiens
erit Domino.</hi> Sed quid, si in ipsa patientia non durabimus?
Imo plane durabimus: <hi>Quoniam adjutor et
protector noster est.</hi> Adjuvat in pugna, protegit ab
aestu, non te deserit, tolera, dura. Qui perseveraverit
usque in finem, hic salvus erit <note>(Matth. XXIV, 13)</note>.</p>
          </div3>
<div3>
            <head>27.</head>
            <p>
 <hi>[vers. 21.]</hi> Et quid cum perduraveris, cum
patiens fueris, cum usque ad finem perveneris, quid
tibi erit? Qua mercede toleras? utquid tanta dura
tamdiu pateris? <hi>Quoniam in ipso laetabitur cor nostrum,
et in nomine sancto ejus speravimus.</hi> Spera hic,
ut laeteris ibi: esuri et siti hic, ut epuleris ibi.</p>
          </div3>
<div3>
            <head>28.</head>
            <p>
 <hi>[vers. 22.]</hi> Hortatus est ad omnia, implevit
nos gaudio spei, proposuit nobis quid amemus, in
quo solo et de quo solo praesumamus: post haec fit
oratio brevis et salubris: <hi>Fiat misericordia tua, Domine,
super nos.</hi> Et quo merito? <hi>Sicut speravimus
in te.</hi> Fui quibusdam onerosus; sentio: quibusdam
autem etiam cito terminavi sermonem; et hoc sentio:
ignoscant infirmi fortioribus, et pro infirmis
deprecentur fortiores. In uno corpore omnia membra
simus, a capite nostro vegetemur: et in illo spes
nostra est, et in illo fortitudo nostra est. Non dubitemus
<pb n="0299"/>
exigere de Domino Deo nostro misericordiam;
vult omnino exigi se. Non enim turbabitur dum exigitur,
aut omnino angustabitur, quomodo ille a quo
petis quod non habet, aut quod parum habet, et timet
dare ne minus habeat. Vis nosse quomodo tibi eroget
Deus misericordiam? Tu eroga charitatem: videamus
si finis, dum erogas. Quanta est ergo opulentia
in ipsa summitate, si potest tanta esse in imagine?</p>
          </div3>
<div3>
            <head>29.</head>
            <p>
 Ergo, fratres, ad hanc maxime exhortamur
vos charitatem, non solum in vos ipsos, sed in eos
etiam qui foris sunt, sive adhuc pagani, nondum
credentes in Christum, sive divisi a nobis, nobiscum
caput confitentes et a corpore separati. Doleamus
illos, fratres, tanquam fratres nostros. Velint nolint,
fratres nostri sunt. Tunc esse desinent fratres nostri,
si desierint dicere, <hi>Pater noster <note>(Matth. VI, 9)</note>
            </hi>. Dixit de
quibusdam propheta: <hi>His qui dicunt vobis, Non estis
fratres nostri; dicite, Fratres nostri estis <note>(Isai. LXVI, 5,
sec. LXX)</note>
            </hi>. Circumspicite de quibus hoc dicere potuerit:
numquid de Paganis? Non, neque enim dicimus
eos fratres nostros secundum Scripturas et ecclesiasticum
loquendi morem. Numquid de Judaeis qui in
Christum non crediderunt? Legite Apostolum, et
videte quia fratres quando dicit Apostolus sine aliquo
additamento, non vult intelligi nisi Christianos: <hi>Non
est autem subjectus,</hi> inquit, <hi>frater aut soror in hujusmodi <note>(I Cor. VII, 15)</note>
            </hi>:
cum diceret de conjugio, fratrem
et sororem dixit christianum vel christianam.
Item dicit: <hi>Tu autem quid judicas fratrem tuum, aut
tu quid spernis fratrem tuum <note>(Rom. XIV, 10)</note>
            </hi>? Et alio
loco, <hi>Vos,</hi> inquit, <hi>iniquitatem facitis et fraudatis, et
hoc fratribus <note>(I Cor. VI, 8)</note>
            </hi>. Isti ergo qui dicunt, Non
estis fratres nostri, paganos nos dicunt. Ideo enim
et rebaptizare nos volunt, dicentes nos non habere
quod dant. Unde consequens est error ipsorum, ut
negent nos fratres suos esse. Sed quare nobis dixit
propheta: <hi>Vos dicite illis, Fratres nostri estis:</hi> nisi
quia nos in eis agnoscimus quod non repetimus?
Illi ergo non agnoscendo baptismum nostrum, negant
nos esse fratres: nos autem non repetendo ipsorum,
sed agnoscendo nostrum, dicimus eis: <hi>Fratres nostri
estis.</hi> Dicant illi: Quid nos quaeritis, quid nos vultis?
Respondeamus: <hi>Fratres nostri estis.</hi> Dicant: Ite a
nobis, non vobiscum habemus rationem. Nos prorsus
vobiscum rationem habemus: unum Christum confitemur,
in uno corpore, sub uno capite esse debemus.
Quid ergo me quaeris, ait, si perii? Magna absurditas,
magna vesania. Quid me quaeris, si perii? Quare
quaererem, nisi quia periisti? Si ergo perii, inquit,
quomodo sum frater tuus? Ut dicatur mihi de te: <hi>Frater tuus mortuus erat, et revixit; perierat, et inventus
est 
 <note>(Luc. XV, 32)</note>
            </hi>. Adjuramus ergo vos, fratres,
per ipsa viscera charitatis, cujus lacte nutrimur,
cujus pane solidamur, per Christum Dominum nostrum,
per mansuetudinem ejus, adjuramus vos (tempus
est enim ut impendamus in eos magnam charitatem,
abundantem misericordiam in deprecando
Deum pro illis, ut aliquando det illis sensum sobrium,
<pb n="0300"/>
ut resipiscant, et videant se, quia non habent omnino
quod dicant contra veritatem: non eis remansit
nisi sola infirmitas animositatis, quae tanto est languidior,
quanto se majores vires habere existimat)
pro infirmis, pro carnaliter sapientibus, pro animalibus
et carnalibus, tamen pro fratribus nostris, eadem
sacramenta celebrantibus, etsi non nobiscum,
eadem tamen; unum Amen respondentibus, etsi non
nobiscum, unum tamen; medullas charitatis vestrae
fundatis Deo pro eis. Aliquid enim pro salute ipsorum
egimus in concilio, quod explicari vobis hodie
jam tempus non sufficit. Unde exhortamur vos ut
alacriores et numerosiores (audient enim a vobis
fratres nostri qui nunc non adsunt) conveniatis crastino
die ad basilicam Tricliarum.
</p>
          </div3>
        </div2>
      </div1>



<div1>
        <head>IN PSALMUM XXXIII ENARRATIO.</head>
        <head>SERMO I, HABITUS DIE SABBATI. <hi>De titulo Psalmi.</hi> </head>
<div3>
          <head>1.</head>
          <p>
 Psalmus iste nihil quidem obscurum et quod expositore
indigeat, videtur habere in textu suo: titulus
autem ejus intentos facit, et pulsantes desiderat.
Sed quemadmodum hic scriptum est, quia beatus vir
qui sperat in eum: speremus omnes quod pulsantibus
aperturus est. Non enim hortaretur nos ut pulsaremus,
si nollet aperire pulsantibus <note>(Matth. VII, 7)</note>. Si
enim aliquando contingit, ut qui disponebat semper
claudere, taedio compulsus ad manum pulsantis
contra dispositionem suam surgat et aperiat, ne diu
pulsantem patiatur <note>(Luc. XI, 8)</note>: quanto magis sperare
debemus citius aperturum illum qui ait: <hi>Pulsate,
et aperietur vobis?</hi> Pulso ego nunc intentione cordis
ad Dominum Deum, ut dignetur nobis hoc mysterium
revelare: pulset mecum et Charitas Vestra intentione
audiendi, et humilitate orandi pro nobis. Est enim,
quod fatendum est, arcanum et grande mysterium.</p>
        </div3>
<div3>
          <head>2.</head>
          <p>
 Sic enim se habet titulus Psalmi: <hi>Psalmus David,
cum mutavit vultum suum coram Abimelech, et dimisit
eum, et abiit.</hi> Quaerimus in Scripturis secundum
res gestas, quae nobis de David conscriptae sunt,
quando sit factum: quemadmodum invenimus titulum
psalmi: <hi>Cum fugeret David a facie Abessalon filii sui <note>(Psal. III, 1)</note>
          </hi>.
Legimus enim in Regnorum libris et
invenimus quando David fugeret a facie filii sui Abessalon <note>(II Reg. XV, 14)</note>:
et verissimum est, quia contigit,
et quod contigit scriptum est; et quamvis titulus
psalmi in mysterio sic scriptus sit, tamen ductus est
de re quae gesta est. Sic credo et quod hic scriptum
<pb n="0301"/>
est, <hi>Cum mutavit vultum suum coram Abimelech, et dimisit
eum, et abiit,</hi> scriptum esse in Regnorum libris,
ubi omnia nobis scripta sunt quae pertinent ad res gestas
David: sed non invenimus hoc, et tamen aliquid
invenimus unde appareat hoc esse tractum. Nam
scriptum est quia cum fugeret David persecutorem
Saül, contulit se ad Achis regem Geth, id est ad regem
cujusdam gentis vicinae regno Judaeorum: ibi
latitabat, ut persecutionem Saülis evitaret. Recens
autem erat gloria ejus, unde pro benefacto meruit invidiam,
quando Goliam interfecit, et in una pugna
gloriam securitatemque regni et regi et populo comparavit.
Saül autem cum provocante Golia aestuaret,
prostrato Golia hostis esse coepit ei, per cujus manum
hostem necaverat, et invidit gloriae David: maxime
quia populus in exsultatione constitutus, et choro
jam facto mulieres cantaverunt gloriam David, quod
Saül percussisset in millibus, et David in denis millibus.
Hinc ille commotus, quod coeperat habere majorem
gloriam per unam pugnam puer, et jam in laudibus
omnium regi praeponebatur, ut se habet pestilentia
livoris et superbia saeculi, invidere coeperat, et
persequi. Tunc ille se, ut dixi, contulerat ad regem
Geth, qui vocabatur Achis. Suggestum est autem regi
ipsi, quod illum apud se haberet, qui magnam gloriam
habere coeperat in populo Judaeorum, et dictum est
illi: <hi>Nonne iste est David, cui chorum fecerunt mulieres
Israelitae, dicentes: Saül percussit in millibus, et David
in denis millibus?</hi> Si autem propter hanc gloriam invidere
illi coeperat Saül, nonne metuendum erat David,
ne et ille rex ad quem confugerat, vellet opprimere
eum, quem posset de vicino hostem habere, si
salvum servaret? <hi>Timuit et illum, et,</hi> sicut scriptum
est, <hi>mutavit vultum suum coram ipsis, et affectabat, et
tympanizabat ad ostia civitatis, et ferebatur in manibus
suis, et procidebat ad ostia portae, et salivae discurrebant
super barbam ejus.</hi> Vidit eum rex ille apud quem latebat,
et ait suis: <hi>Utquid mihi arreptitium istum adduxistis?
numquidnam intraturus est in domum meam?</hi> Et
sic illum dimisit projiciens illum: et recessit inde
David incolumis per istam figurationem furoris <note>(I Reg.
XVII, XVIII, XIX, XXI, 10-15; XXII, 1)</note>. Pro ista ergo figuratione
furoris videtur ad ipsam historiam pertinere
quod hic scriptum est: <hi>Psalmus David, cum mutavit
vultum suum coram Abimelech et dimisit eum, et
abiit.</hi> Sed ille Achis erat, non Abimelech. Nomen
enim solum non videtur convenire: nam res gesta
prope ipsis verbis pariter designata est in Psalmis,
quibus scripta est in Regnorum libro. Ideo magis movere
nos debet ad quaerendum sacramentum, quia nomen
mutatum est. Nam neque illud sine causa factum
est, quamvis sit factum; sed quia aliquid figurabat: neque
hoc sine causa scriptum est, et nomine commutato.</p>
        </div3>
<div3>
          <head>3.</head>
          <p>
 Videtis certe, fratres, profunditatem sacramentorum.
Si non est in mysterio, quod a puero Golias
occisus est; non est in mysterio, quia immutavit vultum
suum, et affectabat, et tympanizabat, et cadebat
<pb n="0302"/>
ad ostia civitatis et ad ostia portae, et salivae decurrebant
super barbam ejus. Unde fieri potest ut non hoc
aliquid significaret? quando quidem aperte dicit Apostolus: <hi>Haec autem in figura contingebant illis; scripta
sunt autem propter nos, in quos finis saeculorum obvenit.</hi> 
Si nihil significat manna, de quo dicit Apostolus: <hi>Et cibum spiritualem manducaverunt:</hi> 
 si nihil significat
quod divisum est mare, et per medium ductus est
populus, ut evaderent persecutionem Pharaonis, cum
dicat Apostolus: <hi>Nolo enim vos ignorare, fratres, quia
patres nostri omnes sub nube fuerunt, et omnes in Moysen
baptizati sunt in nube et in mari:</hi> si nihil significat
quod percussa petra aqua profluxit, cum dicat Apostolus: <hi>Petra autem erat Christus 
 <note>(I Cor. X, 11, 1-4)</note>
          </hi>: si
ergo illa nihil significant, quamvis sint gesta: si nihil
denique significant duo filii Abrahae nati secundum
ordinem nascendi hominum, et tamen ipsos duos filios
duo Testamenta appellat Apostolus, Vetus et Novum,
et dicit: <hi>Haec sunt duo Testamenta, quae sunt in
allegoria <note>(Gal. IV, 24)</note>
          </hi>: si ergo illa nihil significant,
quae videtis auctoritate apostolica in mysterio futurarum
rerum gesta esse; debemus arbitrari nihil significare
etiam hoc quod vobis ex libro Regnorum de David
paulo ante narravi. Non ergo nihil significat, et quod
nomen mutatum est, et dictum est <hi>coram Abimelech</hi>.</p>
        </div3>
<div3>
          <head>4.</head>
          <p>
 Intendite mecum. Omnia enim quae dixi modo,
quasi ad manum pertinent pulsantis, nondum apertum
est. Pulsavimus, cum ista diceremus; pulsastis
et vos, cum ista audiretis: adhuc pulsemus orando,
ut Dominus aperiat nobis. Nominum hebraeorum
habemus interpretationem: non defuerunt docti
viri, qui nobis nomina ex hebraeo in graecam linguam,
et inde in latinam transferrent. Consulentes
ergo nomina ista, invenimus interpretari Abimelech,
Patris mei regnum; et interpretari Achis, Quomodo
est. Haec nomina attendamus, inde incipit nobis aperiri
pulsantibus. Si quaeris, Quid est Achis? respondetur,
Quomodo est. Quomodo est, verbum est admirantis,
et non intelligentis. Abimelech, Patris mei regnum:
David, Manu fortis. In figura Christi David,
sicut Golias in figura diaboli: et quod David prostravit
Goliam, Christus est qui occidit diabolum. Quid
est autem Christus qui diabolum occidit? Humilitas
occidit superbiam. Cum ergo Christum nomino, fratres
mei, maxime nobis humilitas commendatur. Viam
enim nobis fecit per humilitatem: quia per superbiam
recesseramus a Deo, redire ad eum nisi per humilitatem
non poteramus, et quem nobis praeponeremus
ad imitandum, non habebamus. Omnis enim mortalitas
hominum superbia tumuerat. Et si existeret
aliquis humilis vir in spiritu, sicut erant Prophetae, Patriarchae,
dedignabatur genus humanum imitari humiles
homines. Ne ergo dedignaretur homo imitari hominem
humilem, Deus factus est humilis, ut vel sic superbia
generis humani non dedignaretur sequi vestigia Dei.</p>
        </div3>
<div3>
          <head>5.</head>
          <p>
 Erat autem, ut nostis, sacrificium Judaeorum
antea secundum ordinem Aaron in victimis pecorum,
<pb n="0303"/>
et hoc in mysterio: nondum erat sacrificium corporis
et sanguinis Domini, quod fideles norunt, et qui
Evangelium legerunt, quod sacrificium nunc diffusum
est toto orbe terrarum. Proponite ergo vobis ante
oculos duo sacrificia, et illud secundum ordinem Aaron,
et hoc secundum ordinem Melchisedech. Scriptum
est enim: <hi>Juravit Dominus, et non poenitebit
eum, tu es sacerdos in aeternum secundum ordinem Melchisedec <note>(Psal. CIX, 4)</note>
          </hi>.
De quo dicitur: <hi>Tu es sacerdos
in aeternum secundum ordinem Melchisedec?</hi> De
Domino nostro Jesu Christo. Quis erat Melchisedec?
Rex Salem. Salem civitas fuit antea, illa quae postea,
sicut docti prodiderunt, Jerusalem dicta est. Ergo
antequam ibi regnarent Judaei, ibi erat ille sacerdos
Melchisedec, qui scribitur in Genesi Sacerdos Dei
excelsi <note>(Gen. XIV, 18)</note>. Ipse occurrit Abrahae, quando
liberavit Lot de manu persequentium, et prostravit
eos a quibus ille tenebatur, et liberavit fratrem: post
liberationem fratris occurrit ei Melchisedec. Et tantus
erat Melchisedec, a quo benediceretur Abraham. Protulit
panem et vinum, et benedixit Abraham, et dedit
ei decimas Abraham. Videte quid protulit, et
quem benedixit. Et dictum est postea: <hi>Tu es sacerdos
in aeternum secundum ordinem Melchisedec.</hi> David hoc
in Spiritu dixit longe post Abraham: temporibus autem
Abrahae fuit Melchisedec. De quo alio dicit, <hi>Tu
es sacerdos in aeternum secundum ordinem Melchisedec,</hi> 
nisi de illo cujus nostis sacrificium?</p>
        </div3>
<div3>
          <head>6.</head>
          <p>
 Sublatum est ergo sacrificium Aaron, et coepit
esse sacrificium secundum ordinem Melchisedec.
Ergo <hi>mutavit</hi> nescio quis <hi>vultum suum.</hi> Quis est iste
nescio quis? Non sit nescio quis: notus est enim
Dominus noster Jesus Christus. In corpore et sanguine
suo voluit esse salutem nostram. Unde autem commendavit
corpus et sanguinem suum <note>(Matth. XXVI,
26)</note>? De humilitate sua. Nisi enim esset humilis,
nec manducaretur, nec biberetur. Respice altitudinem
ipsius: <hi>In principio erat Verbum, et Verbum erat
apud Deum, et Deus erat Verbum <note>(Joan. I, 1)</note>
          </hi>. Ecce
cibus sempiternus: sed manducant Angeli, manducant
supernae Virtutes, manducant coelestes Spiritus,
et manducantes saginantur, et integrum manet quod
eos satiat et laetificat. Quis autem homo posset ad
illum cibum? Unde cor tam idoneum illi cibo? Oportebat
ergo ut mensa illa lactesceret, et ad parvulos
perveniret. Unde autem fit cibus lac? unde cibus in
lac convertitur, nisi per carnem trajiciatur? Nam
mater hoc facit. Quod manducat mater, hoc manducat
infans: sed quia minus idoneus est infans, qui
pane vescatur, ipsum panem mater incarnat, et per
humilitatem mammillae et lactis succum, de ipso
pane pascit infantem. Quomodo ergo de ipso pane
pavit nos Sapientia Dei? <hi>Quia Verbum caro factum
est, et habitavit in nobis <note>(Ibid. 14)</note>
          </hi>. Videte ergo humilitatem:
quia panem Angelorum manducavit homo,
ut scriptum est, <hi>Panem coeli dedit eis, panem Angelorum
<pb n="0304"/>
manducavit homo <note>(Psal. LXXVII, 24)</note>
          </hi>: id est,
Verbum illud quo pascuntur Angeli sempiternum,
quod est aequale Patri, manducavit homo: quia <hi>cum in forma Dei esset, non rapinam arbitratus est
esse aequalis Deo.</hi> 
 Saginantur illo Angeli: <hi>sed semetipsum
exinanivit,</hi> ut manducaret panem Angelorum
homo, <hi>formam servi accipiens, in similitudinem hominum
factus, et habitu inventus ut homo; humiliavit se
factus obediens usque ad mortem, mortem autem crucis <note>(Philipp. II, 6-8)</note>
          </hi>:
ut jam de cruce commendaretur
nobis caro et sanguis Domini novum sacrificium.
Quia <hi>mutavit vultum suum coram Abimelech,</hi> id est
coram regno patris. Regnum enim patris, regnum
erat Judaeorum. Quomodo regnum patris? Regnum
David, regnum Abrahae. Nam regnum Dei Patris,
magis Ecclesia quam populus Judaeorum: sed secundum
carnem regnum patris populus Israel. Dictum
est enim: <hi>Et dabit ei Deus sedem David patris ejus <note>(Luc. I, 32)</note>
          </hi>.
Demonstratur ergo secundum carnem
pater Domini esse David: secundum divinitatem autem
Christus non filius, sed Dominus David. Judaei
vero Christum secundum carnem norunt, secundum
divinitatem non norunt. Ideo fecit illis quaestionem,
et dixit: <hi>Cujus filium esse dicitis Christum?</hi> Et responderunt: <hi>Filium David. Et ille: Quomodo ergo David
in spiritu vocat eum Dominum, ubi ait: Dixit Dominus
Domino meo, Sede ad dexteram meam, donec ponam
omnes inimicos tuos sub pedibus tuis? Si ergo David in
spiritu vocat eum Dominum, quomodo filius ejus est?
Et non potuerunt illi respondere 
 <note>(Matth. XXII, 42-46)</note>
          </hi>:
quia non noverant in Domino Christo, nisi quod videbatur
oculis, non quod corde intelligebatur. Si
autem intus haberent oculos sicut habebant foris, ex
eo quod foris videbant intelligerent filium David; ex eo
quod intus intelligebant, intelligerent Dominum David.</p>
        </div3>
<div3>
          <head>7.</head>
          <p>
 <hi>Mutavit ergo vultum suum coram Abimelech.</hi> 
Quid est, <hi>coram Abimelech?</hi> Coram regno patris.
Quid est, Coram regno patris? Coram Judaeis. <hi>Et
dimisit eum, et abiit.</hi> Quem dimisit? Ipsum populum
Judaeorum dimisit, et abiit. Quaeris modo Christum
apud Judaeos, et non invenis. Unde dimisit et abiit?
Quia <hi>mutavit vultum suum.</hi> Haerentes enim illi sacrificio
secundum ordinem Aaron, non tenuerunt sacrificium
secundum ordinem Melchisedec <note>(Hebr. VII,
11)</note>; et amiserunt Christum, et coeperunt eum habere
Gentes, quo non miserat ante praecones. Nam
ad illos praecones miserat, ipsum David, Abraham,
Isaac et Jacob, Isaiam, Jeremiam, et caeteros Prophetas
miserat, et pauci inde cognoverunt, et ipsi
pauci in comparatione pereuntium: nam multi erant.
Millia enim legimus fuisse. Scriptum enim est: <hi>Reliquiae
salvae fient <note>(Rom. IX, 27)</note>
          </hi>. Sed quaeris modo
circumcisos christianos, et non invenis. Erant autem
de circumcisione recentibus temporibus fidei multa
millia christianorum. Quaeris modo, et non invenis.
Merito non invenis. <hi>Mutavit</hi> enim <hi>vultum suum coram
Abimelech, et dimisit eum, et abiit.</hi> Et coram Achis
mutavit vultum suum, et dimisit eum, et abiit. Ideo
<pb n="0305"/>
enim mutata sunt nomina, ut ad mysterii significationem
nos excitaret mutatio nominum: ne putaremus
non narrari aut commemorari in Scripturis Psalmorum,
nisi quod in libris Regnorum gestum invenitur,
et non ibi quaereremus figuras futurorum, sed
tanquam res gestas acciperemus. Cum ergo nomina
mutantur, quid tibi dicitur? Clausum est hic aliquid;
pulsa, noli haerere in littera; quia littera occidit:
sed desidera spiritum; spiritus enim vivificat <note>(II
Cor. III, 6)</note>: intellectus spiritualis credentem salvum
facit.</p>
        </div3>
<div3>
          <head>8.</head>
          <p>
 Quomodo ergo dimisit Achis regem, attendite,
fratres. Achis dixi interpretari, Quomodo est.
Recordamini Evangelium: quando loquebatur Dominus
noster Jesus Christus de corpore suo, ait: <hi>Nisi
quis manducaverit carnem meam, et biberit sanguinem
meum, non habebit in se vitam: caro enim mea vere
esca est, et sanguis meus vere potus est <note>(Joan. VI, 54,
56)</note>
          </hi>. Et discipuli ejus qui eum sequebantur, expaverunt,
et exhorruerunt sermonem, et non intelligentes
putaverunt nescio quid durum dicere Dominum
nostrum Jesum Christum, quod carnem ejus quam
videbant, manducaturi erant, et sanguinem bibituri:
et non potuerunt tolerare, quasi dicentes, Quomodo
est? Error enim et ignorantia et stultitia in persona
regis Achis. Ubi enim dicitur, Quomodo est, non
intelligitur: ubi non intelligitur, tenebrae ignorantiae
sunt. Erat ergo in illis regnum ignorantiae, quasi
rex Achis: id est, regnum erroris eis dominabatur.
Ille autem dicebat, <hi>Nisi quis manducaverit carnem
meam, et biberit sanguinem meum.</hi> Quia mutaverat
vultum suum, quasi furor iste et insania videbatur,
dare carnem suam manducandam hominibus, et bibendum
sanguinem. Ideo quasi insanus putatus est
David, quando dixit ipse Achis: Arreptitium hunc
mihi adduxistis. Nonne videtur insania, Manducate
carnem meam, et bibite sanguinem meum? Et dicens, <hi>Quicumque non manducaverit carnem meam, et biberit
sanguinem meum, non habebit in se vitam,</hi> 
 quasi insanire
videtur. Sed regi Achis insanire videtur, id est
stultis et ignorantibus. Ideo dimisit eos et abiit: fugit
de corde eorum intellectus, ne eum possint comprehendere.
Et quid dixerunt illi? Quasi, Quomodo est,
quod interpretatur Achis. Dixerunt enim: <hi>Quomodo
potest hic nobis dare manducare carnem suam <note>(Ibid.,
53)</note>
          </hi>? Arreptitium putabant Dominum, et nescire
quid loqueretur, et insanire. Ille autem qui noverat
quod dicebat in illa mutatione vultus sui, et quasi
furore et insania, sacramenta praedicabat, et affectabat,
et tympanizabat ad ostia civitatis.</p>
        </div3>
<div3>
          <head>9.</head>
          <p>
 Quaerendum est quid sit, et ipsum affectabat, et
ad ostia tympanizabat. Non sine causa dictum est, <hi>Procidebat ad ostia portae:</hi> 
 non sine causa dictum est, <hi>Et salivae decurrebant super barbam ejus:</hi> 
 non frustra
dicta sunt. Mercede intelligentiae diuturnus sermo
onerosus esse non debet. Nostis, fratres, Judaeos
ipsos, coram quibus ille mutavit vultum suum, et
<pb n="0306"/>
dimisit eos, et abiit, hodie vacare. Si illi qui Christum
amiserunt, quos dimisit, et abiit, habent inanem
vacationem; nos habemus fructuosam vacationem,
ut intelligamus Christum qui illos dimisit, et
venit ad nos. Omnia non frustra facta sunt, et in illo
furore David, quod dicitur <hi>affectabat, et tympanizabat
ad ostia civitatis, et ferebatur in manibus suis, et
procidebat ad ostia portae, et salivae decurrebant super
barbam ejus. Affectabat</hi> ille: quid est, <hi>affectabat?</hi> 
Affectum habebat. Quid est affectum habere? Quia
compassus est infirmitatibus nostris: et ideo voluit
ipsam carnem suscipere, in qua mortem occideret.
Compassus ergo nobis, affectasse dictus est. Ideo
reprehendit Apostolus eos qui duri sunt et sine affectu.
Reprehendens enim quosdam, ait: <hi>Sine affectu,
sine misericordia <note>(Rom. I, 31)</note>
          </hi>. Ubi est affectus,
ibi misericordia. Ubi misericordia est? Miseratus est
nos desuper. Nam si exinanire se nollet, manens in
ea forma in qua aequalis erat Patri sempiternus,
semper nos in morte remansissemus: sed ut nos de
morte sempiterna liberaret, quo nos peccatum superbiae
perduxerat, humiliavit se, factus subditus
usque ad mortem, mortem autem crucis. Ergo affectavit,
quia pervenit usque ad mortem crucis. Et
quoniam qui crucifigitur, in ligno extenditur; ut
autem tympanum fiat, caro, id est corium, in
ligno extenditur: dictum est, <hi>et tympanizabat,</hi> id est
crucifigebatur, in ligno extendebatur. <hi>Affectabat,</hi> id
est, affectum in nos habebat, ut animam suam poneret
pro ovibus suis <note>(Joan. X, 15)</note>. <hi>Tympanizabat.</hi> 
Quomodo? <hi>Ad ostia civitatis.</hi> Ostium nobis est quod
aperitur, ut credamus in Deum. Clauseramus ostia
contra Christum, et aperueramus diabolo; contra
vitam aeternam clausum cor habebamus: ille autem
Dominus Deus noster, quia clausum cor habebamus
homines adversus vitam aeternam, nec poteramus videre
Verbum quod vident Angeli, cruce aperiebat corda
mortalium, hoc est, tympanizabat ad ostia civitatis.</p>
        </div3>
<div3>
          <head>10.</head>
          <p>
 <hi>Et ferebatur in manibus suis.</hi> Hoc vero, fratres,
quomodo posset fieri in homine, quis intelligat? Quis
enim portatur in manibus suis? Manibus aliorum potest
portari homo, manibus suis nemo portatur. Quomodo
intelligatur in ipso David secundum litteram.
non invenimus; in Christo autem invenimus. Ferebatur
enim Christus in manibus suis, quando commendans
ipsum corpus suum, ait: <hi>Hoc est corpus meum <note>(Matth. XXVI, 26)</note>
          </hi>.
Ferebat enim illud corpus in manibus
suis. Ipsa est humilitas Domini nostri Jesu
Christi, ipsa multum commendatur hominibus. Ad
ipsam nos hortatur, fratres, ut vivamus, id est humilitatem
ejus imitemur: ut percutiamus Goliam, et tenentes
Christum vincamus superbiam. <hi>Procidebat enim
ad ostia portae.</hi> Quid est, <hi>Procidebat?</hi> Ad humilitatem
se ipse dejiciebat. Quid est, <hi>ad ostia portae?</hi> Ad initium
fidei, quo salvi efficimur. Nemo enim incipit nisi
ab initio fidei, sicut dicitur in Canticis canticorum: <hi>Venies, et pertransies ab initio fidei 
 (Cant. IV, 8, sec.
<pb n="0307"/>
LXX)</hi>. Venturi sumus facie ad faciem; sicut scriptum
est: <hi>Dilectissimi, filii Dei sumus, et nondum apparuit
quid erimus; scimus quia cum apparuerit, similes ei erimus,
quoniam videbimus eum sicuti est <note>(I Joan. III, 2)</note>
          </hi>. <hi>Videbimus:</hi> 
 quando? Cum ista transierint. Audi etiam
Paulum apostolum: <hi>Videmus nunc per speculum in
aenigmate, tunc autem facie ad faciem <note>(I Cor. XIII, 12)</note>
          </hi>.
Antequam ergo videamus facie ad faciem Verbum, quod
vident Angeli, opus nobis est adhuc ostiis portae, ad
quae procidit Dominus, humilians se usque ad mortem.</p>
        </div3>
<div3>
          <head>11.</head>
          <p>
 Quid est quod <hi>salivae decurrebant super barbam
ejus?</hi> In hoc enim <hi>immutavit vultum suum coram Abimelech,</hi> 
vel Achis, <hi>et dimisit eum, et abiit.</hi> Non intelligentes
dimisit. Ad quos abiit? Ad Gentes. Ergo nos
intelligamus quod ipsi non potuerunt. Decurrebant
super barbam David salivae: quid sunt <hi>salivae?</hi> Quasi
verba infantilia: salivae enim currunt infantibus. Nonne
erant tanquam infantilia verba: Manducate carnem
meam, et bibite sanguinem meum? Sed ista infantilia
verba tegebant virtutem ipsius. Virtus enim in barba
intelligitur. Salivae igitur decurrentes super barbam
ejus, quid sunt, nisi verba infirma virtutem ejus tegentia?
Intellexit, ut arbitror, Sanctitas Vestra titulum
psalmi hujus. Si velimus jam Psalmum exponere,
timendum est ne illa quae audistis labantur de cordibus
vestris. Titulum psalmi hujus exposuerimus in
nomine Domini nostri Jesu Christi: quoniam crastinus
dies dominicus est, et debemus vobis sermonem, differamus
in crastinum, ut etiam Psalmi textum libenter
audiatis.
</p>
        </div3>
      </div1>

<div1>
        <head>SERMO II, HABITUS DIE DOMINICO.</head>
<div3>
          <head>1.</head>
          <p>
 Qui hesterno die adfuistis, non dubito quod memineritis
pollicitationis nostrae. Tempus enim jam est
in nomine Domini debitum solvere. Ipse inspiravit ut
promitteremus, ipse dabit ut solvamus, semper existentes
debitores charitatis. Ipsa est enim quae semper
redditur, et semper debetur, sicut dicit Apostolus: <hi>Nemini quidquam debeatis, nisi ut invicem vos diligatis <note>(Rom. XIII, 8)</note>
          </hi>.
Psalmi hujus titulum heri exposuimus;
cujus expositio cum nos diutius retineret, ejusdem
psalmi textum exponendum distulimus. Audiamus ergo
quid Spiritus sanctus per os Prophetae sancti sui
dicat in isto sermone Psalmi, quod congruat titulo
quem hesterno die tractavimus. Qui non adfuerunt,
tanquam et hoc debitum petunt: sed ne forte per
alias tantas moras, fraudemus eos quibus jam reddendum
est quod debemus, breviter commemoratum
agnoscant, quantum possunt, qui hodie adsunt et heri
non adfuerunt. Si quid autem eos movet quod diligentius
interrogare debeant, patentes aures nostras invenient
in nomine Christi aliis temporibus, ne ista
occupentur.</p>
        </div3>
<div3>
          <head>2.</head>
          <p>
 Diximus scriptum esse in libro Regnorum, quod
David cum fugeret Saül, latere voluit apud regem
<pb n="0308"/>
quemdam Geth, nomine Achis. Sed cum gloria ejus
ibi fuisset commemorata, ne per livorem idem rex ad
quem confugerat, aliquid in eum machinaretur, finxit
insaniam, et quasi furore correptus, <hi>mutavit vultum
suum, et,</hi> sicut legimus, <hi>affectabat, et tympanizabat ad
ostia civitatis, et ferebatur in manibus suis, et procidebat
ad ostia portae. Et dixit rex Achis: Quid huc mihi
adduxistis istum? Numquid arreptitium ego opus habeo?</hi> 
Et sic eum dimisit, ut impleatur quod hic scriptum
est, <hi>Mutavit vultum suum, et dimisit eum, et abiit.</hi> Dimisit
autem regem Achis: hic vero dictum est quod <hi>mutavit vultum suum coram Abimelech, et dimisit eum,
et abiit.</hi> 
 Diximus autem nomina mutata esse, ut sacramentum
ostenderetur: ne si idem nomen repetitum
esset in titulo Psalmi, non nobis prophetasse aliquid
in sacramento, sed quasi gesta narrasse videretur.
Utrumque ergo nomen magnum continet sacramentum.
Nam Achis interpretatur, Quomodo est: Abimelech
interpretatur, Patris mei regnum. In illo verbo
quod dicitur, Quomodo est, ignorantia significatur,
ut verbum mirantis et non agnoscentis intelligas: in
isto autem quod dicitur Abimelech, regnum Judaeorum
significatur. Ex Christi enim persona potest dici,
Patris mei regnum; quia pater ipsius secundum carnem,
David; et regnum David erat in gente Judaeorum.
Coram regno ergo patris sui <hi>mutavit vultum
suum, et dimisit eum, et abiit;</hi> quia erat ibi sacrificium
secundum ordinem Aaron, et postea ipse de corpore
et sanguine suo instituit sacrificium secundum ordinem
Melchisedec. Mutavit ergo vultum suum in sacerdotio,
et dimisit gentem Judaeorum, et venit ad
Gentes. Quid est ergo, <hi>Affectabat?</hi> Affectu plenus erat.
Quid enim tam plenum affectu, quam misericordia
Domini nostri Jesu Christi, qui videns infirmitatem
nostram, ut nos a sempiterna morte liberaret, temporalem
mortem cum tanta injuria contumeliaque suscepit? <hi>Et tympanizabat:</hi> 
 quia tympanum non fit nisi
cum corium in ligno extenditur; et tympanizabat
David significans quod crucifigendus esset Christus. <hi>Tympanizabat</hi> 
 autem <hi>ad ostia civitatis:</hi> quae sunt <hi>ostia
civitatis,</hi> nisi corda nostra quae clauseramus contra
Christum, qui de tympano crucis aperuit corda mortalium? <hi>Et ferebatur in manibus suis:</hi> 
 quomodo <hi>ferebatur
in manibus suis?</hi> Quia cum commendaret ipsum
corpus suum et sanguinem suum, accepit in manus
suas quod norunt fideles; et ipse se portabat quodam
modo, cum diceret: <hi>Hoc est corpus meum <note>(Matth.
XXVI, 26)</note>
          </hi>. <hi>Et procidebat ad ostia portae:</hi> id est, humiliavit
se. Hoc est enim procidere usque ad initium
fidei nostrae. Ostium enim portae initium fidei, unde
incipit Ecclesia, et pervenit usque ad speciem: ut cum
credit ea quae non videt, mereatur perfrui, cum facie
ad faciem videre coeperit. Sic se habet titulus Psalmi;
breviter audivimus: audiamus jam ipsa verba affectantis
et tympanizantis ad portam civitatis.</p>
        </div3>
<div3>
          <head>3.</head>
          <p>
 <hi>[vers. 2.] Benedicam Dominum in omni tempore,
semper laus ejus in ore meo.</hi> Dicit Christus, dicat et
christianus; quia et christianus in corpore Christi est;
et propterea Christus homo, ut posset esse christianus
<pb n="0309"/>
angelus, qui ait, <hi>Benedicam Dominum.</hi> Quando <hi>benedicam Dominum?</hi> 
 Quando tibi benefacit? quando
abundant saecularia? quando multum abundat frumenti,
olei, vini, auri, argenti, mancipiorum, pecorum,
salusque ista mortalis invulnerata et incorrupta
persistit, ea quae nascuntur crescunt omnia, nihil immatura
morte subtrahitur, felicitas tota abundat in
domo, circumfluunt omnia, tunc benedices Dominum?
Non: sed <hi>in omni tempore.</hi> Ergo et tunc, et quando
ista secundum tempus et secundum flagella Domini
Dei nostri turbantur, auferuntur, minus nascuntur,
jam nata dilabuntur. Fiunt enim haec, et inde sequitur
penuria, egestas, labor, dolor et tentatio. Sed tu
qui cantasti, <hi>Benedicam Dominum in omni tempore,
semper laus ejus in ore meo,</hi> et quando ista dat, benedic;
et quando ista tollit, benedic. Quia ille dat, ille
tollit: sed seipsum a benedicente se non tollit.</p>
        </div3>
<div3>
          <head>4.</head>
          <p>
 Quis est autem qui benedicit Dominum in omni
tempore, nisi humilis corde? Ipsam enim humilitatem
docuit Dominus noster in corpore et sanguine
suo: quia cum commendat corpus et sanguinem
suum, humilitatem suam commendat, in eo quod in
ipsa historia scriptum est, in illo quasi furore David,
quod praetermisimus, <hi>Et salivae decurrebant super barbam
ejus.</hi> Cum legeretur Apostolus, audistis ipsas salivas,
sed decurrentes super barbam. Dicit aliquis,
Quas salivas audivimus? Nonne modo lectus est Apostolus,
cum diceret: <hi>Judaei signa petunt, et Graeci
sapientiam quaerunt?</hi> Modo lectum est: <hi>Nos autem
praedicamus,</hi> inquit, <hi>Christum crucifixum</hi> (tunc enim
tympanizabat) <hi>Judaeis quidem scandalum, Gentibus autem
stultitiam; ipsis vero vocatis Judaeis et Graecis,
Christum Dei Virtutem et Dei Sapientiam: quia quod
stultum est Dei, sapientius est hominibus; et quod infirmum
est Dei, fortius est quam homines <note>(I Cor. I, 22-26)</note>
          </hi>.
Salivae enim significant stultitiam, salivae significant
infirmitatem. Sed si quod stultum est Dei,
sapientius est hominibus, et quod infirmum est Dei,
fortius est quam homines: non tanquam salivae offendant,
sed attende, quia super barbam decurrunt.
Quomodo enim salivis infirmitas, sic barba virtus
ostenditur. Texit ergo virtutem suam corpore infirmitatis
suae: et quod forinsecus infirmabatur, tanquam
in saliva apparebat; intus autem divina virtus
tanquam barba tegebatur. Ergo humilitas nobis commendatur.
Esto humilis, si vis benedicere Dominum
in omni tempore, et semper laus ejus sit in ore tuo.
Quia Job non tantum benedixit Dominum, quando
abundabant illi omnia, quibus eum legimus divitem
fuisse et felicem, et pecore, et servis, et domo, felicem
filiis, et omnibus rebus. Ablata sunt omnia uno
tempore, et implevit quod in hoc psalmo scriptum est,
dicens: <hi>Dominus dedit, Dominus abstulit; sicut Domino
placuit, ita factum est: sit nomen Domini benedictum <note>(Job I, 21)</note>
          </hi>.
Ecce habes exemplum benedicentis Dominum
in omni tempore.</p>
        </div3>
<div3>
          <head>5.</head>
          <p>
 <hi>[vers. 3.]</hi> Quare autem benedicit Dominum homo
in omni tempore? Quia humilis est. Quid est esse
<pb n="0310"/>
humilem? Nolle in se laudari. Qui in se vult laudari,
superbus est. Qui superbus non est, humilis est. Non
vis ergo esse superbus? Ut possis esse humilis, dic
quod dictum est: <hi>In Domino laudabitur anima mea;
audiant mansueti, et laetentur.</hi> Ergo qui non in Domino
volunt laudari, non sunt mansueti; sed truces, asperi,
elati, superbi. Jumenta mansueta vult habere Dominus:
esto jumentum Domini, id est, esto mansuetus.
Sedet ille super te, ipse regit te: noli timere ne
offendas, et eas in praeceps. Infirmitas quidem tua
est, sed attende quis tibi praesideat. Pullus asini es,
sed Christum portas. Nam et ipse in pullo asini venit
ad civitatem, et fuit illud jumentum mansuetum.
Numquid laudabatur jumentum illud? Numquid jumento
dicebatur: <hi>Hosanna, fili David, benedictus qui
venit in nomine Domini <note>(Matth. XXI, 9)</note>
          </hi>? Asellus portabat:
sed ille qui portabatur, a praecedentibus et
consequentibus laudabatur. Et dicebat forte jumentum: <hi>In Domino laudabitur anima mea; audiant mansueti,
et laetentur.</hi> 
 Nunquam illud dixit ille asinus,
fratres: sed dicat illud populus qui imitatur jumentum
illud, si vult portare Dominum suum. Irascitur forte
populus, quia comparatur asello in quo sedit Dominus;
et dicent mihi aliqui superbi et elati: Ecce
asinos nos fecit. Sit asinus Domini quisquis hoc dicit;
ne sit equus et mulus, quibus non est intellectus.
Nostis enim psalmum ubi dicitur: <hi>Nolite esse sicut
equus et mulus, quibus non est intellectus <note>(Psal. XXXI,
9)</note>
          </hi>. Equus enim et mulus erigunt cervicem aliquando,
et sua ferocitate excutiunt a se sessorem. Domantur
frenis, camo, verberibus, donec discant subesse, et
portare dominum suum. Tu autem antequam freno
tundantur ora tua, esto mansuetus, et porta Dominum
tuum: noli in te velle laudari, sed laudetur ille
qui super te sedet, et dices: <hi>In Domino laudabitur
anima mea, audiant mansueti, et laetentur.</hi> Nam quando
audiunt non mansueti, non laetantur, sed irascuntur:
et ipsi sunt qui dicunt quod asinos eos fecerimus.
Qui autem mansueti sunt, dignentur audire et esse
quod audiunt.</p>
        </div3>
<div3>
          <head>6.</head>
          <p>
 <hi>[vers. 4.]</hi> Sequitur, <hi>Magnificate Dominum mecum.</hi> 
Quis est iste qui exhortatur ut magnificemus cum illo
Dominum? Quisquis est, fratres, in corpore Christi,
ad hoc debet dare operam, ut magnificetur cum illo
Dominus. Amat enim Dominum quisquis est iste. Et
quomodo illum amat? Ut non invideat coamatori suo.
Quisquis enim amat carnaliter, necesse est ut cum
zelo pestifero amet: si forte pro magno nudam videre
potuerit, quam pestifero amore desideravit, numquid
vult ut videat illam et alius? Necesse est ut zelo et
livore saucietur, si et alius eam viderit. Et sic servatur
castitas, si aut ille videat cui licet, et alius non
videat, aut nec ipse. Non sic est Sapientia Dei: videbimus
illam facie ad faciem, et omnes videbimus, et
nemo ibi zelabit. Omnibus se exhibet, et integra
est, et casta est omnibus. Illi mutantur in eam, et
ipsa in eos non mutatur. Ipsa est veritas, ipsa est
<pb n="0311"/>
Deus. Numquid aliquando audistis, fratres, quod potuerit
commutari Deus noster? Supereminens omnibus
veritas est, Verbum Dei est, Sapientia Dei est,
per quem facta sunt omnia: habet amatores suos.
Sed quid dicit amator ipsius? <hi>Magnificate Dominum
mecum.</hi> Nolo solus magnificare Dominum, nolo solus
amare, nolo solus amplecti. Non enim si ego amplexus
fuero, non habet alius ubi manus ponat. Latitudo
tanta est in ipsa Sapientia, ut omnes animae
amplectantur et perfruantur. Et quid dicam, fratres?
Erubescant qui sic amant Deum, ut invideant aliis?
Aurigam perditi homines amant, et quisquis amaverit
aurigam aut venatorem, vult ut totus populus cum
illo amet; et hortatur, et dicit: Amate mecum illum
pantomimum, amate illam mecum et illam turpitudinem.
Clamat ille in populo, ut ametur cum illo turpitudo:
et christianus non clamat in Ecclesia, ut
ametur cum illo veritas Dei! Excitate ergo in vobis
amorem, fratres, et clamate unicuique vestrorum,
et dicite: <hi>Magnificate Dominum mecum.</hi> Sit in vobis
iste fervor. Quare vobis recitantur ista, et exponuntur?
Si amatis Deum, rapite omnes ad amorem Dei
qui vobis junguntur, et omnes qui sunt in domo
vestra: si amatur a vobis corpus Christi, id est unitas
Ecclesiae, rapite eos ad fruendum, et dicite: <hi>Magnificate
Dominum mecum.</hi> </p>
        </div3>
<div3>
          <head>7.</head>
          <p>
 <hi>[vers. 4.] Et exaltemus nomen ejus in idipsum.</hi> 
Quid est, <hi>exaltemus nomen ejus in idipsum?</hi> Hoc est,
in unum. Nam multi codices sic habent: <hi>Magnificate
Dominum mecum, et exaltemus nomen ejus in unum.</hi> 
Sive <hi>in idipsum</hi> dicatur, sive <hi>in unum;</hi> hoc idem dicitur.
Ergo rapite quos potestis, hortando, portando,
rogando, disputando, rationem reddendo, cum mansuetudine,
cum lenitate: rapite ad amorem; ut si
magnificant Dominum, in unum magnificent. Et pars
Donati videtur sibi magnificare Dominum: quid eos
offendit orbis terrarum? Dicamus illis, fratres: <hi>Magnificate
Dominum mecum, et exaltemus nomen ejus in
unum.</hi> Quare in praecisione vultis magnificare Dominum?
Ille unus est, quare duos populos vultis facere
Deo? Quare vultis dissipare corpus Christi? Certe
enim ipse pendebat in cruce, quando tympanizabat:
et cum penderet in cruce, emisit spiritum; et venerunt
illi qui eum suspenderant, et invenerunt eum
emisisse spiritum, et non illi fregerunt crura: latronibus
autem adhuc in cruce viventibus fregerunt <note>(Joan. XIX, 32, 33)</note>,
ut per ipsum dolorem compendio
mortis ab illo cruciatu liberarentur, quomodo solebat
crucifixis fieri. Ergo venit persecutor, invenit Dominum
quiete deposuisse spiritum: quia ipse dixit, <hi>Potestatem habeo ponendi animam meam 
 <note>(Id. X, 18)</note>
          </hi>.
Pro quibus posuit animam suam? Pro universa plebe
sua, pro toto corpore suo. Venit ergo persecutor, et
non fregit crura Christi: venit Donatus et disrupit
Ecclesiam Christi. Integrum corpus Christi in cruce
inter manus persecutorum est, et inter manus Christianorum
non est integrum corpus Ecclesiae. Clamemus
<pb n="0312"/>
ergo, fratres, cum gemitu quantum possumus,
dicentes: <hi>Magnificate Dominum mecum, et exaltemus
nomen ejus in unum.</hi> Ecclesia enim illis clamat: vox
est Ecclesiae, clamans illis qui se praeciderunt. Unde
enim disrupti sunt? Per superbiam. Docet autem
Christus humilitatem, cum commendat corpus et
sanguinem suum: quod diximus Sanctitati Vestrae in
hoc Psalmi textu agi et celebrari, ubi commendatur
corpus et sanguis Christi, ubi commendatur humilitas
Christi, quam pro nobis suscipere dignatus est.</p>
        </div3>
<div3>
          <head>8.</head>
          <p>
 <hi>[vers. 5.] Inquisivi Dominum, et exaudivit me.</hi> 
Ubi exaudivit Dominus? Intus. Ubi dat? Intus. Ibi
oras, ibi exaudiris, ibi beatificaris. Orasti, exauditus
es, beatificatus es; et non scit qui juxta te stat:
gestum est totum in occulto, sicut Dominus in Evangelio
dicit: <hi>Intra in cubiculum tuum, claude ostium
tuum, et ora in occulto, et Pater tuus qui videt in
occulto, reddet tibi <note>(Matth. VI, 6)</note>
          </hi>. Cum ergo intras
cubiculum tuum, intras cor tuum. Beati qui gaudent
quando intrant ad cor suum, et nihil mali ibi inveniunt.
Attendat Sanctitas Vestra: quomodo nolunt
intrare domos suas qui habent malas uxores, quomodo
exeunt ad forum, et gaudent; coepit hora esse, qua
intrent in domum suam, contristantur: intraturi sunt
enim ad taedia, ad murmura, ad amaritudines, ad
eversiones; quia non est domus composita, ubi inter
virum et uxorem pax nulla est; et melius illi est foris
circumire. Si ergo miseri sunt, qui cum redeunt ad
parietes suos, timent ne aliquibus suorum perturbationibus
evertantur; quanto sunt miseriores, qui ad
conscientiam suam redire nolunt, ne ibi litibus peccatorum
evertantur! Ergo ut possis libens redire ad
cor tuum, munda illud: beati enim mundi corde,
quoniam ipsi Deum videbunt <note>(Id. V, 8)</note>. Aufer inde
cupiditatum sordes, aufer labem avaritiae, aufer tabem
superstitionum, aufer sacrilegia et malas cogitationes;
odia, non dico adversus amicum, sed etiam
adversus inimicum: aufer ista omnia; intra in cor
tuum, et gaudebis ibi. Cum ibi coeperis gaudere,
ipsa munditia cordis tui delectabit te, et faciet orare:
quomodo si venias ad aliquem locum, silentium est
ibi, forte quies est ibi, mundus est locus; Oremus
hic, dicis: et delectat te compositio loci, et credis
quod ibi te exaudiat Deus. Si ergo loci visibilis te
delectat munditia, quare te non offendit immunditia
cordis tui? Intra, munda omnia, leva oculos tuos ad
Deum, et statim te exaudiet. Clama, et dic: <hi>Inquisivi
Dominum, et exaudivit me; et ex omnibus tribulationibus
meis eruit me.</hi> Quare? Quia cum fueris illuminatus,
cum coeperis hic habere bonam conscientiam,
restant tribulationes, quia restat aliquid infirmum,
donec mors absorbeatur in victoriam, et mortale hoc
induat immortalitatem <note>(I Cor. XV, 54)</note>: necesse est
ut in hoc saeculo flagelleris; necesse est ut aliquas
tentationes suggestionesque patiaris. Mundabit Deus
omnia, eruet te ab omni tribulatione, ipsum quaere.
<pb n="0313"/>
</p>
        </div3>
<div3>
          <head>9. </head>
          <p>
 <hi>Inquisivi Dominum, et exaudivit me.</hi> Qui ergo
non exaudiuntur, non Dominum quaerunt. Intendat
Sanctitas Vestra: non dixit, Inquisivi aurum a Domino,
et exaudivit me; inquisivi a Domino senectutem,
et exaudivit me; inquisivi a Domino hoc aut
illud, et exaudivit me. Aliud est aliquid inquirere a
Domino, aliud ipsum Dominum inquirere. <hi>Inquisivi,</hi> 
inquit, <hi>Dominum, et exaudivit me.</hi> Tu autem quando
oras, et dicis, Occide illum inimicum meum; non
Dominum inquiris, sed quasi facis te judicem super
inimicum tuum, et facis quaestionarium Deum
tuum. Unde scis ne melior te sit cujus mortem quaeris?
Eo ipso forte, quia ille non quaerit tuam. Ergo
noli aliquid a Domino extra quaerere, sed ipsum Dominum
quaere, et exaudiet te, et adhuc te loquente
dicet, <hi>Ecce adsum <note>(Isai. LXV, 24)</note>
          </hi>. Quid est, <hi>Ecce adsum?</hi> 
Ecce praesens sum, quid vis, quid a me quaeris?
Quidquid tibi dedero, vilius est quam ego: meipsum
habe, me fruere, me amplectere: nondum
potes totus; ex fide continge me, et inhaerebis
mihi (hoc tibi Deus dicit), et caetera onera tua ego a
te deponam, ut totus mihi inhaereas, cum hoc mortale
tuum ad immortalitatem convertero <note>(I Cor. XV,
54)</note>; ut sis aequalis Angelis meis <note>(Matth. XXII, 30)</note>, et
semper videas faciem meam, et gaudeas, et gaudium
tuum nemo auferet a te <note>(Joan. XVI, 22)</note>; quia inquisisti
Dominum, et exaudivit te, et ex omnibus tribulationibus
tuis eruit te.
</p>
          <p>10 <hi>[vers. 6.]</hi> Diximus quis esset exhortator,
amator ille, qui non solus vult amplecti quod amat,
et dicit: <hi>Accedite ad eum, et illuminamini.</hi> Dicit enim
quod ipse probavit. Spiritualis enim quidam in corpore
Christi, vel etiam ipse Dominus noster Jesus
Christus secundum carnem, caput exhortans membra
caetera, quid dicit? <hi>Accedite ad eum, et illuminamini.</hi> 
Aut potius christianus aliquis spiritualis ad ipsum Dominum
nostrum Jesum Christum invitat ut accedamus.
Sed accedamus ad eum, et illuminemur; non quomodo
ad eum accesserunt Judaei, ut tenebrarentur. Accesserunt
enim ad illum, ut crucifigerent: nos ad eum accedamus,
ut corpus et sanguinem ejus accipiamus.
Illi de crucifixo tenebrati sunt: nos manducando
crucifixum et bibendo illuminamur. <hi>Accedite ad eum,
et illuminamini,</hi> ecce Gentibus dicitur. Crucifixus
Christus inter Judaeos erat saevientes et videntes,
Gentes absentes erant: ecce illi accesserunt qui in
tenebris erant, et qui non viderunt illuminati sunt.
Unde accedunt Gentes? Fide sectando, corde inhiando,
charitate currendo. Pedes tui, charitas tua
est. Duos pedes habeto, noli esse claudus. Qui sunt
duo pedes? Duo praecepta dilectionis, Dei et proximi.
Istis pedibus curre ad Deum, accede ad illum:
<pb n="0314"/>
quia et ut curreres ipse hortatus est, et ipse suum lumen
aspersit sic, ut magnifice et divine se sequi possitis. <hi>Et vultus vestri non erubescent. Accedite,</hi> 
 inquit, <hi>ad eum, et illuminamini: et vultus vestri non erubescent.</hi> 
Non erubescet vultus nisi superbi. Quare? Quia elatus
vult esse, et quando fuerit passus contumeliam,
aut ignominiam, aut casum secundum saeculum, aut
aliquam afflictionem, erubescit. Sed noli timere, accede
ad eum, et non erubesces. Quidquid fecerit tibi
inimicus, videtur te superior esse apud homines:
sed tu apud Deum superior illo es. Ego cepi, ego ligavi,
ego interfeci. Quam superiores sibi videntur qui
ista dicunt! Quam superiores videbantur sibi Judaei
quando Dominum colaphizabant, quando spuebant in
faciem ejus, et de canna percutiebant caput, quando
spinis coronabant, quando tunica ignominiosa circumdabant!
Quam superiores erant! Et ille videbatur inferior,
quia procidebat ad ostia portae: sed ille non
erubescebat. Lumen enim erat verum, quod illuminat
omnem hominem venientem in hunc mundum <note>(Joan.
I, 9)</note>. Sicut ergo lumen non potest confundi, sic et illuminatum
confundi non sinit. <hi>Accedite</hi> ergo <hi>ad eum,
et illuminamini; et vultus vestri non erubescent.</hi> </p>
        </div3>
<div3>
          <head>11.</head>
          <p>
 <hi>[vers. 7, 8.]</hi> Sed dicit aliquis, Quomodo ad eum
accedo? Tantis malis, tantis peccatis oneratus sum,
tanta scelera clamant de conscientia mea, quomodo
audeo accedere ad Deum? Quomodo? Si humiliaveris
te per poenitentiam. Sed erubesco, ais, poenitentiam
agere. Accede ergo ad eum, et illuminaberis, et vultus
tuus non erubescet. Si enim timor erubescendi
revocat te a poenitentia, poenitentia autem facit te accedere
ad Deum: non vides quia poenam gestas in
vultu, quia ideo erubuit vultus tuus, quoniam non accessit
ad Deum: ideo non accessit, quia non vult
agere poenitentiam? Sicut attestatur propheta: <hi>Iste
inops clamavit, Et Dominus exaudivit eum.</hi> Docet te
quomodo exaudiaris. Ideo non exaudiris, quia dives
es. Ne forte clamabas, et non exaudiebaris, audi
quare: <hi>Iste inops clamavit, et Dominus exaudivit eum.</hi> 
Inops clama, et exaudit Dominus. Et quomodo clamabo
inops? Ut etsi habes aliquid, non inde praesumas
de viribus tuis: ut intelligas te indigentem, ut
intelligas te tamdiu esse pauperem, quamdiu non habes
illum qui facit te divitem. Quomodo autem Dominus
exaudivit eum? <hi>Et ex omnibus,</hi> inquit, <hi>tribulationibus
ejus salvum fecit eum.</hi> Et quomodo salvos
facit ab omnibus tribulationibus? <hi>Immittet Angelus
Domini in circuitu timentium eum, et eruet eos.</hi> Sic
scriptum est, fratres; non quomodo habent aliqui
mendosi codices, <hi>Immittet Angelum Dominus in circuitu
timentium eum, et eruet eos:</hi> sed sic, <hi>Immitte
Angelus Domini in circuitu timentium eum, et eruet eos.</hi> 
Quem hic dixit Angelum Domini, qui immittet in circuitu
timentium eum, et eruet eos? Ipse Dominus
noster Jesus Christus in prophetia dictus est magni
consilii Angelus, magni consilii nuntius: sic illum
dixerunt Prophetae <note>(Isai. IX, 6, sec. LXX.)</note> Ipse ergo
<pb n="0315"/>
magni consilii Angelus, id est nuntius, immittet in
eos qui timent Dominum, et eruet sos. Noli ergo timere
ne lateas: ubicumque Dominum timueris, novit
te ille Angelus qui immittet in circuitu, et eruet te.</p>
        </div3>
<div3>
          <head>12.</head>
          <p>
 <hi>[vers. 9.]</hi> Aperte modo de ipso sacramento
vult dicere, quo ferebatur in manibus suis. <hi>Gustate,
et videte quoniam suavis est Dominus.</hi> Nonne
aperit se Psalmus, et ostendit tibi illam quasi insaniam
et furorem constantem, sanam insaniam et
sobriam ebrietatem illius David, qui in figura nescio
quid ostendebat, quando illi ex persona regis Achis
dixerunt, Quomodo est? quando dicebat Dominus, <hi>Nisi quis manducaverit carnem meam, et biberit sanguinem
meum, non habebit in se vitam?</hi> 
 Et illi in quibus
regnabat Achis, id est, error et ignorantia, quid
dixerunt? <hi>Quomodo iste poterit nobis dare carnem
suam manducare <note>(Joan. VI, 53, 54)</note>
          </hi>? Si ignoras, gusta,
et vide quoniam suavis est Dominus: si autem non
intelligis, rex es Achis. Immutabit faciem suam David,
et recedet a te, et dimittet te, et abibit.</p>
        </div3>
<div3>
          <head>13.</head>
          <p>
 <hi>Beatus vir qui sperat in eum.</hi> Hoc quid opus est
diu exponi? Quisquis non sperat in Domino, miser
est. Quis est qui non sperat in Domino? Qui in se
sperat. Aliquando quod pejus est, fratres mei, attendite,
aliquando homines nolunt sperare in se, sed in
aliis hominibus. Salva salute Gaii Seii, nihil mihi potes
facere. Et forte loquitur de homine jam mortuo.
In ista civitate dicit, Salva salute illius, et ille in
aliis locis forte mortuus est. Et quam cito dicunt homines
hoc: et non dicunt, Credo Deo, quia non te
permittit nocere mihi. Non dicunt, Credo Deo meo,
quia etsi te permiserit ad aliquid meum, ad animam
meam non te permittet. Sed cum dicunt, Salva salute
illius, nec ipsi volunt habere salutem, et illos gravant
per quos putant habere salutem.</p>
        </div3>
<div3>
          <head>14.</head>
          <p>
 <hi>[vers. 10.] Timete Dominum, omnes sancti ejus,
quia nihil deest timentibus eum.</hi> Multi enim propterea
nolunt timere Dominum, ne famem patiantur. Dicitur
illis: Nolite fraudem facere. Et dicunt: Unde me
pasco? Non potest ars sine impostura esse, non potest
negotium esse sine fraude. Sed fraudem punit Deus.
Time Deum. Sed si timuero Deum, non habebo unde
vivam. <hi>Timete Dominum, omnes sancti ejus, quoniam
nihil deest timentibus eum.</hi> Copiam promittit trepido, et
dubitanti ne si forte timuerit Dominum deserant illum
superflua. Pascebat te Dominus contemnentem se, et
deseret te timentem se? Attende, et noli dicere: Ille
dives est, et ego pauper sum: ego timeo Dominum,
ille non timendo quantum acquisivit, et ego timendo
nudus sum! Videte quid sequitur: <hi>Divites eguerunt et
esurierunt, inquirentes autem Dominum non minuentur
omni bono.</hi> Si ad litteram accipias, videtur te fallere.
<pb n="0316"/>
Respicis enim multos divites iniquos mori in divitiis
suis, non factos fuisse pauperes, cum vivunt; vides
illos senescere, perduci ad ultimum vitae inter magnas
copias divitiarum, celebrari eis pompam funeris in
magnis effusionibus, perduci usque ad sepulcrum
divitem, qui et exspiravit in lectis eburneis, circumflente
 familia suorum; et dicis in animo tuo, si forte
nosti aliqua et peccata et scelera ipsius: Ego novi
quanta fecerit iste homo; ecce senuit, mortuus est
in lecto suo, deducunt illum sui, pompa tanta funeris
celebratur: ego novi quae fecerit; decepit me Scriptura,
et fefellit, ubi audio et canto: <hi>Divites eguerunt
et esurierunt.</hi> Quando iste inops fuit? quando esurivit? <hi>Inquirentes autem Dominum non minuentur omni bono <note>(Psal. XXXIII, 11)</note>
          </hi>.
Quotidie ad basilicam surgo, quotidie
genuflecto, quotidie inquiro Dominum, et nihil
boni habeo: iste non inquisivit Dominum, et inter
tanta bona defunctus est! Sic cogitantem suffocat laqueus
scandali. Escam enim mortalem quaerit in
terra, et veram mercedem non quaerit in coelo, et
mittit caput in laqueum diaboli, constringuntur ei
fauces, et tenet diabolus ad malefaciendum, ut sic
imitetur illum divitem, quem videt in tanta copia
defunctum.</p>
        </div3>
<div3>
          <head>15.</head>
          <p>
 Noli ergo sic intelligere. Et quomodo intelligam?
In bonis spiritualibus. Sed ubi sunt? Non videntur
oculis, sed corde. Non video ipsa bona. Videt illa
qui amat. Justitiam non video. Non enim aurum est,
non enim argentum est. Si aurum esset, videres: quia
fides est, non vides. Et si non vides fidem, quare
amas servum fidelem? Interroga teipsum, qualem
servum diligis. Forte habes servum formosum, staturosum,
bene compositum; sed furem, nequam, fraudulentum:
habes autem alium forte parvum statura,
deformem facie, colore tetro; sed fidelem, parcum,
sobrium: attende, rogo te, quem istorum duorum
diligis? Si oculos carnis interrogas, vincit apud te
pulcher injustus; si oculos cordis, vincit deformis fidelis.
Vides ergo, quod vis ut exhibeat tibi alter, id
est fidem, exhibe illi et tu. Quare gaudes ad eum qui
fidem tibi exhibet, et laudas eum de his bonis quae
non videntur nisi oculo cordis? Cum repletus fueris
spiritualibus divitiis, pauper eris? Et ille dives ideo
fuit, quia habebat lectum eburneum; et tu pauper es,
cujus cubiculum cordis plenum est tantis gemmis virtutum,
justitiae, veritatis, charitatis, fidei, patientiae
et tolerantiae! Explica divitias tuas, si habes illas, et
compara divitiis divitum. At ille in mercatu invenit
mulas pretiosas, et emit eas. Si fidem invenires venalem,
quantum pro illa dares, quam te voluit Deus
gratis habere, et ingratus es? Egent ergo illi divites,
egent: et, quod est gravius, pane egent. Ne forte putetis,
quia auro egent et argento, quanquam et hoc
egeant. Quantum habuit quidam, et quid eum satiavit?
Sic mortuus est egens, quia plura volebat acquirere
<pb n="0317"/>
quam tenebat. Egent et pane. Quare egent et
pane? Si non intelligis panem, ille dixit: <hi>Ego sum
panis vivus, qui de coelo descendi <note>(Joan. VI, 41)</note>
          </hi>; et: <hi>Beati qui esuriunt, et sitiunt justitiam, quoniam ipsi saturabuntur <note>(Matth. V, 6)</note>
          </hi>.
 <hi>Inquirentes autem Dominum
non minuentur omni bono.</hi> Sed quo bono jam diximus.</p>
        </div3>
<div3>
          <head>16.</head>
          <p>
 <hi>[vers. 12.] Venite, filii, audite me, timorem Domini
docebo vos.</hi> Putatis, fratres, quia ego dico: putate
quia David dicit, putate quia Apostolus dicit: imo
putate quia ipse Dominus noster Jesus Christus dicit: <hi>Venite, filii, audite me.</hi> 
 Audiamus illum simul, audite
illum per nos: docere enim vult ille humilis, ille tympanizans,
ille affectans, docere nos vult. Et quid dicit? <hi>Venite, filii, audite me, timorem Domini docebo vos.</hi> 
Doceat ergo, praebeamus aurem, praebeamus cor. Non
aperiamus aures carnis, et cordis claudamus; sed sicut
ipse dixit in Evangelio, <hi>Qui habet aures audiendi,
audiat <note>(Id. XI, 15)</note>
          </hi>. Quis nolit audire docentem Christum
per Prophetam?</p>
        </div3>
<div3>
          <head>17.</head>
          <p>
 <hi>[vers. 13.] Quis est homo qui vult vitam, et diligit
dies videre bonos?</hi> Interrogat. Nonne omnis in vobis
respondet, Ego? An quisquam est in vobis qui non
diligit vitam, id est, qui non vult vitam, et non diligit
dies videre bonos? Nonne quotidie hoc murmuratis,
et hoc dicitis: Quamdiu ista patimur? Quotidie pejora
et pejora: apud parentes nostros fuerunt dies laetiores,
fuerunt dies meliores. O si interrogares ipsos
parentes tuos, similiter tibi de diebus suis murmurarent.
Puerunt beati patres nostri, nos miseri sumus,
malos dies habemus: dominatus est ille, putabamus
quia illo mortuo posset aliquod refrigerium dari; deteriora
venerunt. O Deus, ostende nobis dies bonos! <hi>Quis est homo, qui vult vitam, et diligit videre dies bonos?</hi> 
Non hic quaerat dies bonos. Bonam rem quaerit,
sed non in regione ejus illam quaerit. Quomodo si aliquem
justum quaereres in ea patria, ubi non habitaret,
diceretur tibi: Bonum virum quaeris, magnum virum
quaeris, quaere illum, sed noli hic, superfluo hic eum
quaeris, nunquam eum inventurus es. Dies bonos quaeris,
simul eos quaeramus, nolite hic. Sed habuerunt
illos patres nostri. Fallimini: omnes hic laboraverunt.
Legite Scripturas: ideo voluit Deus ut scriberentur,
ut nos consolaremur. Temporibus Eliae fuit
fames, passi sunt eam patres nostri. Capita jumentorum
mortuorum auro vendebantur, occiderunt suos,
et comederunt eos: et duae mulieres statuerunt inter
se ut occiderent filios suos, et manducarent; occidit
una filium suum, et manducaverunt eum ambae; alia
nolebat occidere filium suum, et exigebat illa quae
prior occiderat filium suum; et talis rixa venit ante
regem, adduxerunt se ante regem, contendentes de
interfectione filiorum <note>(IV Reg. VI, 26-30)</note>. De talibus
cibis avertat Deus ea quae legimus. Semper dies mali
in saeculo, sed semper dies boni in Deo. Habuit dies
bonos Abraham, sed intus in corde: habuit dies malos,
quando a fame mutavit regionem, et quaerebat
<pb n="0318"/>
cibum <note>(Gen. XII, 10, et XXVI, 1)</note>. Sic omnes quaesierunt.
Paulus habuit dies bonos, qui dicit: <hi>In fame et siti,
in frigore et nuditate <note>(II Cor. XI, 27)</note>
          </hi>? Sed non irascantur
servi: ipse Dominus non habuit dies bonos in
hoc saeculo; contumelias, injurias, crucem, et tanta
mala patiebatur.</p>
        </div3>
<div3>
          <head>18.</head>
          <p>
 <hi>[vers. 14.]</hi> Non ergo christianus murmuret, videat
cujus vestigia sequatur. Sed si dies bonos amat,
audiat docentem et dicentem: <hi>Venite, filii, audite me,
timorem Domini docebo vos.</hi> Quid vis? Vitam et dies
bonos. Audi, et fac: <hi>Contine linguam tuam a malo.</hi> 
Fac illud. Nolo, dicit homo miser: et linguam meam
nolo continere a malo, et vitam volo, et dies bonos.
Si operarius tuus tibi diceret: Et vasto istam vineam,
et exigo a te mercedem: adduxisti me ad vineam ut
falcitem illam et putem, concido omnia ligna utilia,
praecidam ipsa robora vitium, ut non hic habeas quod
colligas, et cum fecero ista, redditurus es mihi laborem
meum. Nonne insanum illum diceres? nonne illum
de domo tua repelleres, antequam mitteret manum
ad falcem? Tales sunt homines, qui et facere
volunt mala, et jurare mendacium, et blasphemare
contra Deum, et murmurare, et fraudem facere, et
inebriari, et litigare, et adulterari, et ligaturas adhibere,
et ire ad sortilegos, et dies bonos videre. Dicitur
illi: Non potes male faciens quaerere bonam mercedem.
Si tu injustus es, injustus erit et Deus? Ergo
quid faciam? Quid vis? Vitam volo, dies bonos volo. <hi>Contine linguam tuam a malo, et labia tua ne loquantur
dolum:</hi> 
 id est, nulli fraudem, nulli mendacium.</p>
        </div3>
<div3>
          <head>19.</head>
          <p>
 <hi>[vers. 15.]</hi> Sed quid est, <hi>Declina a malo?</hi> Parum
est nulli noceas, nullum occidas, non fureris,
non adulteres, non fraudem facias, non falsum testimonium
dicas. <hi>Declina a malo:</hi> cum declinaveris,
dicis: Securus sum, perfeci omnia, habebo vitam,
videbo dies bonos. Non solum <hi>declina a malo;</hi> sed, <hi>et fac bonum.</hi> 
 Parum est ut non exspolies: vesti nudum.
Si non exspoliaveris, declinasti a malo: sed non
facies bonum, nisi cum peregrinum susceperis in domum
tuam. Ergo sic declina a malo, ut facias bonum. <hi>Quaere pacem, et sequere eam.</hi> 
 Non tibi dixit, habebis
hic pacem: quaere illam, et sequere eam. Quo illam
sequor? Quo praecessit. Dominus enim est pax nostra,
resurrexit et ascendit in coelum. <hi>Quaere pacem, et sequere
illam:</hi> quia et tu cum surrexeris, hoc mortale
mutabitur, et amplecteris pacem, ubi tibi nemo molestus
erit. Ibi enim est perfecta pax, ubi non esuries.
Nam hic tibi pacem facit panis: subduc panem, et
vide quale bellum erit intra viscera tua. Ipsi justi quomodo
gemunt hic, fratres? ut sciatis quia quaerimus
hic pacem, consequemur autem in fine. Sed ex parte
hic habeamus, ut ex toto illic habere mereamur. Quid
est, ex parte? Concordes simus hic, diligamus proximum
quomodo nos. Sic dilige fratrem quomodo teipsum,
habe cum illo pacem. Sed non possunt nisi
existere rixae aliquae, quomodo inter fratres et inter
sanctos exstiterunt, inter Barnabam et Paulum <note>(Act.
XV, 39)</note>: sed non quae occiderent concordiam, non
quae interimerent charitatem. Nam et tibi ipsi resistis
<pb n="0319"/>
aliquando, et tamen non te odisti. Omnis enim quem
poenitet aliquid, rixatur secum. Peccavit, redit, irascitur
sibimetipsi hoc fecisse, illud commisisse. Rixam
ergo secum habet, sed ista rixa ad concordiam
tendit. Vide quomodo secum rixetur, et dicat quidam
justus: <hi>Quare tristis es, anima mea, et quare conturbas
me? Spera in Dominum, quoniam adhuc confitebor illi <note>(Psal. XLII, 5)</note>
          </hi>.
Cum dicit animae suae, <hi>Quare conturbas
me;</hi> utique turbabat illum. Volebat forte ipse pati
pro Christo, et anima ipsius contristabatur. Et ille qui
sciebat et dicebat, <hi>Quare tristis es, anima mea, et quare
conturbas me;</hi> pacem adhuc secum non habebat: sed
ex mente haerebat Christo, ut sequeretur illum anima
ejus, et non illum conturbaret. Ergo quaerite pacem,
fratres. Dominus dixit: <hi>Haec loquor vobis, ut in me habeatis
pacem. Pacem in terra vobis non promitto <note>(Joan.
XVI, 33)</note>
          </hi>. In ista vita pax vera non est, nec tranquillitas.
Gaudium immortalitatis, societas Angelorum
promittitur. Sed quisquis non illam cum hic est quaesierit,
non illam habebit cum venerit.</p>
        </div3>
<div3>
          <head>20.</head>
          <p>
 <hi>[vers. 16.] Oculi Domini super justos.</hi> Noli ergo
timere, labora: oculi Domini super te sunt. <hi>Et aures
ejus ad preces eorum.</hi> Quid vis amplius? Si murmurantem
servum in domo magna non audiret paterfamilias,
quereretur, et diceret: Quanta hic patimur,
et nemo nos audit! Numquid dicis illud de Deo:
Quanta patior, et nemo me audit? Si audiret me,
forte dicis, tolleret mihi tribulationem: clamo, et
tribulor. Tantum tu tene vias ejus, et quando tribularis
audit te. Sed medicus est, adhuc putre habes
nescio quid. Clamas: sed adhuc secat; et non tollit
manum, nisi secuerit quantum videtur. Etenim medicus
crudelis est qui exaudit hominem, et parcit
vulneri et putredini. Matres quomodo fricant in balneis
ad salutem filios? Nonne parvuli clamant inter
manus earum? Illae ergo crudeles sunt, ut non parcant,
non exaudiant lacrymas? Nonne plenae sunt
pietate? Et tamen clamant pueri, et non eis parcitur.
Sic et Deus noster plenus est charitate: sed ideo videtur
non exaudire, ut sanet et parcat in sempiternum.</p>
        </div3>
<div3>
          <head>21.</head>
          <p>
 <hi>[vers. 17.] Oculi Domini super justos, et aures
ejus ad preces eorum.</hi> Forte dicunt mali: Ergo securus
facio mala, quia non super me sunt oculi Domini:
jam Deus ad justos attendit, me non videt, et quidquid
fecero, securus facio. Statim subjecit videns cogitationes
hominum Spiritus sanctus, et ait: <hi>Oculi
Domini super justos, et aures ejus ad preces eorum: vultus
autem Domini super facientes mala, ut perdat de
terra memoriam eorum.</hi> </p>
        </div3>
<div3>
          <head>22.</head>
          <p>
 <hi>[vers. 18.] Clamaverunt justi, et Dominus exaudivit
eos, et ex omnibus tribulationibus eorum eruit eos.</hi> 
Justi erant tres pueri: de camino clamaverunt ad
Dominum, et in laudibus eorum ignes friguerunt.
Accedere et laedere flamma non potuit laudantes Deum
innocentes et justos pueros, et eruit eos de flamma <note>(Dan. III, 49)</note>.
Dicit aliquis, Ecce vere justi qui exauditi
sunt, sicut scriptum est, <hi>Clamaverunt justi, et
<pb n="0320"/>
Dominus exaudivit eos, et ex omnibus tribulationibus
eorum eruit eos:</hi> ego autem clamavi, et non me eruit;
aut ego non sum justus, aut non facio quae mihi jubet,
aut forte me ille non videt. Noli timere, tantum fac
quod jubet; et site non eruit corporaliter, eruet spiritualiter.
Ille enim qui tulit de flamma tres pueros,
numquid tulit de flamma Machabaeos? Nonne illi in
ignibus hymnizabant, illi in ignibus exspirabant <note>(II Mach. VI, 3)</note>?
Deus trium puerorum, nonne ipse
est et Machabaeorum? Illos eruit, et illos non eruit;
imo utrosque eruit: sed tres pueros sic eruit, ut et
carnales confunderentur; Machabaeos autem ideo
non sic eruit, ut illi qui persequebantur in poenas
majores irent, cum putabant se oppressisse martyres
Dei. Eruit Petrum, quando venit ad illum angelus,
cum esset in vinculis, et ait illi, <hi>Surge, et exi:</hi> et
subito soluta sunt vincula, et secutus est angelum, et
eruit illum <note>(Act. XII, 7)</note>. Numquid Petrus perdiderat
justitiam, quando non illum eruit de cruce? Non
eruit tunc? Et eruit tunc. An ideo diu vixit, ut injustus
fieret? Forte plus eum exaudivit postea quam
prius, quando illum vere de omnibus pressuris eruit.
Nam quando primum illum eruit, quanta ille pertulit
postea! Illuc enim misit postea, ubi nihil mali pati
potuisset.</p>
        </div3>
<div3>
          <head>23.</head>
          <p>
 <hi>[vers. 19, 20.] Juxta est Dominus his qui obtriverunt
cor, et humiles spiritu salvos faciet.</hi> Altus est
Deus, humilis sit christianus. Si vult ut altus Deus
vicinetur illi, ille humilis sit. Magna mysteria, fratres.
Deus super omnia est: erigis te, et non illum tangis:
humilias te, et ipse ad te descendit. <hi>Multae tribulationes
justorum.</hi> Numquid dicit: Ideo sint Christiani
justi, ideo audiant verbum meum, ut nihil tribulationis
patiantur? Non hoc promittit; sed dicit: <hi>Multae
tribulationes justorum.</hi> Magis si injusti sunt, pauciores
habent tribulationes; si justi sunt, multas habent.
Sed post paucas tribulationes aut nullas, illi venient
ad tribulationem sempiternam, unde nunquam eruantur:
justi autem post multas tribulationes venient ad
pacem sempiternam, ubi nunquam aliquid mali patientur. <hi>Multae tribulationes justorum: et de omnibus
his eruet eos Dominus.</hi> </p>
        </div3>
<div3>
          <head>24.</head>
          <p>
 <hi>[vers. 21.] Custodit Dominus omnia ossa eorum,
unum ex his non conteretur</hi>. Et hoc, fratres, non
accipiamus carnaliter. Ossa sunt firmamenta fidelium.
Quomodo enim in carne nostra ossa faciunt firmamentum,
sic in corde christiano fides facit firmamentum.
Patientia ergo quae est in fide, ossa sunt interius.
Ipsa sunt quae frangi non possunt. <hi>Custodit Dominus
omnia ossa eorum, unum ex his non conteretur.</hi> 
Si de Domino Deo nostro Jesu Christo dixisset hoc,
Custodit Dominus omnia ossa Filii sui, unum ex his
non conteretur: sicut etiam alio loco praefiguratur de
illo, quando agnus dictus est mactandus, et dictum
est de illo, <hi>Os ejus noli frangere <note>(Exod. XII, 46)</note>
          </hi>: impletum
<pb n="0321"/>
est in Domino; quia cum penderet in cruce, exspiravit
antequam venirent illi ad crucem, et invenerunt
jam corpus exanime, et noluerunt crura ejus frangere,
ut impleretur quod scriptum est <note>(Joan. XIX, 33)</note>.
Sed promisit illud et caeteris Christianis: <hi>Dominus
custodit omnia ossa eorum, unum ex his non conteretur.</hi> 
Ergo fratres, si viderimus aliquem sanctum tribulationes
pati, et forte vel a medico sic secari, vel ab
aliquo persecutore sic caedi, ut ejus ossa frangantur;
non dicamus, Non erat justus iste, nam Dominus hoc
promisit justis suis, de quibus ait, <hi>Custodit Dominus
omnia ossa eorum, unum ex his non conteretur.</hi> Vis
videre quia alia ossa dixit, quae diximus firmamenta
fidei, id est patientiam et tolerantiam in omnibus
tribulationibus? Ipsa enim sunt ossa quae non franguntur.
Audite, et in ipsa passione Domini inspicite
quod dico. Dominus erat in medio crucifixus; juxta
illum duo latrones erant: unus insultavit, alter credidit;
unus damnatus est, alter justificatus est; unus
habuit poenam suam et hic et in futurum, alteri autem
dixit Dominus, <hi>Amen dico tibi, hodie mecum eris
in paradiso <note>(Luc. XXIII, 43)</note>
          </hi>: et tamen illi qui venerant,
Domini ossa non fregerunt, latronum autem fregerunt <note>(Joan. XIX, 32)</note>:
sic fracta sunt latronis ossa
qui blasphemavit, quomodo latronis qui credidit. Ubi
est ergo quod dictum est, <hi>Dominus custodit omnia ossa
eorum, unum ex his non conteretur?</hi> Ecce cui dixit, <hi>hodie mecum eris in paradiso,</hi> 
 non potuit omnia ossa
ejus custodire? Respondet tibi Dominus: Imo custodivi;
nam firmamentum fidei ipsius frangi non potuit
illis ictibus quibus crura sunt fracta.</p>
        </div3>
<div3>
          <head>25.</head>
          <p>
 <hi>[vers. 22, 23.] Mors peccatorum pessima.</hi> Attendite,
fratres, propter illa quae dicebamus. Vere
magnus Dominus, et misericordia ejus, vere qui nobis
dedit manducare corpus suum in quo tanta perpessus
est, et sanguinem bibere. Quomodo respicit mala
cogitantes, et dicentes, Ille male mortuus est, a
bestiis consumptus est: non erat ille justus, ideo
male periit; nam non periret? Ergo ille justus
est, qui in domo sua et in lecto suo moritur? Hoc est
ergo, inquis, quod miror, quia novi peccata et scelera
ipsius, et bene mortuus est, in domo sua, intra
limina sua, nulla peregrinationis injuria, nulla vel
in matura aetate. Audi: <hi>Mors peccatorum pessima.</hi> 
Quae tibi videtur bona mors, pessima est, si intus videas.
Vides foris jacentem in lecto, numquid vides
intus raptum ad gehennam? Audite, fratres, et ex
Evangelio inspicite, quid sit mors peccatorum pessima.
Numquid non duo erant in isto saeculo, dives
qui induebatur purpura et bysso, et epulabatur quotidie
splendide; alter pauper qui jacebat ad januam
ejus ulcerosus, et canes veniebant et linguebant ulcera
ejus, et desiderabat saturari de micis quae cadebant
de mensa divitis? Contigit autem mori inopem
illum (justus erat ille inops), et auferri ab Angelis in
<pb n="0322"/>
sinum Abrahae. Qui viderat corpus illius jacere ad
limen divitis, et non esse qui sepeliret, quanta forte
diceret? Sic moriatur ille inimicus meus, et ille qui
me persequitur, sic illum videam. Exsecratur corpus
sputo, putent vulnera; et ille in sinu Abrahae
requiescit. Si christiani sumus, credamus: si non
credimus, fratres, nemo se fingat christianum. Fides
nos perducit. Quomodo illa dixit Dominus, sic sunt.
An vero dicit tibi mathematicus, et verum est; dicit
Christus, et falsum est? Quali autem morte mortuus
est ille dives? Qualis mors esse potuit in purpura et
bysso, quam sumptuosa, quam pomposa? quae exsequiae
funeris ibi erant? quantis aromatibus sepultum
est illud cadaver? Et tamen cum apud inferos in tormentis
esset, desideravit ex illius contempti pauperis
digito instillari aquae guttam ardenti linguae suae, neque
impetravit <note>(Luc. XVI, 19-25)</note>. Discite ergo quid
sit, <hi>Mors peccatorum pessima,</hi> et nolite interrogare
stratos pretiosis vestibus lectos, et carnem multis
divitiis obvolutam, lamentationis pompam exhibentes,
plangentem familiam, turbam obsequentium
praecedentem ac sequentem, cum corpus effertur,
marmoratas auratasque memorias. Nam si haec interrogatis,
respondent vobis falsum, quod multorum non
leviter peccatorum, sed omnino sceleratorum mors
optima est, qui sic plangi, sic condiri, sic contegi,
sic efferri, sic sepeliri meruerunt. Sed interrogate
Evangelium, et ostendet fidei vestrae in poenis ardentem
animam divitis, quam nihil adjuverunt omnes
honores et obsequia, quae mortuo corpori ejus viventium
vanitas praebuit.</p>
        </div3>
<div3>
          <head>26.</head>
          <p>
 Sed quia multa sunt genera peccatorum, et
non esse peccatorem difficile est, aut fortasse in hac
vita non possibile, subjecit statim cujus generis peccatorum
esset mors pessima. <hi>Et qui oderunt justum,</hi> 
inquit, <hi>delinquent.</hi> Quem justum, nisi eum qui justificat
impium <note>(Rom. IV, 5)</note>? quem justum, nisi Dominum
Jesum Christum, qui est etiam propitiatio peccatorum
nostrorum <note>(I Joan. II, 2)</note>? Qui ergo hunc
oderunt, mortem pessimam habent; quia in peccatis
suis moriuntur, qui per eum Deo nostro non reconciliantur: <hi>Redimet</hi> 
 enim <hi>Dominus animas servorum suorum.</hi> 
Secundum animam enim intelligenda est mors
aut pessima, aut optima; non secundum corporum
aut contumelias, aut honores quos homines vident. <hi>Et non delinquent omnes qui sperant in eum.</hi> 
 Iste est
modus humanae justitiae, ut vita mortalis quantumlibet
proficiens, quia sine delicto esse non potest,
in hoc non delinquat, dum sperat in eum, in quo est
remissio delictorum, Amen.
</p>
        </div3>
      </div1>



<div1>
        <head>IN PSALMUM XXXIV ENARRATIO.</head>
        <head>SERMO I. <hi>De prima parte Psalmi.</hi> </head>
<div3>
          <head>1.</head>
          <p>
 <hi>[vers. 1, 2.]</hi> Psalmum istum nobis a jubentibus
fratribus et coepiscopis meis impositum esse ad tractandum,
<pb n="0323"/>
noverit charitas vestra. Voluerunt ut hinc
omnes aliquid audiamus. Ab illo enim omnes audimus,
a quo pariter discimus, et in cujus schola condiscipuli
sumus. Titulus ipsius moram nobis non facit;
brevis est enim, et ad intelligendum, maxime nutritis
in Ecclesia Dei, non difficilis. Habet enim, <hi>Ipsi David.</hi> 
Psalmus ergo ipsi David: David interpretatur Fortis
manu, vel desiderabilis. Psalmus ergo manu forti et
desiderabili, qui nostram mortem vicit, qui nobis vitam
promisit: in hoc enim manu fortis, quia mortem
nostram vicit; in hoc desiderabilis, quia vitam aeternam
promisit. Quid enim fortius manu hac, quae tetigit loculum,
et mortuus resurrexit <note>(Luc. VII, 14)</note>? quid
fortius manu hac, quae mundum vicit, non ferro armata,
sed ligno transfixa? quid autem desiderabilius
eo, quem non videntes martyres, mori voluerunt, ut
ad illum pervenire mererentur? Ergo Psalmus illi:
illi cor nostrum, illi lingua nostra digna cantet: si
tamen ipse dignabitur donare quod cantet. Nemo illi
cantat digna, nisi qui ab illo acceperit quod cantare
possit. Denique hoc quod modo cantamus, Spiritu
ejus dictum est per Prophetam ejus, et in eis verbis
ubi nos agnoscimus et ipsum. Nec injuriam facimus,
quia dicimus nos et ipsum: quoniam cum esset in
coelo, sic clamavit, <hi>Quid me persequeris <note>(Act. IX, 4)</note>
          </hi>?
cum eum nemo tangeret, et nos in terra laboraremus.
Ergo vocem ejus audiamus, nunc corporis, nunc capitis.
Est enim psalmus iste invocans Deum contra
inimicos in tribulationibus hujus saeculi: et utique
ipse est Christus, tribulato tunc capite, tribulato nunc
corpore: tamen per tribulationes omnibus membris
suis dans vitam aeternam, quam promittendo desiderabilis
factus est.</p>
        </div3>
<div3>
          <head>2.</head>
          <p>
 <hi>Judica,</hi> inquit, <hi>Domine, nocentes me, expugna
impugnantes me.</hi> Si Deus pro nobis, quis contra nos <note>(Rom. VIII, 31)</note>?
Et unde hoc nobis praestat Deus? <hi>Apprehende,</hi> 
 inquit, <hi>arma et scutum, et exsurge in adjutorium
mihi.</hi> Magnum spectaculum est, videre Deum
armatum pro te. Et quod ejus scutum? quae arma? <hi>Domine,</hi> 
 inquit alio loco homo iste qui et hic loquitur, <hi>ut scuto bonae voluntatis tuae coronasti nos 
 <note>(Psal.
V, 13)</note>
          </hi>. Arma autem ejus, quibus non solum nos muniat,
sed etiam percutiat inimicos, si bene profecerimus,
et nos erimus. Sicut enim nos, ut armemur, ab
illo habemus, sic ipse armatur de nobis. Sed ipse de
his armatur quos fecit, nos de his armamur quae
ab ipso accepimus qui nos fecit. Dicit haec quodam loco
arma nostra Apostolus, scutum fidei, et galeam salutis,
et gladium spiritus, quod est verbum Dei <note>(Ephes. VI,
16, 17)</note>. Armavit nos talibus armis, qualibus audistis,
laudabilibus et invictis, insuperabilibus et splendidis;
spiritualibus sane atque invisibilibus, quia et hostes
invisibiles expugnamus. Si vides hostem tuum,
videantur arma tua. Armamur earum rerum fide quas
non videmus, et sternimus hostes quos non videmus.
Verumtamen, carissimi, arma ista ne putetis sic esse,
<pb n="0324"/>
ut quasi quod scutum est, semper scutum sit; aut
quod galea est, semper galea sit; aut quod lorica est,
semper lorica sit. In istis enim armis corporalibus
ita est, quanquam et de ferro quae fiunt mutari possint,
ut ex gladio fiat securis: tamen ipsum Apostolum
videmus dixisse quodam loco, loricam fidei <note>(I Thes. V, 8)</note>,
et alio loco dixisse scutum fidei.
Ergo ipsa fides, et lorica potest esse et scutum: scutum
est, quia tela inimicorum excipit et repellit; lorica
est, quia interiora tua transfigi non sinit. Haec
arma nostra: Dei autem quae? Legimus quodam in
loco: <hi>Erue ab impiis animam meam, frameam tuam
ab inimicis manus tuae <note>(Psal. XXI, 21)</note>
          </hi>. Quod superius
dixit, <hi>ab impiis;</hi> hoc sequenti versu, <hi>ab inimicis
manus tuae;</hi> et quod superius dixit, <hi>animam meam;</hi> 
hoc sequenti versu, <hi>frameam tuam,</hi> id est, gladium
tuum. Ergo frameam Dei dixit animam suam: <hi>Erue,</hi> 
inquit, <hi>ab impiis animam meam;</hi> id est, <hi>ab inimicis
manus tuae erue frameam tuam.</hi> Apprehendis enim animam
meam, et debellas inimicos meos. Et quid est
anima nostra, quamvis splendida, quamvis producta,
quamvis acuta, quamvis uncta, quamvis luce sapientiae
et coruscatione vibrata? Quid est ipsa anima
nostra, aut quid potest, nisi Deus illam teneat et pugnet
de illa? Nam quaelibet optime facta framea, si
non habeat bellatorem, jacet. Dixeramus autem in
armis nostris, non quasi aliquid fixum accipi debere,
ut quod est res una, ipsa aliud esse non possit: sic
et in armis Dei invenimus. Ecce animam justi dixit
frameam Dei: iterum dicit animam justi esse sedem
Dei; anima justi sedes sapientiae <note>(Sap. VII)</note>. Ergo
quidquid vult, facit de anima nostra. Cum in manu
ejus est, utatur ea quemadmodum vult.</p>
        </div3>
<div3>
          <head>3.</head>
          <p>
 Exsurgat ergo (sic enim invocatus est), apprehendat
arma, exsurgat in adjutorium nobis. Unde exsurgat,
alio loco etiam dicitur illi ipsa voce: <hi>Exsurge,
quare obdormis, Domine <note>(Psal. XLIII, 23)</note>
          </hi>? Et quando
ille dicitur dormire, nos dormimus: et quando ille
dicitur exsurgere, nos excitamur. Nam et Dominus
dormiebat in navi; et ideo fluctuabat navis, quia dormiebat
Jesus. Nam si illic vigilaret Jesus, non fluctuaret
navis. Navis tua, cor tuum: Jesus in navi, fides
in corde. Si meministi fidei tuae, non fluctuat cor
tuum: si oblitus es fidem tuam, dormit Christus:
observa naufragium. Verumtamen quod restat fac,
ut si dormierit excitetur; dicas illi: Domine, exsurge,
perimus: ut increpet ventos, et fiat tranquillitas in
corde tuo <note>(Matth. VIII, 24)</note>. Recedent enim omnes
tentationes, aut certe nihil valebunt, quando Christus,
hoc est fides tua, vigilaverit in corde tuo. <hi>Exsurge</hi> 
ergo quid est? Innotesce, appare, sentire. <hi>Exsurge</hi> 
ergo <hi>in adjutorium mihi.</hi> </p>
        </div3>
<div3>
          <head>4.</head>
          <p>
 <hi>[vers. 3.] Effunde frameam, et conclude adversus
eos qui me persequuntur.</hi> Qui sunt qui te persequuntur?
Forte vicinus tuus, aut ille quem laesisti,
<pb n="0325"/>
aut cui fecisti injuriam, aut qui vult auferre res tuas,
aut contra quem praedicas veritatem, aut cujus peccatum
objurgas, aut quem male viventem bene vivendo
laedis. Sunt quidem et isti inimici nostri, et
persequuntur nos: sed alios docemur inimicos nosse,
contra quos invisibiliter dimicamus, de quibus nos
admonet Apostolus dicens: <hi>Non est nobis colluctatio
adversus carnem et sanguinem,</hi> id est adversus homines;
non adversus eos quos videtis, sed adversus eos quos
non videtis; <hi>adversus principes et potestates et rectores
mundi tenebrarum harum <note>(Ephes. VI, 12)</note>
          </hi>. Cum diceret
enim <hi>rectores mundi</hi> (dicebat quippe de diabolo et
angelis ejus), cavendum erat ne male intelligerent
homines, et putarent a diabolo et daemonibus ejus
mundum regi. Sed quia mundus dicitur haec fabrica
quam videmus, et in peccatoribus dicitur mundus,
et in eis qui diligunt mundum, de quibus dictum est, <hi>Et mundus eum non cognovit 
 <note>(Joan. I, 10)</note>
          </hi>; et de
quibus dictum est, <hi>Totus mundus in maligno positus est <note>(I Joan. V, 19)</note>
          </hi>;
exposuit Apostolus cujus mundi
essent rectores, <hi>tenebrarum,</hi> inquit, <hi>harum.</hi> Rectores
mundi, dico, rectores tenebrarum harum. Rursus
cogit nos intelligere quid dixerit, <hi>tenebrarum harum.</hi> 
Quarum tenebrarum rectores sunt diabolus et angeli
ejus? Omnium infidelium, omnium iniquorum, de
quibus dictum est: <hi>Lux lucet in tenebris, et tenebrae
eam non comprehenderunt <note>(Joan. I, 5)</note>
          </hi>. Denique ex
ipsorum numero credentibus multis, quid dicit idem
apostolus? <hi>Fuistis enim aliquando tenebrae, nunc autem
lux in Domino <note>(Ephes. V, 8)</note>
          </hi>. Non vis regi a diabolo?
Migra ad lucem. Et unde migrabis ad lucem, nisi effundat
ille frameam, et eruat te ab inimicis tuis, et
a persequentibus te? Quomodo effundit frameam?
<note>(Quoniam jam audivimus quid sit framea ipsius:
anima enim justi est.)</note> Abundent justi, et effunditur
framea, et concluditur adversus inimicos. Nam de
ipsa effusione frameae monens Apostolus ut juste vivamus,
in consequenti ait: <hi>Ut adversarius revereatur,
nihil habens de nobis dicere pravum <note>(Tit. II, 8)</note>
          </hi>. Conclusum
est adversus eum, quia quod loquatur adversus
sanctos, non potest invenire.</p>
        </div3>
<div3>
          <head>5.</head>
          <p>
 Et unde erunt justi? Aut quid dicunt inimici qui
nos persequuntur? invisibiles illi quid dicunt inimici?
isti nihil? Maxime suggeritur humano cordi ab invisibiliter
expugnantibus inimicis, quia Deus nobis non
est adjutor: ut requirentes alia adjutoria, inveniamur
invalidi, et ab inimicis ipsis capiamur. Hoc ergo suggeritur.
Contra istas voces maxime vigilare debemus,
quae in alio psalmo ostenduntur: <hi>Multi insurgunt adversum
me, multi dicunt animae meae: Non est salus illi
in Deo ejus <note>(Psal. III, 2, 3)</note>
          </hi>. Contra istas voces quid
hic dicitur? <hi>Dic animae meae, Salus tua ego sum.</hi> Cum
dixeris animae meae, <hi>Salus tua ego sum,</hi> juste vivet, ut
neminem in adjutorium praeter te quaeram.</p>
        </div3>
<div3>
          <head>6.</head>
          <p>
 <hi>[vers. 4.]</hi> Et quid sequitur? <hi>Confundantur et revereantur
<pb n="0326"/>
requirentes animam meam:</hi> ad hoc enim
illam requirunt, ut perdant. Nam utinam bene quaerant!
In alio quippe psalmo hoc reprehendit in hominibus,
quia non erat qui requireret animam ipsius: <hi>Periit fuga a me, et non est qui requirat animam
meam 
 <note>(Psal. CXLI, 5)</note>
          </hi>. Quis est ille qui dicit: <hi>Non est
qui requirat animam meam</hi>? Numquid forte ille est,
de quo tanto ante praedictum est, <hi>Foderunt manus
meas et pedes meos, dinumeraverunt omnia ossa mea;
ipsi vero consideraverunt et conspexerunt me; diviserunt
sibi vestimenta mea, et super vestem meam miserunt
sortem <note>(Psal. XXI, 17-19)</note>
          </hi>? Jam omnia ista ante oculos
eorum fiebant, et nemo erat qui requireret animam
ejus. Invocemus ergo, fratres, ut dicat animae
nostrae: <hi>Salus tua ego sum;</hi> et aperiat aures ejus, ut
audiat dicentem: <hi>Salus tua ego sum.</hi> Dicit enim, sed
quidam obsurdescunt: unde audiunt potius persequentes
inimicos in tribulatione constituti. Si aliquid
deest, si in angusto est anima, in inopia temporalium,
quaerit auxilium plerumque a daemonibus, arreptitios
daemonum vult consulere, sortilegos quaerit:
persecutores illam hostes invisibiles adierunt,
intraverunt, expugnaverunt, captivaverunt, vicerunt
dicendo: <hi>Non est salus illi in Deo ejus.</hi> Obsurduit
contra vocem dicentem: <hi>Salus tua ego sum. Dic animae
meae: Salus tua ego sum,</hi> ut <hi>confundantur et revereantur
requirentes animam meam,</hi> cui dicis tu: <hi>Salus
tua ego sum.</hi> Audiam dicentem mihi: <hi>Salus tua ego
sum.</hi> Aliam salutem non requiram, praeter Dominum
Deum meum. De creatura mihi salus suggeritur; ab
ipso est: et si levo oculos meos in montes, unde
veniat auxilium mihi; non tamen a montibus, sed
auxilium meum a Domino qui fecit coelum et terram <note>(Psal. CXX, 1, 2)</note>.
In ipsis temporalibus angustiis
per hominem subvenit Deus; salus tua ipse est. Per
angelum subvenit Deus; salus tua ipse est. Omnia
illi subjecta sunt, et ad istam quidem vitam temporalem
subvenit, alii inde, alii inde: aeternam vitam
non dat nisi de se. Ecce in angustiis constituto non
subest quod quaeris, sed adest quem quaeris. Et illum
quaere qui deesse nunquam potest. Subtrahantur quae
dedit; numquid subtrahitur qui dedit? Reddantur
quae dederat; numquid ipsae sunt divitiae cum reddita
fuerint illa, et non ille qui subtraxerat probando, et
reddidit consolando? Consolatur enim quando nobis
ista non desunt. Consolatur tanquam in via, sed si
nos intelligamus viam: quia tota ista vita, et omnia
quibus uteris in hac vita, sic tibi debent esse tanquam
stabulum viatori, non tanquam domus habitatori.
Memento peregisse te aliquid, restare aliquid:
divertisse te ad refectionem, non ad defectionem.</p>
        </div3>
<div3>
          <head>7.</head>
          <p>
 Sunt qui dicunt: Deus bonus, magnus, summus,
invisibilis, aeternus, incorruptibilis, vitam
aeternam nobis daturus est, et illam incorruptionem
<pb n="0327"/>
quam in resurrectione promisit; ista vero saecularia
et temporalia ad daemones pertinent, et ad potestates
illas harum tenebrarum. Dicendo haec, quando
amore implicantur harum rerum, dimittunt Deum,
quasi ad quem ista non pertineant; et quaerunt nefandis
sacrificiis, ac nescio quibus remediis, aut
nescio qua hominum illicita persuasione, providere
sibi quod temporale est, veluti pecuniam, uxorem,
filios, et si qua sunt quae humanam vitam aut consolantur
transeuntem, aut impediunt ambulantem.
Contra istam opinionem divina providentia vigilante,
ut ostenderet Deus ad se pertinere ista omnia, et in
sua esse potestate, non solum aeterna quae in futurum
promisit, verum etiam temporalia quae in terra
dat quibus voluerit, et quando voluerit opportune,
sciens cui det, cui non det, tanquam medicus medicamenta,
sciens melius morbum aegroti quam ipse
aegrotus: ut ergo Deus hoc ostenderet, distribuit
tempora Veteris et Novi Testamenti. In Veteri Testamento
promissiones sunt rerum terrenarum; in
Novo autem, regni coelorum. Pleraque praecepta
Deum colendi et recte vivendi, ipsa sunt et ibi et
hic: sed quia promissio ibi alia videtur, alia hic;
jubentis imperium et obedientia servientis eadem est,
sed merces quasi non est eadem. Etenim illis dictum
est, ut accipiatis terram promissionis, ut in illa regnetis,
ut inimicos vestros superetis, ut ab eis non
subjugemini, ut omnia vobis abundent in hac terra,
ut filios procreetis <note>(Exod. XXIII, 25-31)</note>. Haec terrena
promissa sunt, sed tamen figurata. Fac aliquos sic
illa accipere quomodo promissa sunt: et vere multi
sic acceperunt. Nam data est terra filiis Israel, datae
sunt divitiae, dati sunt filii et sterilibus et aniculis
rogantibus Deum, et de ipso solo praesumentibus,
et alium sibi adjutorem nec ad ista quaerentibus. Vocem
Domini in corde audierunt: <hi>Salus tua ego sum.</hi> 
Si ad aeterna, quare non ad temporalia? Ostendit hoc
Deus in causa viri illius sancti Job: quia et ipse diabolus
auferendi haec non habet potestatem, nisi cum
acceperit a summa illa potestate. Invidere potuit
sancto, nocere numquid potuit? Accusare potuit,
damnare numquid potuit? Numquid valuit aliquid
tollere, numquid vel unguem, numquid vel capillum
laedere, nisi Deo diceret, <hi>Mitte manum tuam <note>(Job I,
11)</note>
          </hi>? Quid est, <hi>Mitte manum tuam?</hi> Da potestatem.
Accepit. Ille tentavit, ille tentatus est. Tentatus tamen
vicit, tentator victus est. Deus enim qui diabolo
permiserat ut illa tolleret, illum servum suum interius
non deseruerat, et ad ipsum diabolum superandum
animam servi sui frameam sibi fecerat. Quantum
valet hoc? De homine dico. Victus in paradiso <note>(Gen. III, 6)</note>,
victor in stercore. Ibi victus est a diabolo
per mulierem, hic vicit diabolum et mulierem. <hi>Locuta es,</hi> 
 inquit, <hi>tanquam una ex insipientibus mulieribus.
Si bona percepimus de manu Domini, mala
quare non sustineamus <note>(Job II, 10)</note>
          </hi>? Quam bene audierat: <hi>Salus tua ego sum!</hi> </p>
        </div3>
<div3>
          <head>8.</head>
          <p>
 <hi>Confundantur et revereantur requirentes animam
<pb n="0328"/>
meam.</hi> Respice ad homines. <hi>Orate,</hi> inquit, <hi>pro inimicis
vestris <note>(Matth. V, 44)</note>
          </hi>. Sed hic prophetia est.
Et quae figura optandi dicuntur, animo prophetandi
explicantur. Illud fiat et illud fiat, nihil est aliud
quam hoc et hoc futurum est. Sic ergo audite prophetiam: <hi>Confundantur et revereantur requirentes animam
meam.</hi> 
 Quid est, <hi>confundantur et revereantur?</hi> 
Confundentur et reverebuntur. Factum est enim:
multi salubriter confusi sunt, multi reveriti a persecutione
Christi ad societatem membrorum ejus devota
pietate transierunt: et non fieret hoc, nisi confunderentur
et revererentur. Ergo bene illis optavit.
Sed quia duo sunt genera eorum qui vincuntur: duobus
enim modis vincuntur; aut ad hoc vincuntur ut
convertantur ad Christum; aut ad hoc vincuntur ut
damnentur a Christo: explicata sunt et hic duo ipsa
genera, obscure quidem, sed intellectorem desiderant.
De his qui convertuntur, accipe quod dictum
est, <hi>Confundantur et revereantur requirentes animam
meam. Avertantur retrorsum.</hi> Non praecedant, sed sequantur;
non dent consilium, sed accipiant. Nam
Petrus praecedere voluit Dominum, quando Dominus
de passione sua futura diceret: consilium illi quasi
salutis voluit dare, consilium salutis aeger salvatori.
Et quid ait Domino de illa futura sua passione confirmanti? <hi>Absit a te, Domine,</hi> 
 propitius tibi esto, <hi>non
fiet istud.</hi> Praecedere volebat, ut Dominus sequeretur.
Et ille quid? <hi>Redi retro, satanas <note>(Id. XVI, 22, 23)</note>
          </hi>.
Praecedendo satanas es, sequendo discipulus eris.
Hoc ergo et istis, <hi>Avertantur retrorsum, et confundantur,
qui cogitant mihi mala.</hi> Cum enim coeperint retrorsum
sequi, jam non cogitabunt mala, sed desiderabunt
bona.</p>
        </div3>
<div3>
          <head>9.</head>
          <p>
 <hi>[vers. 5, 6.]</hi> Quid alii? Non enim omnes sic
vincuntur, ut convertantur et credant: multi in pertinacia
remanent, multi spiritus praecedendi servant
in corde; et si non exserunt, tamen parturiunt, et
ubi locum invenerint, pariunt. De talibus quid sequitur? <hi>Fiant tanquam pulvis ante faciem venti.</hi> 
 Non
sic impii, non sic, sed tanquam pulvis quem projicit
ventus a facie terrae <note>(Psal. I, 4)</note>. Ventus tentatio est,
pulvis iniquus. Quando venerit tentatio, tollitur pulvis;
nec stat, nec resistit. <hi>Fiant tanquam pulvis ante
faciem venti: et angelus Domini tribulans eos. Fiat via
eorum tenebrae et lubricum.</hi> Horrenda via. Tenebras
solas quis non horreat? Lubricum solum quis non
caveat? In tenebris et lubrico qua is? ubi pedem
figis? Sunt ista duo mala magnae poenae hominum:
tenebrae, ignorantia; lubricum, luxuria. <hi>Fiat via eorum
tenebrae et lubricum: et angelus Domini persequens
eos:</hi> ut non possint stare. Nam unusquisque in tenebris
et lubrico cum viderit quia si pedem moverit,
labitur, et lux illi ante pedes non est; vel hoc forte
facit, ut exspectet donec luceat: sed ibi est angelus
Domini persequens eos. Haec eis futura praedixit,
non quasi ut evenirent optavit. Quanquam et Propheta
in spiritu Dei sic ea dicat, quomodo illa Deus
<pb n="0329"/>
facit, certo judicio, bono, justo, sancto, tranquillo,
non perturbatus ira, non amaro zelo, non animo
inimicitiarum exercendarum, sed justitia vitiorum
puniendorum; verumtamen prophetia est.</p>
        </div3>
<div3>
          <head>10.</head>
          <p>
 <hi>[vers. 7, 8.]</hi> Unde autem tanta mala ista?
Quo merito? Audi, quo merito: <hi>Quoniam gratis absconderunt
mihi muscipulae suae corruptionem.</hi> In ipso
capite nostro attendite, hoc fecerunt Judaei, absconderunt
muscipulae suae corruptionem. Cui absconderunt
muscipulam? Qui videbat corda abscondentium.
Sed tamen erat inter illos ignoranti similis
quasi falleretur, cum illi in eo deciperentur, in quo
cum falli arbitrabantur. Ideo enim ille tanquam fallebatur
inter illos vivens, quia nos inter tales sic victuri
eramus, ut sine dubio falleremur. Ille videbat
traditorem suum, et elegit illum magis ad opus necessarium.
Illius malo magnum bonum operatus est:
et tamen inter duodecim electus est, ne ipse duodenarius
tam exiguus numerus esset sine malo. Hoc ad
exemplum nostrae patientiae, quoniam necesse erat ut
inter malos viveremus; necesse erat ut malos, sive
scientes, sive nescientes, toleraremus: exemplum
patientiae praebuit ne deficias, cum coeperis inter malos
vivere. Et quia illa schola Christi in duodecim
non defecit, quanto magis nos firmi esse debemus,
cum implentur in Ecclesia magna, quae de malorum
permixtione praedicta sunt? Neque enim videbat ipsa
schola redditum semini Abrahae quod erat promissum,
et ipsam aream unde massa quae implebit horreum,
processura est. Quare igitur non, cum trituratur,
in ea digne palea toleratur, donec ultima ventilatione
purgetur? Hoc enim futurum est malis quod
audistis.</p>
        </div3>
<div3>
          <head>11.</head>
          <p>
 Sed tamen quid faciendum est? <hi>Gratis absconderunt
mihi corruptionem muscipulae suae.</hi> Quid est, <hi>gratis?</hi> 
 Quibus nihil mali feci, quibus nihil nocui. <hi>Vane
exprobraverunt animam meam.</hi> Quid est, <hi>vane?</hi> Falsa
dicentes, nihil probantes. <hi>Veniat illis muscipula,
quam ignorant.</hi> Magnifica retributio, nihil justius. Illi
absconderunt muscipulam, ut ego ignorarem: illis
veniat muscipula, quam ignorant. Nam ego scio muscipulam
ipsorum. Quae autem muscipula illis ventura
est? Illa quam ignorant. Audiamus ne forte dicat
illam: <hi>Veniat illis muscipula, quam ignorant.</hi> 
Forte aliam illi absconderunt, alia illis ventura est?
Non: sed quid? Criniculis peccatorum suorum unusquisque
constringitur <note>(Prov. V, 22)</note>. Inde decipiuntur,
unde decipere voluerunt. Inde illis nocebitur,
unde nocere conati sunt. Sequitur enim: <hi>Et captio
quam occultaverunt, comprehendat illos.</hi> Tanquam si
quisquam veneni calicem praeparet alicui, et oblitus
ebibat: et tanquam si foveam fodiat quisquam, in
quam quisque inimicus ejus in tenebris incidat; et
ille oblitus quod foderat, ambulans ea via prior illuc
cadat. Prorsus, fratres mei, ita credite, ita certi
estote: ita si est in vobis excellentior prudentiae
ratio, videte atque perspicite: Nemo malus non sibi
prius nocet. Sic enim esse putate malitiam, quomodo
<pb n="0330"/>
ignem. Incendere vis aliquid: illud quod admoves,
prius ardet, nisi ardeat, non incendit. Facula est,
hanc faculam apponis ut aliquid incendat: numquid
non ipsa facula quam apponis, prior ardet, ut aliquid
possit incendere? Malitia ergo procedit ex te, et
quem prius vastat nisi te? Quo profunditur ramum
laedit, ubi radicem habet non laedit? Et quidem dico,
quod malitia tua ut alteri non noceat fieri potest: ut
autem tibi non noceat, fieri non potest. Nam quid
nocitum est sancto viro Job, de quo praelocuti sumus?
Quomodo in alio psalmo dicitur, <hi>Sicut novacula acuta
fecisti dolum <note>(Psal. LI, 4)</note>
          </hi>. Quid fit de acuta novacula?
Capilli, res superfluae deciduntur. Quid ergo
facis ei quem vis nocere? Si nequam tibi ad malum
consentiat cui vis nocere, non malitia tua ei nocitura
est, sed sua: si autem intus ipse malitia careat, et
cor mundum subdat illi voci dicenti, <hi>Salus tua ego
sum,</hi> forinsecus oppugnas, interiorem hominem non
expugnas: malitia tamen tua ab interiore tuo procedit,
te prius inanem reddit. Tu putris es intus, unde
iste vermis processit; intus nihil integrum dereliquit. <hi>Et captio quam occultaverunt, comprehendat eos:
et in muscipula incidant in ipsa.</hi> 
 Non quod putabas forte
paulo ante cum audires, <hi>Veniat illis muscipula, quam
ignorant,</hi> id est, quasi aliquid aliud ex occulto inevitabile.
In qua ergo? In ipsa iniquitate, quam mihi
absconderunt. Nonne hoc factum est Judaeis? Dominus
eorum iniquitatem vicit, illi iniquitate sua victi
sunt. Ille surrexit pro nobis, illi mortui sunt in se.</p>
        </div3>
<div3>
          <head>12.</head>
          <p>
 <hi>[vers. 9.]</hi> Haec ergo malis nocere mihi volentibus:
mihi quid? <hi>Anima autem mea exsultabit in Domino:</hi> 
tanquam in eo a quo audierit, <hi>Salus tua ego
sum:</hi> tanquam non quaerens alias extrinsecus divitias,
tanquam non quaerens circumfluere voluptatibus
bonisque terrenis; sed conjugem verum gratis amans,
non ab illo volens accipere quod delectet, sed ipsum
solum sibi proponens a quo delectetur. Quid enim
melius Deo dabitur mihi? Amat me Deus: amat te
Deus. Ecce proposuit, pete quod vis <note>(Matth. VII, 7)</note>.
Si tibi Imperator diceret, Pete quod vis, quos tribunatus
comitivasque ructares! Quanta tibi proponeres
et accipienda et aliis largienda! Deo tibi dicente,
Pete quod vis, quid petiturus es? Excute mentem
tuam, exsere avaritiam tuam, protende quantum
potes, et dilata cupiditatem tuam: non quicumque,
sed omnipotens Deus dixit, Pete quod vis. Si possessionum
es amator, desideraturus es totam terram,
ut omnes qui nascuntur, coloni tui aut servi tui sint.
Et quid cum totam terram possederis? Mare petiturus
es, in quo vivere tamen non poteris. In hac avaritia
te pisces superabunt. Sed forte insulas possidebis.
Transcende et haec, pete et aerem quamvis volare
<pb n="0331"/>
non possis: porrige cupiditatem tuam usque ad coelum,
dic tuum esse solem, lunam, stellas, quia ille
qui fecit omnia dixit, Pete quod vis: tamen nihil invenies
carius, nihil invenies melius, quam ipsum qui
fecit omnia. Ipsum pete qui fecit, et in illo et ab illo
habebis omnia quae fecit. Omnia cara sunt, quia
omnia pulchra sunt: sed quid illo pulchrius? Fortia
sunt: sed quid illo fortius? Et nihil magis vult dare
quam se. Si aliquid inveneris melius, pete. Si aliud
petieris, injuriam facies illi, et damnum tibi, praeponendo
illi quod fecit, cum velit seipsum tibi dare
qui fecit. In hoc amore dixit illi anima quaedam: <hi>Numquid ipse es pars mea, Domine 
 <note>(Psal. LXXII, 26)</note>
          </hi>?
id est, tu es pars mea. Eligant sibi qui volunt quid
possideant, faciant sibi partes de rebus: Pars mea tu
es, te mihi elegi. Et iterum: <hi>Dominus pars haereditatis
meae.</hi> Possideat te, ut possideas illum: eris praedium
ipsius, eris domus ipsius. Possidet ut prosit,
possidetur ut prosit. Numquid ut aliquid ei tu prosis?
Nam <hi>dixi Domino: Deus meus es tu, quoniam bonorum
meorum non eges <note>(Psal. XV, 5, 2)</note>
          </hi>. <hi>Anima autem
mea exsultabit in Domino. Delectabitur super
salutare ejus.</hi> Salutare Dei Christus est. Quoniam
viderunt oculi mei salutare tuum <note>(Luc. II, 30)</note>.</p>
        </div3>
<div3>
          <head>13.</head>
          <p>
 <hi>[vers. 10.] Omnia ossa mea dicent: Domine,
quis similis tibi?</hi> Quis digne de his verbis aliquid dicat?
Ego puto tantum pronuntianda esse, non exponenda.
Quid quaeris illud aut illud? Quid simile
Domino tuo? Ipsum habes ante te. <hi>Omnia ossa mea
dicent: Domine, quis similis tibi?</hi> Narraverunt mihi
injusti delectationes, sed non sicut lex tua, Domine <note>(Psal. CXVIII, 85)</note>.
Fuerunt persecutores qui dicerent:
Adora Saturnum, adora Mercurium. Non colo, inquit,
idola. <hi>Domine, quis similis tibi?</hi> Illi oculos habent, et
non vident; aures habent, et non audiunt <note>(Psal. CXIII,
5, 6)</note>. <hi>Domine, quis similis tibi,</hi> qui fecisti oculum ad
videndum, aurem ad audiendum? Sed non colo, inquit,
idola, quia faber fecit. Cole arborem et montem:
et hoc numquid faber fecit? Et hic: <hi>Domine,
quis similis tibi?</hi> Terrena mihi ostenduntur, tu terrae
creator es. Et hinc forte advertunt ad superiorem
creaturam, et dicunt mihi: Cole lunam, cole istum
solem, qui luce sua, tanquam magna lucerna, de
coelo efficit diem. Et hic plane dico: <hi>Domine, quis similis
tibi?</hi> Lunam et stellas tu fecisti, solem dici tu
accendisti, coelum tu composuisti. Sunt multa invisibilia
meliora. Sed forte et hic dicitur mihi: Angelos
cole, Angelos adora. Et hic dicam: <hi>Domine, quis similis
tibi?</hi> Et ipsos Angelos tu creasti. Nihil sunt Angeli,
nisi videndo te. Melius est cum ipsis possidere
te, quam ipsos adorando cadere a te.</p>
        </div3>
<div3>
          <head>14.</head>
          <p>
 <hi>Omnia ossa mea dicent: Domine, quis similis tibi?</hi> 
O corpus Christi sancta Ecclesia, omnia ossa tua dicant: <hi>Domine, quis similis tibi?</hi> 
 Et si carnes persecutioni
cesserunt, ossa dicant: <hi>Domine, quis similis
tibi?</hi> De justis enim dictum est: <hi>Diligit Dominus omnia
ossa eorum, unum ex illis non confringetur (Psal. XXXIII,
<pb n="0332"/>
21)</hi>. Quam multis justis in persecutione ossa confracta
sunt? Postremo, justus ex fide vivit <note>(Rom. I, 17)</note>, et
Christus justificat impium <note>(Id. IV, 5)</note>. Quomodo autem
justificat, nisi credentem et confitentem? Quia
corde creditur ad justitiam, ore autem confessio fit
ad salutem <note>(Id. X, 10)</note>. Ergo et ille latro, quamvis ex
latrocinio ductus ad judicem, et a judice in crucem,
tamen in ipsa cruce justificatus est: corde credidit,
ore confessus est. Neque enim injusto et non jam justificato
diceret Dominus: <hi>Hodie mecum eris in paradiso <note>(Luc. XXIII, 43)</note>
          </hi>:
et tamen ossa ejus confracta
sunt. Nam quando ventum est ut corpora deponerentur
causa imminentis sabbati, inventus est Dominus
jam exanimis, et non sunt ossa ejus comminuta <note>(Joan.
XIX, 33)</note>. Illi autem qui vivebant, ut deponerentur,
confracta eis sunt crura, ut hoc dolore mortui possent
sepeliri. Numquid unius latronis qui perseveravit impius
in cruce, confracta sunt ossa, et non etiam illius
qui corde credidit ad justitiam, ore confessus est ad
salutem? Ubi est ergo hoc quod dictum est, <hi>Custodit
Dominus omnia ossa eorum, unum ex his non conteretur <note>(Psal. XXXIII, 21)</note>
          </hi>;
nisi quia ossa dicuntur in corpore
Domini omnes justi, firmi corde, fortes, nullis persecutionibus
et tentationibus cedentes ad consentiendum
malo? Et unde possent nullis tentationibus cedere,
nisi cum persecutores dixerint, Ecce ille deus, ecce
qualis ille deus: veniat ille, liget tibi: ecce est hic
nescio quis in monte magnus sacerdos: forte ideo
pauper es, quia non te adjuvat ille deus; supplica illi,
et adjuvat: forte ideo aegrotas, quia illi non supplicas;
supplica illi, et convalesces: forte ideo filios non habes;
supplica illi, et habebis. Hic vero si in corpore
Domini de ossibus est, repellit omnes istas voces, et
dicit: <hi>Domine, quis similis tibi?</hi> Da, si vis dare, et in
hac vita, quod quaero: si autem non vis, tu esto vita
mea, quem semper quaero. Hinc ad te libera fronte
exeam, si alium adoravero, et te offendero? Cras forte
moriturus sum, qua fronte te videbo? Magna misericordia
ipsius, et monuit ut bene vivamus, et diem nobis
novissimum mortis nostrae abscondit, ne nobis de
futuro aliquid promittamus. Facio hodie, et vivo: cras
non facio. Quid si te non invenit eras? Dic ergo inter
ossa Christi: <hi>Domine, quis similis tibi? Omnia ossa mea
dicent: Domine, quis similis tibi?</hi> </p>
        </div3>
<div3>
          <head>15.</head>
          <p>
 <hi>Eruens inopem de manu fortiorum ejus</hi>, <hi>egenum
et pauperem a diripientibus eum.</hi> Huc usque Psalmus
lectus est hodie, huc usque tractandus est; ne in
fastidium veniant quae dicta sunt, dum volumus et
alia dicere. Sufficiant ergo hodie haec: <hi>Eruens inopem
de manu fortiorum ejus.</hi> Quis eruens, nisi qui manu
fortis est? Ille David cruet inopem de manu fortiorum
ejus. Fortior enim fuerat diabolus ad tenendum
te, quia ipse vicit cui consensisti. Sed quid fecit manu
fortis? Nemo intrat in domum fortis ut vasa ejus diripiat,
nisi prius alligaverit fortem <note>(Matth. XII, 29)</note>.
<pb n="0333"/>
Potestate sua sacratissima, magnificentissima, alligavit
diabolum, effundendo frameam ad concludendum
eum, ut eruat inopem et egenum, cui non erat adjutor <note>(Psal. LXXI, 12)</note>.
Quis enim adjutor tibi, nisi Dominus
cui dicis: <hi>Domine, adjutor meus et redemptor
meus <note>(Psal. XVIII, 15)</note>
          </hi>? Si de tuis viribus praesumere
volueris, inde cades unde praesumpseris: si de alterius,
dominari vult, non subvenire. Ille ergo unus
quaerendus est, qui et redemit, et liberos fecit, et
sanguinem suum ut eos emeret dedit, et servos suos
fratres fecit.
</p>
        </div3>
      </div1>

<div1>
        <head>SERMO II, HABITUS DIE PROXIMO POST SUPERIOREM SERMONEM. <hi>De reliqua parte Psalmi.</hi> </head>
<div3>
          <head>1.</head>
          <p>
 Ad reliqua Psalmi intendamus animum, Dominumque
et Deum nostrum, et de sanitate intelligendi,
et de fructu bene agendi deprecemur. Quo usque hesterno
die disputatum sit, credo meminisse Charitatem
Vestram: ex ipso loco hodie sumamus exordium.
Intelligimus enim hic vocem Christi; vocem scilicet
capitis et corporis Christi. Christum cum audis, noli
sponsum a sponsa separare, et intellige magnum illud
sacramentum: <hi>Erunt duo in carne una <note>(Ephes. V,
31)</note>
          </hi>. Si duo in carne una, quare non et in voce una?
Non enim tentationes caput hic pertulit, et corpus
non perfert: aut vero fuit causa patiendi capiti, nisi
ut corpori praeberet exemplum. Dominus enim voluntate
passus est, nos necessitate: ille miseratione,
nos conditione. Proinde illius voluntaria passio, nostra
est necessaria consolatio; ut quando talia forte
perpetimur, intueamur caput nostrum, ut ejus exemplo
commoniti dicamus nobis: Si ille, quid nos? Et
quemadmodum ille, ita et nos. Quantumlibet enim
saevierit inimicus, usque ad mortem corporis accedere
potuit: quod corpus nec ipsum exstinguere potuit
in Domino, quia tertio die resurrexit. Quod in illo
factum est die tertio, hoc in nostro in fine saeculi.
Spes resurrectionis nostrae differtur, numquid aufertur?
Cognoscamus hic ergo voces Christi, carissimi,
et separemus eas a vocibus impiorum. Voces sunt
enim corporis persecutionem angustiasque et tentationes
in hoc saeculo patientis. Sed quoniam multi hic
patiuntur, et pro peccatis et pro sceleribus suis; magna
vigilantia discernenda est causa, non poena. Sceleratus
enim potest habere martyris similem poenam,
sed tamen dissimilem causam. Tres erant in cruce <note>(Luc. XXIII, 33)</note>,
unus Salvator, alius salvandus, alius
damnandus: omnium par poena, sed impar causa.</p>
        </div3>
<div3>
          <head>2.</head>
          <p>
 <hi>[vers. 11, 12.]</hi> Dicat ergo caput nostrum: <hi>Insurgentes
testes iniqui, quae ignorabam interrogabant me.</hi> 
Nos autem dicamus capiti nostro: Domine, quid ignorabas?
Itane tu aliquid ignorabas? Nonne et interrogantium
corda noveras? nonne eorum dolos ante
prospexeras? nonne in eorum manus te sciens dederas?
nonne ut ab eis patereris veneras? Quid ergo
ignorabas? Ignorabat peccatum: et hoc peccatum
ignorabat, non quasi non judicando, sed non committendo.
Sunt hujusmodi locutiones etiam quotidianae,
cum dicis de aliquo, Non novit stare, hoc est,
quia non stat: et, Non novit benefacere, quia non
<pb n="0334"/>
benefacit. Non novit malefacere, quia non malefacit.
Quod alienum est ab opere, alienum est a conscientia:
quod alienum est a conscientia, alienum videtur
et a scientia. Ita dicitur Deus nescire, quomodo ars
non novit vitia; et tamen per artem cognita dijudicantur.
Hoc ergo nobis caput nostrum interrogantibus
ex ipsius Evangelii sui veritate respondet, cum
dixerimus, Domine, quid ignorabas? quid tu potuisti
interrogari quod nesciebas? Respondet: Iniquitates
ignorabam, de iniquitatibus interrogabar. Habes in
Evangelio, si non me credis ignorare iniquitates, quia
et ipsos iniquos ignoro, quibus in fine dicturus sum: <hi>Non novi vos, recedite a me qui operamini iniquitatem <note>(Matth. VII, 23)</note>
          </hi>.
Numquid non noverat quos damnabat?
aut potest juste damnare, nisi bonus cognitor?
Et tamen bonus cognitor non est mentitus, dicendo, <hi>Non novi vos:</hi> 
 id est, non coaptamini corpori meo,
non haeretis regulis meis: vitia estis; ego autem ars
ipsa sum quae non habet vitium, et in qua quisque
non discit nisi non facere vitium. <hi>Insurgentes testes
iniqui, quae ignorabam interrogabant me.</hi> Quid sic ignorabat
Christus, quam blasphemare? Hinc interrogabatur
a persecutoribus, et quia verum dixit, blasphemasse
judicatus est <note>(Id. XXVI, 65)</note>. Sed a quibus? De
quibus sequitur, <hi>Retribuebant mihi mala pro bonis, et
sterilitatem animae meae.</hi> Ego attuli fecunditatem, ipsi
retribuebant sterilitatem; ego vitam, ipsi mortem;
ego honorem, ipsi contumelias: ego medicinam, ipsi
vulnera; et in his omnibus quae retribuebant, utique
sterilitas erat. Hanc sterilitatem in arbore maledixit,
ubi fructum cum quaereret non invenit <note>(Id. XXI, 19)</note>.
Folia erant, et fructus non erant: verba erant, et facta
non erant. Vide in verbis numerositatem, et in
factis sterilitatem: Qui praedicas non furandum, furaris;
qui dicis non adulterandum, adulteras <note>(Rom.
II, 21, 22)</note>. Tales erant qui Christum quae ignorabat
interrogabant.</p>
        </div3>
<div3>
          <head>3.</head>
          <p>
 <hi>[vers. 13.] Ego autem cum mihi molesti essent, induebam
me cilicio: et humiliabam in jejunio animam meam: et
oratio mea in sinum meum convertetur</hi>. Docemur quidem,
fratres, quia pertinemus ad corpus Christi, quia sumus
membra Christi <note>(I Cor. XII, 27)</note>: et admonemur in
omni tribulatione nostra, non cogitare quemadmodum
respondeamus inimicis, sed quemadmodum orando
Deum propitiemus, et maxime ne tentatione vincamur;
deinde, ut etiam illi qui nos persequuntur, ad sanitatem
justitiae convertantur. Nullum majus, nullum
melius negotium est in tribulatione, quam recedere
ab eo strepitu, qui foris est, et ire in interiora mentis
secretaria <note>(Matth. VI, 6)</note>; ibi Deum invocare, ubi nemo
videt gementem et subvenientem; illius cubiculi
adversus omnem extrinsecus illatam molestiam ostium
claudere, humiliare seipsum in confessione peccati,
magnificare et laudare Deum, et corripientem et consolantem:
prorsus hoc omni modo tenendum est.
<pb n="0335"/>
Verumtamen in corpore hoc dixerimus, id est in nobis:
in Domino autem nostro Jesu Christo quid tale
agnoscimus? Evangelio perspecto et diligentissime
perscrutato, non invenimus Dominum in aliqua passione
et tribulatione sua induisse se cilicio. Jejunasse
quidem eum legimus postea quam baptizatus est: cilicium
ibi nullum audivimus, nullum legimus: jejunasse
autem nondum Judaeis persequentibus, sed diabolo
tentante <note>(Matth. IV, 1)</note>. Non eo tempore dico jejunasse
Dominum, quando eum interrogabant quae ignorat,
et quando retribuebant mala pro bonis, insectando,
persequendo, tenendo, flagellando, vulnerando, occidendo:
sed tamen in his omnibus, fratres, si aliquantulum
pia curiositate levemus velum, et interiora hujus
Scripturae oculo cordis intento rimemur, invenimus
et hoc fecisse Dominum. Cilicium fortasse appellat
carnis suae mortalitatem. Quare cilicium? Propter similitudinem
carnis peccati. Apostolus enim dicit: <hi>Misit
Deus Filium suum in similitudinem carnis peccati,
ut de peccato damnaret peccatum in carne <note>(Rom. VIII, 3)</note>
          </hi>:
hoc est, Filium suum induit cilicio, ut de cilicio damnaret
hoedos. Non quia peccatum erat, non dico in
Verbo Dei, sed nec in ipsa quidem dico anima sancta
et mente hominis, quem sibi ad unitatem personae
Verbum Dei et Sapientia coaptaverat; sed nec in ipso
corpore peccatum ullum erat, sed similitudo carnis
peccati erat in Domino; quia mors non est nisi de peccato <note>(Id. V, 12)</note>,
et utique corpus illud mortale erat.
Nam nisi mortale esset, non moreretur; si non moreretur,
non resurgeret; si non resurgeret, exemplum
vitae aeternae nobis non demonstraret. Ergo sic dicitur
mors peccatum, quae facta est peccato, quomodo
dicitur lingua graeca, lingua latina, non ipsum membrum
carnis, sed quod fit per membrum carnis. Nam
lingua in membris nostris unum est de caeteris, sicut
oculi, nasus, aures, et caetera: lingua autem graeca,
verba graeca sunt: non quia verba lingua, sed quia
verba per linguam. Dicis de aliquo, Agnovi faciem
ipsius, de membro corporis loquens: et dicis etiam,
Agnovi manum ipsius absentis, non manum in corpore,
sed scripturam quae facta est per manum quae erat
in corpore. Sic ergo peccatum Domini, quod factum
est de peccato, quia inde carnem assumpsit, de massa
ipsa quae mortem meruerat ex peccato. Etenim ut celerius
dicam, Maria ex Adam mortua propter peccatum,
Adam mortuus propter peccatum, et caro Domini
ex Maria mortua est propter delenda peccata.
Hoc cilicio se induit Dominus: et ideo non est agnitus,
quia sub cilicio latitabat. <hi>Cum mihi,</hi> inquit, <hi>molesti essent,
induebam me cilicio:</hi> id est, illi saeviebant, ego
latebam. Si enim latere nollet, nec mori posset, quandoquidem
uno temporis puncto stillam quamdam potestatis
suae, si vel stilla dicenda est, exseruit, quando
<pb n="0336"/>
eum tenere voluerunt, et ad unam ejus interrogationem,
Quem quaeritis, redierunt omnes retro et ceciderunt <note>(Joan. XVIII, 4, 6)</note>.
Tantam potestatem in passione
non humiliaret, nisi sub cilicio lateret.</p>
        </div3>
<div3>
          <head>4.</head>
          <p>
 Ergo <hi>induebam me cilicio: et humiliabam in jejunio
animam meam.</hi> Iterum si intelleximus cilicium,
quomodo intelligimus jejunium? Manducare volebat
Christus, quando poma quaerebat in arbore, et si inveniret
manducaret <note>(Marc. XI, 13)</note>? Bibere volebat
Christus, quando dixit mulieri Samaritanae, <hi>Da mihi
bibere <note>(Joan. IV, 7)</note>
          </hi>, dixit in cruce, <hi>Sitio <note>(Id. XIX, 28)</note>
          </hi>?
Quid esurivit, quid sitivit Christus, nisi bona opera
nostra? In illis enim crucifigentibus et persequentibus,
quia nulla bona opera invenerat, jejunabat: retribuebant
enim sterilitatem animae ipsius. Nam quale
jejunium ipsius fuit, qui vix invenit unum latronem,
quem in cruce gustaret? Apostoli enim fugerant, et
se in turba absconderant. Et ille Petrus qui se usque
ad mortem Domini perseveraturum esse promiserat,
jam ter negaverat, jam fleverat, et adhuc in turba latebat,
adhuc timebat ne agnosceretur. Postremo illo
viso mortuo, omnes de salute ipsa desperaverunt:
quos desperantes invenit post resurrectionem, et
locutus cum eis invenit eos dolentes et lugentes,
nihil jam sperantes. Nam et ita sunt quidam eorum
cum eo locuti, cum diceret: <hi>Quid loquimini inter vos?</hi> 
Illi enim de illo loquebantur: <hi>Tu solus,</hi> inquiunt, <hi>peregrinus
es in Jerusalem, et non cognovisti quae fecerunt
sacerdotes et principes nostri de Jesu Nazareno, qui
erat potens in factis et dictis, quomodo eum crucifixerunt
et occiderunt? Nos autem sperabamus, quia ipse
erat redempturus Israel <note>(Luc. XXIV, 18-21)</note>
          </hi>. In magno
jejunio Dominus remanserat, nisi reficeret quos voraret.
Nam refecit eos, consolatus est eos, confirmavit
eos, et in corpus suum convertit eos. Fuit ergo et hoc
modo in jejunio Dominus noster.</p>
        </div3>
<div3>
          <head>5.</head>
          <p>
 <hi>Et oratio mea,</hi> inquit, <hi>in sinum meum convertetur.</hi> 
In hoc plane versu magnus sinus est, et praestet Dominus
ut penetrabilis nobis fiat. In sinu enim secretum
agnoscitur. Et quidem, fratres, et nos orare sic
bene admonemur in sinu nostro, ubi Deus videt, ubi
Deus audit, quo nullus oculus humanus penetrat, quo
non videt nisi qui subvenit; ubi oravit Susanna, et cum
ejus vox ab hominibus non audiretur, a Deo tamen
audita est <note>(Dan. XIII, 35, 44)</note>. Et hoc bene admonemur:
sed in Domino nostro aliquid plus debemus intelligere,
quia et ipse oravit. Et quidem cilicium ejus
non agnoscimus in Evangelio secundum litteram. Nec
jejunium ejus tempore passionis secundum litteram:
adeoque ea exposuimus in allegoria et similitudine
dicta, ut potuimus. Orationem vero ejus et de cruce
audivimus: <hi>Deus meus, Deus meus, utquid me dereliquisti <note>(Psal. XXI, 2; Matth. XXVII, 46)</note>
          </hi>?
Sed et ibi nos
eramus. Quando enim eum dereliquit Pater, a quo
nunquam discessit? Legimus etiam in monte orasse
solum Jesum, legimus pernoctasse in oratione; etiam
sub tempus ipsius passionis <note>(Id. XIV, 23; Luc. VI, 12)</note> 
<pb n="0337"/> <hi>In sinum</hi> 
 ergo <hi>meum convertetur oratio mea.</hi> Nescio
quid melius intelligam de Domino: interim nunc quod
occurrit, forte melius aliquid postea occurret, vel
mihi, vel cuiquam meliori, <hi>in sinum meum convertetur
oratio mea,</hi> hoc intelligo dictum, quia in sinu suo habebat
Patrem. Deus enim erat in Christo mundum
reconcilians sibi <note>(II Cor. V, 19)</note>. In se habebat quem deprecaretur:
non erat ab illo longe, quia ipse dixerat: <hi>Ego in Patre, et Pater in me est 
 <note>(Joan. XIV, 10)</note>
          </hi>. Sed
quia oratio ad ipsum magis hominem pertinet: secundum
enim quod Verbum est Christus, non orat,
sed exaudit; et non sibi subveniri quaerit, sed cum
Patre omnibus subvenit: quid est, <hi>Oratio mea in sinum
meum convertetur,</hi> nisi, in meipso humanitas, in
meipso interpellat divinitatem?</p>
        </div3>
<div3>
          <head>6.</head>
          <p>
 <hi>[vers. 14.] Sicut proximum, sicut fratrem nostrum,
ita complacebam: tanquam lugens et contristatus,
ita humiliabar.</hi> Ad corpus suum respicit: jam nos
hic videamus. Quando gaudemus in oratione, quando
meus nostra serenatur, non prosperitate saeculi, sed
luce veritatis: qui sentit hanc lucem, novit quod dico,
et videt hic, agnoscitque quod dictum est, <hi>Sicut proximum,
sicut fratrem nostrum, ita complacebam.</hi> Sic
enim tunc anima placet Deo, non longe posita; <hi>In
illo,</hi> inquit, <hi>movemur et sumus <note>(Act. XVII, 28)</note>
          </hi>: quasi
fratri, quasi propinquo, quasi amico. Si autem non
est talis, ut possit sic gaudere, sic fulgere, sic propinquare,
sic adhaerere, et videt longe se inde; faciat
quod sequitur: <hi>Tanquam lugens et contristatus, ita humiliabar.
Ut fratrem nostrum, ita complacebam,</hi> propinquans
dixit: <hi>Ut lugens et contristatus, sic humiliabar,</hi> 
remotus et longe positus dixit. Quid enim luget,
nisi quod desiderat et non habet? Et nonnunquam in
uno homine utrumque contingit, ut aliquando propinquet,
et aliquando longe fiat: propinquat luce veritatis,
longe fit nubilo carnis. Neque enim, fratres, Deo
qui ubique est, et nullo continetur loco, aut per loca
propinquamus, aut ab illo per loca removemur. Propinquare
illi, est similem illi fieri; recedere ab illo,
dissimilem illi fieri. Nonne cum vides duas res prope
similes, dicis, Propinquat haec illi? Et quando tibi dissimilia
demonstrantur, quamvis uno loco et plerumque
una manu teneantur, dicis, Longe est haec species
ab illa? Ambas tenes, ambas adjungis, et dicis, Longe
est haec res ab illa: non utique loco, sed dissimilitudine.
Si ergo vis appropinquare, similis esto: si non
vis esse similis, longinquabis. Sed cum similis es,
gaude; cum dissimilis, geme: ut gemitus excitet desiderium,
imo desiderium excitet gemitum, et per gemitum
propinques, qui coeperas longinquare. Nonne
Petrus propinquavit, quando dixit: <hi>Tu es Christus Filius
Dei vivi?</hi> Et rursum idem ipse longe factus est
dicendo: <hi>Domine, absit a te, non fiet istud.</hi> Denique
tanquam proximus quid dixit propinquanti? <hi>Beatus
es, Simon Barjona.</hi> Tanquam longinquanti et dissimili
quid dixit: <hi>Redi retro, satanas.</hi> Illi propinquanti: <hi>Non
tibi revelavit caro et sanguis,</hi> inquit, <hi>sed Pater meus
qui in coelis est:</hi> illius lux te perfudit, illius luce fulges.
<pb n="0338"/>
Quando autem longe factus contradixit passioni Domini
futurae pro salute nostra: <hi>Non sapis,</hi> inquit, <hi>quae Dei
sunt, sed quae sunt hominum <note>(Matth. XVI, 16, 17, 22, 23)</note>
          </hi>.
Merito ambas res ponens quidam in psalmo ait: <hi>Ego
dixi in ecstasi mea: projectus sum a facie oculorum tuorum <note>(Psal. XXX, 23)</note>
          </hi>.
In ecstasi non diceret, nisi propinquaret:
ecstasis enim mentis excessus est. Effudit
super se animam suam, et propinquavit Deo: et per
quamdam nubem, pondusque carnis rursus in terram
projectus, recolens ubi fuisset, et videns ubi esset,
dixit: <hi>Projectus sum a facie oculorum tuorum.</hi> Ergo, <hi>Sicut proximum, sicut fratrem nostrum, ita complacebam,</hi> 
praestet ut fiat in nobis. Quando autem non fit,
vel hoc fiat, <hi>Tanquam lugens et contristatus, ita humiliabar.</hi> </p>
        </div3>
<div3>
          <head>7.</head>
          <p>
 <hi>[vers. 15.] Et adversus me laetati sunt et convenerunt,</hi> 
in unum. Illi laeti, ego tristis. Sed modo audivimus
in Evangelio, <hi>Beati qui lugent <note>(Matth. V, 5)</note>
          </hi>.
Si beati qui lugent, miseri qui rident. <hi>Adversus me
laetati sunt et convenerunt: congregata sunt in me flagella,
et ignoraverunt.</hi> Quoniam quae ignorabam interrogabant
me, et ipsi ignoraverunt quem interrogarent.</p>
        </div3>
<div3>
          <head>8.</head>
          <p>
 <hi>[vers. 16.] Tentaverunt me, et subsannaverunt
me subsannatione.</hi> Id est, irriserunt me, insultaverunt
mihi: hoc capiti, hoc corpori. Attendite, fratres,
ad gloriam Ecclesiae, quae nunc est; respicite
opprobria ejus praeterita, respicite aliquando undique
fugatos esse Christianos, et ubicumque inventos, illusos,
caesos, occisos, bestiis objectos, incensos, laetatos
homines adversus illos. Quod capiti, hoc et corpori
Sicut enim Domino in cruce, sic corpori ipsius
in omni illa quae jam facta est persecutione: nec desinunt
etiam nunc persecutiones ipsorum. Ubicumque
invenerint christianum, solent insultare, exagitare,
irridere, vocare hebetem, insulsum, nullius cordis,
nullius peritiae. Quidquid volunt faciant, Christus
in coelo est: quidquid volunt faciant, honoravit
ille poenam suam, jam crucem suam in omnium frontibus
fixit: impius insultare permittitur, saevire non
permittitur; sed tamen ex eo quod lingua promit, intelligitur
quid gestet in corde. <hi>Striderunt in me dentibus
suis.</hi> </p>
        </div3>
<div3>
          <head>9.</head>
          <p>
 <hi>[vers. 17]</hi>. <hi>Domine, quando respicies? Restitue
animam meam ab astutiis eorum, a leonibus unicam
meam.</hi> Nobis enim tardum est, et ex persona nostra
hoc dictum est, <hi>Quando respicies?</hi> id est, quando videbimus
vindictam de his qui nobis insultant? quando
illam viduam judex taedio victus exauditurus est <note>(Luc. XVIII, 3)</note>?
Verumtamen judex noster non taedio,
sed amore differt salutem nostram; ratione, non
inopia; non quia non potest et modo subvenire, sed
ut numerus omnium nostrum usque in finem possit
impleri. Et tamen nos ex desiderio quid dicimus? <hi>Domine, quando respicies? Restitue animam meam ab
astutiis eorum, a leonibus unicam meam:</hi> 
 id est Ecclesiam
meam a saevientibus potestatibus.
<pb n="0339"/>
</p>
        </div3>
<div3>
          <head>10. </head>
          <p>
 <hi>[vers. 18.]</hi> Denique vis nosse quid sit illa unica?
Lege sequentia: <hi>Confitebor tibi, Domine, in Ecclesia
multa, in populo gravi laudabo te.</hi> Plane <hi>in Ecclesia
multa, confitebor tibi, in populo gravi laudabo te.</hi> 
Fit enim confessio in omni multitudine, sed non in
omnibus Deus laudatur: tota multitudo audit confessionem
nostram, sed non in omni multitudine laus
Dei est. In ista enim omni multitudine, id est in
Ecclesia, quae toto orbe terrarum diffusa est, palea
est et frumentum: palea volat, frumentum manet;
ideo <hi>in populo gravi laudabo te.</hi> In gravi populo, quem
ventus tentationis non aufert, in his Deus laudatur.
Nam in palea blasphematur semper. Quando palea
nostra attenditur, quid dicitur? Ecce quomodo vivunt
Christiani, ecce quid faciunt Christiani; et fit
quod scriptum est: <hi>Quoniam nomen meum per vos
blasphematur in Gentibus <note>(Isai. LII, 5; Rom. II, 24)</note>
          </hi>.
Inique, invide, aream inspicis, qui totus in palea es,
non tibi facile grana occurrunt: quaere et invenies
populum gravem, in quo Dominum laudes.
Vis invenire? Esto talis. Nam si non fueris talis, difficile
est ut non omnes tales tibi videantur qualis es: <hi>Et comparantes,</hi> 
 ait Apostolus, <hi>semetipsos sibimetipsis <note>(II Cor. X, 12)</note>
          </hi>,
non intelligunt, <hi>In populo gravi laudabo
te.</hi> </p>
        </div3>
<div3>
          <head>11.</head>
          <p>
 <hi>[vers. 19-21.] Non insultent mihi qui adversantur
mihi inique:</hi> insultant enim mihi de palea mea. <hi>Qui oderunt me gratis:</hi> 
 hoc est, quibus nihil nocui. <hi>Et annuentes oculis:</hi> 
 hoc est, hypocritae simulati. <hi>Quoniam mihi quidem pacifice loquebantur.</hi> 
 Quid est, <hi>annuentes oculis?</hi> 
 Pronuntiantes vultu quod in corde
non gestant. <hi>Et annuentes oculis</hi> qui sunt? <hi>Quoniam
mihi quidem pacifice loquebantur: et super iram dolose
cogitabant. Et dilataverunt in me os suum.</hi> Primo
annuentes oculis, leones illi quaerentes rapere et devorare,
primo blandientes pacifica loquebantur, et
super iram dolose cogitabant. Quae pacifica loquebantur? <hi>Magister, scimus quia nullius personam accipis,
et in veritate viam Dei doces: Licet dare tributum
Caesari, an non licet?</hi> 
 Mihi quidem pacifica loquebantur.
Quid ergo? Eos tu non agnoscebas, et fallebant
te oculis annuentes? Imo agnoscebat; ideo ait: <hi>Quid
me tentatis, hypocritae <note>(Matth. XXII, 16-18)</note>
          </hi>? Postea
dilataverunt in me os suum, clamantes: <hi>Crucifige,
crucifige! Dixerunt: Euge, euge, viderunt oculi nostri.</hi> 
Hoc jam insultando, <hi>Euge, euge, Prophetiza nobis,
Christe <note>(Id. XXVI, 68)</note>
          </hi>. Quomodo simulata erat pax
ipsorum, quando tentabant de nummo, sic jam insultatoria
laus eorum. <hi>Dixerunt: Euge, euge, viderunt
oculi nostri:</hi> id est, facta tua, mirabilia tua. Hic est
Christus <hi>Si ipse est Christus, descendat de cruce, et
credimus ei. Alios salvos fecit, seipsum salvum facere
non potest <note>(Id. XXVII, 42)</note>
          </hi>. <hi>Viderunt oculi nostri.</hi> Hoc
est totum quod se jactabat, quod se Filium Dei dicebat <note>(Joan. XIX, 7)</note>.
Dominus autem patiens haerebat
in cruce: non potentiam perdiderat, sed sapientiam
demonstrabat. Quid enim illi erat magnum de cruce
<pb n="0340"/>
descendere, qui potuit postea de sepulcro resurgere?
Sed cessisse videretur insultantibus: et hoc oportebat,
ut resurgens suis se ostenderet, et non illis, in
magno sacramento; quia resurrectio ipsius vitam
novam significabat, vita autem nova amicis nota est,
non inimicis.</p>
        </div3>
<div3>
          <head>12.</head>
          <p>
 <hi>[vers. 22.] Vidisti, Domine, ne sileas.</hi> Quid
est, <hi>ne sileas?</hi> Judica. De judicio etenim dicitur quodam
loco: <hi>Tacui, numquid semper tacebo <note>(Isai XLII,
14)</note>
          </hi>? Et de dilatione judicii dicitur peccatori: <hi>Haec
fecisti, et tacui; suspicatus es iniquitatem, quod ero
tibi similis <note>(Psal. XLIX, 21)</note>
          </hi>. Quomodo tacet qui loquitur
per Prophetas, qui loquitur ore suo in Evangelio,
qui loquitur per Evangelistas, qui loquitur per
nos quando verum dicimus? Quid ergo? Silet a judicio,
non a praecepto, non a doctrina. Hoc autem
judicium ipsius invocat quodam modo Propheta, et
praedicit: <hi>Vidisti, Domine, ne tacueris:</hi> id est, quia
non silebis, quia necesse est ut judices. <hi>Domine, ne
discedas a me.</hi> Donec veniat judicium ne discedas a
me, sicut promisisti: <hi>Ecce ego vobiscum sum usque
in consummationem saeculi <note>(Matth. XXVIII, 20)</note>
          </hi>.</p>
        </div3>
<div3>
          <head>13.</head>
          <p>
 <hi>[vers. 23.] Exsurge Domine, et intende judicio
meo.</hi> Cui judicio? Quia tribulatus es, quia laboribus
et doloribus cruciatus es? Nonne ista etiam multi
mali patiuntur? Cui judicio? Ideo justus, quia ista
pateris? Non: sed quid? <hi>Judicio meo.</hi> Quomodo sequitur? <hi>Intende judicio meo, Deus meus et Dominus
meus, in causam meam.</hi> 
 Non in poenam meam, sed in
causam meam: non in id quod mecum habet latro
commune, sed in illud quod <hi>beati qui persecutionem
patiuntur propter justitiam <note>(Id. V, 10)</note>
          </hi>. Haec enim
causa discreta est. Nam poena similis est bonis et malis.
Itaque martyres non facit poena, sed causa. Nam
si poena martyres faceret, omnia metalla martyribus
plena essent, omnes catenae martyres traherent,
omnes qui gladio feriuntur coronarentur. Ergo discernatur
causa. Nemo dicat: Quia patior justus sum.
Quia ipse qui primo passus est, pro justitia passus
est: ideo magnam exceptionem addidit: <hi>Beati qui
persecutionem patiuntur propter justitiam.</hi> Nam multi
habentes bonam causam faciunt persecutionem; et
habentes malam causam patiuntur persecutionem. Si
enim persecutio non posset fieri bene, non diceretur
in psalmo: <hi>Detrahentem proximo suo occulte, hunc
persequebar <note>(Psal. C, 5)</note>
          </hi>. Deinde, fratres, pater bonus
et justus nonne persequitur filium luxuriosum?
Persequitur vitia ejus, non ipsum; non quod genuit,
sed quod ille addidit. Medicus nempe qui ad salutem
adhibetur, nonne ferro plerumque armatur? Sed contra
vulnus, non contra hominem. Secat, ut sanet: et
tamen cum secat aegrotum, dolet ille, clamat, resistit,
et si forte febre mentem perdiderit, etiam medicum
caedit; nec tamen ille desistit a salute aegrotantis,
quod novit facit, illum maledicentem, conviciantem
non curat. Nonne excitantur cuncti lethargici,
ne sommo gravi premantur in mortem? Et hoc
<pb n="0341"/>
patiuntur a filiis suis quos carissimos genuerunt; et
non est carus filius, nisi fuerit dormienti patri molestus.
Lethargici excitantur, phrenetici ligantur:
sed tamen utrique amantur. Nemo ergo dicat, Persecutionem
patior: non ventilet poenam, sed probet
causam; ne si causam non probaverit, numeretur
cum iniquis. Ideo quam vigilanter, quam optime hic
commendavit, <hi>Domine, intende judicio meo,</hi> non poenis
meis: <hi>Deus meus et Dominus meus, in causam
meam.</hi> </p>
        </div3>
<div3>
          <head>14.</head>
          <p>
 <hi>[vers. 24-26.] Judica me, Domine, secundum justitiam
meam.</hi> Hoc est, in causam meam. Non secundum
poenam meam, sed <hi>secundum justitiam meam,
Domine Deus meus;</hi> id est, secundum hoc me judica.</p>
        </div3>
<div3>
          <head>15.</head>
          <p>
 <hi>Et non insultent in me:</hi> inimici mei. <hi>Non dicant
in corde suo: Euge, euge, animae nostrae;</hi> id est,
Fecimus quod potuimus, occidimus, abstulimus. <hi>Non dicant:</hi> 
 Ostende quia nihil fecerunt. <hi>Non
dicant: Absorbuimus eum.</hi> Unde illi martyres dicunt: <hi>Nisi quia Dominus erat in nobis, fortasse vivos absorbuissent
nos 
 <note>(Psal. CXXIII, 1, 3)</note>
          </hi>. Quid est, <hi>absorbuissent
nos?</hi> In corpus suum trajecissent nos. Hoc enim absorbes,
quod in corpus tuum trajicis. Vult te mundus
absorbere: tu absorbe mundum, trajice illum in corpus
tuum, macta et manduca. Quod Petro dictum est, <hi>Macta et manduca 
 <note>(Act. X, 13)</note>
          </hi>: occide in eis quod
sunt, fac eos quod tu es. Illi autem contra si tibi persuaserint
impietatem, absorberis ab eis. Non quando
persequuntur te, ab his absorberis; sed quando tibi
persuadent quod sunt. <hi>Nec dicant: absorbuimus eum.</hi> 
Tu absorbe corpus Paganorum. Quare corpus Paganorum?
Vult te absorbere, fac illi quod vult tibi facere.
Ideo fortasse vitulus ille comminutus in aquam
missus, et potum datus est, ut absorberetur ab Israel
corpus impiorum <note>(Exod. XXXII, 20)</note>. <hi>Erubescant et
revereantur simul, qui gratulantur malis meis: induantur
confusione et verecundia:</hi> ut nos illos absorbeamus
erubescentes et confusos. <hi>Qui maligna loquuntur adversum
me:</hi> illi erubescant, illi confundantur.</p>
        </div3>
<div3>
          <head>16.</head>
          <p>
 <hi>[vers. 27, 28.]</hi> Quid tu jam caput cum membris? <hi>Exsultent et laetentur qui volunt justitiam meam:</hi> 
qui haeserint corpori meo. <hi>Et dicant semper: Magnificetur
Dominus, qui volunt pacem servi ejus. Et lingua
mea meditabitur justitiam tuam, tota die laudem tuam.</hi> 
Et cujus lingua durat meditari tota die laudem Dei?
Ecce modo paulo longior sermo factus est, fatigamini.
Tota die Deum laudare quis durat? Suggero remedium,
unde tota die laudes Deum, si vis. Quidquid
egeris, bene age, et laudasti Deum. Quando cantas
hymnum, laudas Deum: lingua tua quid agit, nisi
laudet et conscientia tua? Cessasti ab hymno cantando,
discedis ut reficiaris? Noli inebriari, et laudasti
Deum. Discedis ut dormias? Noli surgere ad malefaciendum,
et laudasti Deum. Negotium agis? noli
fraudem facere, et laudasti Deum. Agrum colis? Noli
litem movere, et laudasti Deum. In innocentia operum
tuorum praepara te ad laudandum Deum tota die.
</p>
        </div3>
      </div1>

<div1>
        <head>IN PSALMUM XXXV ENARRATIO. SERMO HABITUS FORTE DIE SABBATI, ex n. 19.</head>

<pb n="0342"/>
<div3>
          <head>1.</head>
          <p>
 <hi>[vers. 2.]</hi> Intendat Charitas Vestra paululum
textum et mysteria psalmi hujus; et curramus eum,
quia in multis locis apertus est: ubi autem obscuritatis
necessitas nos immorari coegerit, tolerabitis
fructu discendi. <hi>Dixit injustus ut delinquat in semetipso:
non est timor Dei ante oculos ejus.</hi> Non unum
hominem, sed genus hominum iniquorum dicit, qui
sibi adversantur, non intelligendo ut bene vivant;
non quia non possunt, sed quia nolunt. Aliud est
enim quando quisque conatur aliquid intelligere, et
per infirmitatem carnis non potest, sicut dicit quodam
loco Scriptura: <hi>Quia corpus quod corrumpitur aggravat
animam, et deprimit terrena inhabitatio sensum
multa cogitantem <note>(Sap. IX, 15)</note>
          </hi>: aliud autem quando
perniciosius agit adversum seipsum cor humanum, ut
quod possit intelligere, si bona voluntas accederet,
non intelligat, non quia difficile est, sed quia voluntas
adversa est. Hoc autem fit dum amant peccata
sua, et oderunt praecepta Dei. Sermo enim Dei adversarius
tuus est, si tu amicus sis iniquitatis tuae:
si autem tu adversarius sis iniquitatis tuae, sermo Dei
amicus tuus est, et adversarius iniquitatis tuae. Si
ergo odisti iniquitatem tuam, jungis te sermoni Dei;
et critis duo adversus illam perimendam, tu et sermo
Dei. Tu enim per te ex viribus tuis nihil potes: adjuvat
te ille qui tibi sermonem misit, et vincitur iniquitas.
Si tu illam odisti; et Deus dimisit, et eris liber:
si autem ipsam diligas; contrarium est tibi
intelligere quidquid contra illam dicitur. Fac hominem
quaerere quomodo sit aequalis Filius Patri; credidit,
quaerit intelligere, nondum potest. Magna enim
res est, et vires majores desiderat ut possit capi; et
est initium fidei quod custodit animam donec roboretur.
Lacte nutritur ut perveniat ad habitudinem et
firmitatem cibi solidioris; ut possit intelligere, <hi>In
principio erat Verbum, et Verbum erat apud Deum, et
Deus erat Verbum <note>(Joan. I, 1)</note>
          </hi>. Antequam hoc possit,
nutritur in fide: et conatur intelligere, ut intelligat
quantum Deus dederit. Numquid et hoc cum conatu
intelligit: <hi>Quod tibi fieri non vis, alii ne feceris <note>(Tob.
IV, 16)</note>
          </hi>; ut quia non vis pati iniquitatem; non facias
iniquitatem; quia non vis pati dolum et insidias, non
insidieris alteri? Hoc autem cum non vis intelligere,
voluntati tuae tribuitur. Ideo <hi>dixit injustus, ut delinquat
in semetipso:</hi> proposuit delinquere.</p>
        </div3>
<div3>
          <head>2.</head>
          <p>
 Sed numquid qui proponit delinquere, publice
hoc dicit, et non in semetipso? Quare in semetipso?
Quia homo illum non videt. Quid ergo, quia homo
non videt, in ipso corde, ubi sibi dicit ut delinquat,
Deus ibi non videt? Videt ibi Deus. Sed quid sequitur? <hi>Non est timor Dei ante oculos ejus.</hi> 
 Ante oculos
timor hominum est. Non audet enim publice profiteri
iniquitatem, ne vel reprehendatur, vel damnetur ab
hominibus. Discedit autem a conspectu hominum:
<pb n="0343"/>
quo? Ad semetipsum: ducit se intro, et nemo illum
videt: ubi meditatur dolos et insidias et delicta,
nemo videt. Posset nec ibi apud se meditari, si cogitaret
quia Deus illum videt: sed quia non est timor
Dei ante oculos ejus, cum discesserit a conspectu hominum
ad cor suum, ibi quem timeat? Numquid non
ibi est praesens Deus? Sed non est timor Dei in conspectu
ejus.</p>
        </div3>
<div3>
          <head>3.</head>
          <p>
 <hi>[vers. 3.]</hi> Meditatur ergo dolos: et sequitur,
<note>(Forte latet illum, quia Deus ibi videt? Etiam ostenditur
quod dicere coeperam: latet illum, sed volentem;
quia contra se fecit nolens intelligere.)</note> <hi>Quoniam
dolose egit in conspectu ejus.</hi> In cujus conspectu? Cujus
timor non est ante oculos ejus qui dolose egit. <hi>Ut
inveniret iniquitatem suam, et odisset.</hi> Iste sic egit ut
non inveniret. Sunt enim homines qui quasi conantur
quaerere iniquitatem suam, et timent illam
invenire; quia si illam invenerint, dicitur illis, Recedite
ab illa: haec fecisti antequam scires, iniquitatem
fecisti cum esses in ignorantia; dat Deus veniam:
modo cognovisti eam; dimitte illam ut possit facile
ignorantiae tuae venia dari, et libera fronte dicas Deo, <hi>Delicta juventutis meae et ignorantiae meae ne memineris <note>(Psal. XXIV, 7)</note>
          </hi>.
Hac illam quaerit, hac timet ne inveniat
illam: dolose enim quaerit. Non sciebam quia
peccatum est, quando dicit homo? Cum viderit quia
peccatum est, et destiterit facere ipsum peccatum,
quod ideo faciebat, quia ignorabat; vere sic voluit
nosse iniquitatem, ut inveniret, et odisset. Nunc autem
multi dolose agunt, ut inveniant iniquitatem
suam, id est, non ex animo agunt invenire et odisse.
Sed quia in ipsa inquisitione dolus est, in inventione
defensio iniquitatis erit. Cum enim invenerit iniquitatem,
ecce jam manifestum est illi, quia iniquitas
est. Noli illam facere, inquis. Et ille qui dolose agebat
ut inveniret, jam invenit, et non odit: quid enim
dicit? Quam multi hoc faciunt, et quis hoc non facit?
Et numquid omnes perditurus est Deus? Aut certe
hoc dicit: Si nollet Deus illa fieri, viverent homines
qui ista committunt? Vides quia dolose agebas ad inveniendam
iniquitatem tuam? Nam si non dolose, sed
sinceriter ageres, jam invenisses et odisses: modo invenisti
et defendis: dolose ergo agebas, cum quaereres.</p>
        </div3>
<div3>
          <head>4.</head>
          <p>
 <hi>[vers. 4.] Verba oris ejus iniquitas et dolus: noluit
intelligere, ut bene ageret.</hi> Videtis quia voluntati
illud tribuit: quia sunt homines qui volunt intelligere,
et non possunt; sunt autem homines qui nolunt
intelligere, ideo non intelligunt. <hi>Noluit intelligere
ut bene ageret.</hi> </p>
        </div3>
<div3>
          <head>5.</head>
          <p>
 <hi>[vers. 5.] Iniquitatem meditatus est in cubili suo.</hi> 
Quid dixit, <hi>in cubili suo? Dixit injustus, ut delinquat
in semetipso:</hi> quod dixit superius, <hi>in semetipso;</hi> hoc
hic dixit, <hi>in cubili suo.</hi> Cubile nostrum est cor nostrum:
ibi tumultum patimur malae conscientiae: et
ibi requiescimus, quando bona conscientia est. Qui
amat cubile cordis sui, aliquid boni ibi agat. Ibi est
cubile, ubi nos Dominus Jesus Christus jubet orare: <hi>Intra in cubiculum tuum, et claude ostium tuum.</hi> 
 Quid
<pb n="0344"/>
est, <hi>claude ostium tuum?</hi> Noli talia exspectare de Deo,
quae forinsecus sunt; sed ea quae intrinsecus sunt: <hi>Et Pater tuus, qui videt in abscondito, reddet tibi <note>(Matth. VI, 6)</note>
          </hi>.
Quis est qui non claudit ostium? Qui
talia petit a Deo pro magno et ibi constituit omnes
preces suas, ut accipiat ea quae sunt hujus saeculi
bona. Patet ostium tuum, turba videt cum oras.
Quid est claudere ostium tuum? Ut hoc petas a Deo,
quod solus Deus novit quomodo tibi det. Quid est hoc
propter quod claudis ostium, et petis? Quod oculus
non vidit, nec auris audivit, nec in cor hominis
ascendit <note>(Isai. LXIV, 4; I Cor. II, 9)</note>. Et forte non
ascendit in ipsum cubile tuum, id est in cor tuum.
Sed Deus novit quid tibi daturus est. Quando autem
erit? Quando revelabitur Dominus, quando apparebit
judex. Quid enim manifestius quam quod dicturus est
ad dexteram positis? <hi>Venite, benedicti Patris mei,
percipite regnum quod vobis paratum est ab origine
mundi <note>(Matth. XXV, 34)</note>
          </hi>. Audient haec illi qui ad
sinistram erunt, et gement infructuosa poenitentia <note>(Sap. V, 3)</note>;
quia cum ita viverent, eam fructuose
noluerunt agere. Quomodo gement? Quia non est illis
locus correctionis. Audient autem et ipsi: <hi>Ite in
ignem aeternum qui paratus est diabolo et angelis ejus <note>(Matth. XXV, 41)</note>
          </hi>.
Iste est auditus malus. Nam justi
ad auditum bonum gaudebunt; sic enim scriptum
est: <hi>In memoria aeterna erit justus, ab auditu malo
non timebit <note>(Psal. CXI, 7)</note>
          </hi>. A quo auditu malo?
Quem audituri sunt illi, <hi>Ite in ignem aeternum.</hi> Deus
ergo qui potest supra quam petimus aut intelligimus
facere <note>(Ephes. III, 20)</note>, occultum gemitum nostrum
quaerit, ut in conspectu ejus placeamus, et non nos
quasi de justitia nostra ante homines jactemus. Qui
enim de justitia sua placere vult hominibus, non eo
fine ut homines qui eum vident Deum laudent, sed ea
intentione ut ipse laudetur, non claudit ostium contra
strepitum: quia patet ostium illo strepitu, et non audit
Deus quomodo audire vult. Cubile ergo cor nostrum
laboremus mundare, ubi possit nobis bene
esse. Novit Charitas Vestra quam multa multi patiuntur
in publico, in foro, in jurgiis, in contentionibus,
in molestiis negotiorum: quomodo quisque fatigatus
negotiis foris, currit ad domum suam ut ibi requiescat,
et dat operam cito finire negotia quae foris sunt,
et tollere se ad requiem in domum suam. Ideo enim
unusquisque domum suam habet, quia ibi requiescit.
Si vero et ibi molestias patiatur, ubi potest requiescere?
Quid ergo? Bonum est ut vel in domo sua requiem
habeat. Si autem patitur foris inimicos, intus
forte malam uxorem; procedit in publicum: cum
vult requiescere ab his quae foris sunt, intrat in domum:
quando vero nec ibi requiescit, nec foris requiescit,
ubi erit requies? Saltem in cubiculo cordis,
ut tollas te ad interiora conscientiae tuae. Si ibi invenisti
forte conjugem, quae tibi non faciat amaritudinem,
sapientiam Dei; cum ipsa conjungere, quiesce
intus in cubiculo tuo, non inde te ejiciat fumus malae
conscientiae. At ille ut meditaretur dolos, illuc se
tollebat, de quo loquitur ista Scriptura, ubi homines
<pb n="0345"/>
non vident; et talia ibi meditabatur, ut nec in ipso
corde requiesceret. <hi>Iniquitatem meditatus est in cubili
suo.</hi> </p>
        </div3>
<div3>
          <head>6.</head>
          <p>
 <hi>Astitit omni viae non bonae.</hi> Quid est, <hi>astitit?</hi> 
Perseveranter peccavit. Unde et de quodam pio et
bono dicitur: <hi>Et in via peccatorum non stetit <note>(Psal. I,
1)</note>
          </hi>. Quomodo ille non stetit, sic iste astitit. <hi>Malitiam
autem non odio habuit.</hi> Ibi est finis, ibi fructus: si non
potest non habere malitiam, vel oderit illam. Cum
enim odisti illam, vix tibi subrepit ut aliquid mali facias.
Est enim peccatum in mortali corpore: sed
quid dicit Apostolus? <hi>Non regnet peccatum in vestro
mortali corpore, ad obediendum desideriis ejus <note>(Rom.
VI, 12)</note>
          </hi>. Quando incipit non esse? Quando complebitur
in nobis quod ait: <hi>Cum corruptibile hoc induerit
incorruptionem, et mortale hoc induerit immortalitatem <note>(I Cor. XV, 53)</note>
          </hi>.
Antequam hoc fiat, est delectatio
iniquitatis in corpore; sed major est delectatio voluptatis
verbi sapientiae, praecepti Dei. Vince peccatum
et voluntatem ejus. Peccatum et iniquitatem oderis,
ut jungas te Deo qui tecum illud oderit. Jam conjunctus
 mente legi Dei, mente servis legi Dei. Et si
carne propterea servis legi peccati <note>(Rom. VII, 25)</note>,
quia sunt in te delectationes quaedam carnales, tunc
nullae erunt quando jam non pugnabis. Aliud est non
pugnare, et esse in pace vera atque perpetua, aliud
pugnare et vincere; aliud pugnare et vinci; aliud nec
pugnare, sed trahi. Sunt enim homines prorsus qui
non pugnant, qualis est iste de quo loquitur: cum
enim dicit, <hi>Malitiam non odio habuit;</hi> quomodo pugnat
contra eam quam non odit? Iste a malitia trahitur,
nec pugnat. Sunt autem qui pugnare incipiunt; sed
quia de viribus suis praesumunt, ut ostendat illis Deus
quia ipse vincit, si se homo subjungit Deo, et pugnantes
vincuntur, et cum quasi coeperint tenere
justitiam, fiunt superbi, et eliduntur. Isti pugnant,
sed vincuntur. Quis est autem qui pugnat, et non
vincitur? Qui dicit: <hi>Video aliam legem in membris
meis repugnantem legi mentis meae.</hi> Vide pugnantem:
sed non de viribus suis praesumit iste, ideo victor
erit. Quid enim sequitur? <hi>Infelix ego homo, quis me
liberabit de corpore mortis hujus? Gratia Dei per Jesum
Christum Dominum nostrum <note>(Rom. VII, 23-25)</note>
          </hi>. Praesumit
de eo qui jussit ut pugnet, et vincit hostem adjutus
a jubente. Iste autem <hi>malitiam non odio habuit.</hi> </p>
        </div3>
<div3>
          <head>7.</head>
          <p>
 <hi>[vers. 6.] Domine, in coelo misericordia tua, et
veritas tua usque ad nubes.</hi> Nescio quam misericordiam
ipsius dicit, quae in coelo est. Est enim misericordia
Domini et in terra. Habes scriptum: <hi>Misericordia Domini
plena est terra <note>(Psal, XXXII. 5)</note>
          </hi>. De qua ergo misericordia
loquitur, cum dicit: <hi>Domine, in coelo misericordia
tua?</hi> Munera Dei partim temporalia sunt
<pb n="0346"/>
atque terrena, partim aeterna et coelestia: qui propter
hoc colit Deum, ut terrena ista atque temporalia accipiat,
quae omnibus praesto sunt, quasi adhuc ut
pecus est; utitur quidem misericordia Dei, sed non
illa quae excepta est, quae non dabitur nisi solis
justis, sanctis, bonis. Quae sunt munera quae omnibus
abundant? Qui solem suum oriri facit super bonos et
malos, et pluit super justos et injustos <note>(Matth. V, 45)</note>.
Quis non habet istam misericordiam Dei, primo ut
sit, ut discernatur a pecoribus, ut rationale sit animal,
qui possit Deum intelligere, deinde frui ista
luce, isto aere, pluvia, fructibus, diversitate temporum,
solatiis terrenis, salute corporis, affectu amicorum,
salute domus suae? Omnia bona sunt, et
Dei munera sunt. Ne putetis, fratres, quod aliquis illa
poterit dare, nisi unus Deus. Quicumque ergo non
exspectant ista, nisi a Domino, multum interest inter
hos et eos qui illa quaerunt aut a daemonibus, aut a
sortilegis, aut a mathematicis. Isti enim duobus modis
miseri sunt, quia et terrena sola bona desiderant,
et non ab eo petunt qui dat omnia bona. Qui vero ista
bona desiderant, et in his bonis felices esse volunt,
et ista sola petunt a Deo, hoc quidem meliores sunt,
quia a Deo petunt; sed adhuc periclitantur. Dicit aliquis:
Quare periclitantur? Aliquando enim considerant
res humanas, et vident ista omnia bona terrena,
quae desiderant, habere atque abundare impios et
iniquos, et putant quia perdiderunt mercedem colendi
Deum, quia id quod mali habent, et ipsi habent,
cum ipsi colant Deum, quem non colunt illi; aut aliquando
illi qui colunt non habent, et illi habent qui
blasphemant: ergo in periculo sunt adhuc.</p>
        </div3>
<div3>
          <head>8.</head>
          <p>
 Hic autem vere intellexit quam misericordiam
deprecetur a Deo. <hi>Domine, in coelo misericordia tua, et
veritas tua usque ad nubes:</hi> id est, misericordia quaedam
quam donas sanctis tuis, coelestis est, non
terrena; aeterna est, temporalis non est. Et quomodo
illam potuisti annuntiare hominibus? Quia <hi>veritas tua
usque ad nubes.</hi> Nam quis posset nosse coelestem
misericordiam Dei, nisi annuntiaret Deus hominibus?
Quomodo illam annuntiavit? Mittendo veritatem suam
usque ad nubes. Quae sunt nubes? Praedicatores verbi
Dei. Unde quodam loco Deus iratus est cuidam vineae.
Intelligit enim, quantum puto, Charitas Vestra, audivit
Isaiam prophetam, ubi dicit de quadam vinea: <hi>Exspectavi ut faceret uvam, fecit autem spinas.</hi> 
 Et ne
quis putaret de vinea ista visibili dicere, sic conclusit: <hi>Vinea</hi> 
 autem <hi>Domini Sabaoth, domus Israel est; et homo
Juda, novellum dilectum.</hi> Ergo ipsam vineam increpabat,
quam exspectavit ut faceret uvam, fecit autem
spinas. Et quid ait? <hi>Mandabo nubibus meis ne pluant
super eam.</hi> Iratus Deus hoc dixit: <hi>Mandabo nubibus
meis, ne pluant super eam <note>(Isai. V, 4, 6, 7)</note>
          </hi>: et vere
factum est. Missi sunt enim praedicatores Apostoli.
Sic habemus in Actibus Apostolorum, quia apostolus
<pb n="0347"/>
Paulus volebat praedicare Judaeis, et invenit ibi non
uvam, sed spinas: coeperunt enim pro bonis mala
reddere, et persequi. Et ait, tanquam implens quod
dictum est, <hi>Mandabo nubibus meis ne pluant super
eam: Ad vos missi eramus, sed quia respuistis verbum
Dei, ecce convertimur ad Gentes <note>(Act. XIII, 46)</note>
          </hi>. Ergo
impletum est, <hi>Mandabo nubibus meis ne pluant super
eam.</hi> Usque ad nubes veritas venit: ideo nobis potuit
nuntiari misericordia Dei quae in coelo est, et non in
terra. Et revera, fratres, nubes sunt praedicatores
verbi veritatis. Quando minatur per praedicatores
Deus, tonat per nubes. Quando miracula facit per
praedicatores Deus, coruscat per nubes, terret per
nubes, et irrigat per pluviam. Praedicatores ergo isti,
per quos praedicatur Evangelium Dei, nubes Dei
sunt. Speremus ergo misericordiam, sed illam quae
in coelo est.</p>
        </div3>
<div3>
          <head>9.</head>
          <p>
 <hi>[vers. 7.] Justitia tua sicut montes Dei: judicia
tua sicut abyssus multa.</hi> Qui sunt montes Dei? Qui
dicti sunt nubes, ipsi sunt et montes Dei: magni
praedicatores, montes Dei. Et quomodo, quando oritur
sol, prius luce montes vestit, et inde lux ad humillima
terrarum descendit: sic quando venit Dominus
noster Jesus Christus, prius radiavit in altitudinem
Apostolorum, prius illustravit montes, et sic descendit
lux ejus ad convallem terrarum. Et ideo quodam loco
dicit in psalmo: <hi>Levavi oculos meos in montes, unde
veniet auxilium mihi.</hi> Sed noli putare, quia ipsi montes
tibi dabunt auxilium: accipiunt enim quod dent,
non de suo dant. Et si remanseris in montibus, non
erit firma spes tua: sed in illo qui illuminat montes
spes tua et praesumptio tua debet esse. Auxilium autem
veniet tibi de montibus, quia Scripturae per
montes tibi ministratae sunt, per magnos praedicatores
veritatis: sed noli in illis figere spem tuam. Audi
quid dicat consequenter: <hi>Levavi oculos meos in montes,
unde veniet auxilium mihi.</hi> Quid ergo? Montes tibi
dant auxilium? Non: audi sequentia: <hi>Auxilium meum
a Domino, qui fecit coelum et terram <note>(Psal. CXX, 1, 2)</note>
          </hi>.
De montibus venit auxilium, sed non a montibus. Et
a quo? <hi>A Domino qui fecit coelum et terram.</hi> Erant
montes alii, per quos unusquisque cum duceret navim,
naufragium faceret. Emerserunt enim principes
haeresum, et montes erant. Arius mons erat, Donatus
mons erat. Maximianus modo quasi mons factus est.
Multi in istos montes attendentes, et terram desiderantes,
cum de fluctibus volunt liberari, ad saxa compulsi
sunt, et naufragium in terra fecerunt. A talibus
montibus non seducebatur ille qui ait: <hi>In Domino
confido, quomodo dicitis animae meae, Transmigra in
montes sicut passer <note>(Psal. X, 2)</note>
          </hi>? Nolo sit spes mea in
Ario, nolo in Donato: <hi>Auxilium meum a Domino, qui
fecit coelum et terram.</hi> Discite quantum praesumatis de
Deo, et quantum tribuatis hominibus; quia maledictus
<pb n="0348"/>
omnis qui spem suam ponit in homine <note>(Jerem. XVII,
5)</note>. Modestissime et humiliter sanctus apostolus Paulus
zelans vere Ecclesiam, sed sponso, non sibi, et horrens
illos quando voluerunt dicere, <hi>Ego sum Pauli,
ego Apollo <note>(I Cor. III, 4)</note>
          </hi>; suam personam potius assumpsit,
quam calcaret et contemneret, ut Christum
glorificaret: <hi>Numquid Paulus pro vobis crucifixus est,
aut in nomine Pauli baptizati estis <note>(Ibid. I, 13)</note>
          </hi>? Repellit
a se, sed ut mittat ad Christum. Non vult a sponsa
amari pro sponso nec amicum sponsi. Amici enim
sponsi Apostoli. Huic sponso et ille humilis Joannes,
qui putabatur Christus, zelabat. Unde ait: <hi>Non sum
ego Christus, sed qui post me venit, major me est, cujus
non sum dignus corrigiam calceamenti solvere <note>(Joan.
I, 20; Marc. I, 7)</note>
          </hi>. Vere quia tantum se humilians, ostendit
se non esse sponsum, sed amicum sponsi; et ideo
ait: <hi>Qui habet sponsam, sponsus est: amicus autem
sponsi, qui stat et audit eum, gaudio gaudet propter
vocem sponsi <note>(Joan. III, 29)</note>
          </hi>. Et si amicus sponsi mons
est, non tamen a se habet lucem mons: sed audit,
et gaudio gaudet propter vocem sponsi. <hi>Nos,</hi> inquit, <hi>de plenitudine ejus accepimus.</hi> 
 De cujus plenitudine?
Illius qui <hi>erat lumen verum, quod illuminat omnem hominem
venientem in hunc mundum <note>(Id. I, 16, 9)</note>
          </hi>. Huic
ergo zelabat Ecclesiam et Apostolus dicens: <hi>Sic nos
existimet homo quasi ministros Christi, et dispensatores
mysteriorum Dei:</hi> hoc est, <hi>Levavi oculos meos in montes,
unde veniet auxilium mihi. Sic nos existimet homo
quasi ministros Christi, et dispensatores mysteriorum
Dei <note>(I Cor. IV, 1)</note>
          </hi>. Sed ne iterum spes tua figatur in
montibus et non sit in Deo, audi: <hi>Ego plantavi,
Apollo rigavit, sed Deus incrementum dedit;</hi> et: <hi>Neque
qui plantat est aliquid, neque qui rigat, sed qui incrementum
dat Deus <note>(Ibid. III, 6, 7)</note>
          </hi>. Jam ergo dixisti: <hi>Levavi oculos meos in montes, unde veniet auxilium
mihi:</hi> 
 sed quia <hi>neque qui plantat est aliquid, neque qui
rigat;</hi> dic: <hi>Auxilium meum a Domino, qui fecit coelum
et terram:</hi> et, <hi>Justitia tua sicut montes Dei,</hi> id est,
montes implentur justitia tua.</p>
        </div3>
<div3>
          <head>10.</head>
          <p>
 <hi>Judicia tua sicut multa abyssus.</hi> Abyssum dicit
profunditatem peccatorum, quo quisque pervenit contemnendo
Deum; sicut quodam loco dicit: <hi>Dedit illos
Deus in concupiscentias cordis eorum, facere quae non
conveniunt.</hi> Intendat Charitas Vestra. Magna res est,
magna res agitur. Quid est hoc? <hi>Dedit illos Deus in
concupiscentias cordis eorum, facere quae non conveniunt.</hi> 
Ergo si Deus illos dedit in concupiscentias cordis eorum,
facere quae non conveniunt, ideo faciunt tanta
illa mala? Quasi aliquis proponat quaestionem: Si
Deus hoc facit, ut faciant quae non conveniunt, quid
ipsi fecerunt? Occultum est quod audisti: <hi>Dedit illos
Deus in concupiscentias cordis eorum.</hi> Ergo fuit concupiscentia,
quam vincere noluerunt, cui traderentur
judicio Dei. Sed ut digni haberentur qui traderentur.
<pb n="0349"/>
vide quid de illis superius dixit: <hi>Qui cum cognovissent
Deum, non ut Deum glorificaverunt, aut gratias egerunt:
sed evanuerunt in cogitationibus suis, et obscuratum est
insipiens cor eorum.</hi> Unde? De superbia. <hi>Dicentes enim
se esse sapientes, stulti facti sunt.</hi> Inde jam sequitur, <hi>Tradidit illos Deus in concupiscentias cordis eorum <note>(Rom. I, 21, 22, 24)</note>
          </hi>.
Quia ergo fuerunt superbi et ingrati,
digni habiti sunt qui traderentur in concupiscentias
cordis sui, et facti sunt abyssus multa, ut non
solum peccarent, sed etiam dolose agerent, ne intelligerent
iniquitatem suam, et odissent. Ista profunditas
est malitiae, ut nollent invenire et odisse. Sed
ad istam profunditatem quomodo quisque pervenit,
vide: <hi>Judicia Dei abyssus multa.</hi> Sicut montes Dei
justitia ejus, qui per gratiam ipsius fiunt magni: sic
et per judicia ipsius fiunt in profundo, qui merguntur
in ultima. Hac ergo delectent te montes, hac avertere
ab abysso, et convertere ad id quod dicitur: <hi>Auxilium
meum a Domino.</hi> Sed unde? <hi>Quia levavi oculos meos in
montes.</hi> Quid est hoc? Latine dicam: In Ecclesia
Christi invenis abyssum, invenis et montes; invenis
ibi pauciores bonos, quia montes pauci sunt, abyssus
lata est, id est, multos male viventes ab ira Dei,
quia sic egerunt ut traderentur in concupiscentias
cordis sui, ut jam defendant peccata sua, et non confiteantur,
sed dicant: Quare? quid feci? Et ille illud
fecit; et ille hoc fecit. Jam etiam defendere volunt
quod arguit sermo divinus: abyssus est. Ideo quodam
loco ait Scriptura, audi abyssum: <hi>Peccator,</hi> inquit, <hi>cum venerit in profundum malorum, contemnit 
 <note>(Prov.
XVIII, 3)</note>
          </hi>. Ecce <hi>judicia tua sicut abyssus multa.</hi> Sed
nondum es mons, nondum es abyssus: fuge abyssum,
attende in montes; sed nec remaneas in montibus.
Auxilium enim tuum a Domino, qui fecit coelum
et terram.</p>
        </div3>
<div3>
          <head>11.</head>
          <p>
 <hi>[vers. 8.] Homines et jumenta salvos facies, Domine;
sicut multiplicata est misericordia tua, Deus.</hi> 
Quia dixit, Misericordia tua in coelo; ut et in terra
esse sciatur, ait, <hi>Homines et jumenta salvos facies,
Domine; sicut multiplicata est misericordia tua, Deus.</hi> 
Magna est misericordia tua, et multiplex misericordia
tua, Deus: et hanc das et hominibus et jumentis. Salus
enim hominum a quo? A Deo. Numquid salus jumentorum
a Deo non est? Qui enim fecit hominem,
ipse fecit et jumenta; qui utrumque fecit, utrumque
salvat: sed salus jumentorum temporalis est. Sunt
autem qui pro magno hoc petunt a Deo quod dedit jumentis. <hi>Multiplicata est misericordia tua, Deus,</hi> 
 ut non
solum hominibus, sed et jumentis detur, quae datur
hominibus, ista carnalis et temporalis salus.</p>
        </div3>
<div3>
          <head>12.</head>
          <p>
 Ergo homines non habent aliquid apud Deum
exceptum, quod jumenta non mereantur, et quo jumenta
non perveniant? Habent plane. Et ubi est quod
habent? <hi>Filii autem hominum sub tegmine alarum tuarum
<pb n="0350"/>
sperabunt.</hi> Attendat Charitas Vestra dulcissimam
sententiam: <hi>Homines et jumenta salvos facies.</hi> Jam
dixit <hi>homines et jumenta,</hi> deinde autem, <hi>filii hominum:</hi> 
quasi alii sint homines, alii autem filii hominum. Aliquando
in Scripturis filii hominum dicuntur generaliter
homines, aliquando proprie quodam modo dicuntur
filii hominum, propria quadam significatione,
ut non omnes homines intelligantur: maxime quando
habet distinctionem. Non enim sine causa ibi positum
est, <hi>Homines et jumenta salvos facies, Domine: filii
autem hominum:</hi> quasi his sequestratis, custodit sejunctos
filios hominum. Sejunctos a quibus? Non
solum a jumentis, sed et ab hominibus, qui salutem
jumentorum quaerunt a Deo, et pro magno hoc desiderant.
Qui sunt ergo filii hominum? Qui sub tegmine
alarum ejus sperant. Illi enim homines cum jumentis
gaudent in re, filii autem hominum gaudent in spe:
illi praesentia bona sectantur cum jumentis, isti futura
bona sperant cum Angelis. Quare ergo cum distinctione
illi vocantur homines, et isti vocantur filii hominum?
Nam et quodam loco sic ait Scriptura: <hi>Quid
est homo quod memor es ejus, aut filius hominis quoniam
visitas eum <note>(Psal. VIII, 5)</note>
          </hi>? Quid est homo quod
memor es ejus? Memor ejus es, quasi absentis; filium
autem hominis visitas praesentem. Quid est, memor
es hominis? <hi>Homines et jumenta salvos facies, Domine:</hi> 
quia et ipsis malis das salutem, et ipsis qui non desiderant
regnum coelorum. Tuetur enim illos, et non
illos deserit secundum modum suum, tanquam pecora
sua: et non illos deserit; tamen tanquam absentium
memor est. At vero quem visitat, filius hominis est;
et dicitur ei: <hi>Filii autem hominum sub tegmine alarum
tuarum sperabunt.</hi> Et si vultis discernere ista duo genera
hominum, duos homines primo attendite, Adam
et Christum. Audi Apostolum: <hi>Sicut enim in Adam
omnes moriuntur, sic et in Christo omnes vivificabuntur <note>(I Cor. XV, 22)</note>
          </hi>.
Nascimur de Adam, ut moriamur: resurgimus
 per Christum, ut semper vivamus. Quando
portamus imaginem terreni hominis, homines sumus:
quando portamus imaginem coelestis hominis, filii
hominum sumus; quia Christus Filius hominis dictus
est <note>(Matth. VIII, 20, etc.)</note>. Etenim Adam homo erat,
sed filius hominis non erat: ideo illi pertinent ad
Adam qui desiderant carnalia bona, et salutem istam
temporalem. Hortamur illos ut filii sint hominum, qui
sub tegmine alarum ejus sperent, et misericordiam
illam desiderent, quae in coelo est, et quae annuntiata
est per nubes. Sed si non possunt adhuc, interim vel
temporalia bona non desiderent, nisi ab uno Deo: sic
et in Veteri Testamento serviant, ut ad Novum perveniant.</p>
        </div3>
<div3>
          <head>13.</head>
          <p>
 Nam et populus ille terrena bona desideravit,
et regnum Jerusalem, subjectionem inimicorum suorum,
abundantiam fructuum, salutem propriam, salutem
filiorum suorum. Talia desiderabant, et talia
accipiebant, sub Lege custodiebantur. Desiderabant
<pb n="0351"/>
a Deo bona, quae dat et jumentis, quia nondum ad
illos venerat Filius hominis, ut essent Filii hominum:
tamen jam habebant nubes annuntiantes Filium hominis.
Venerunt ad illos Prophetae, annuntiaverunt
Christum: et erant ibi quidam qui intelligebant, et
spem futuram habebant, ut acciperent misericordiam,
quae in coelo est. Erant ibi qui nonnisi carnalia desiderarent
et terrenam ac temporalem felicitatem. Ipsis
labebantur pedes ad facienda vel adoranda idola.
Quando enim illos admonebat, et flagellabat in his
omnibus quibus delectabantur, et auferebat ea, patiebantur
famem, bella, pestilentias, morbos, et
convertebantur ad idola. Talia bona quae pro magno
a Deo desiderare debebant, ab idolis desiderabant,
et dimittebant Deum. Attendebant enim ipsa bona,
quae quaerebant, abundare impiis et sceleratis, et putabant
se frustra Deum colere, quia non dabat mercedem
terrenam. O homo! operarius es Dei; postea est
tempus mercedem accipiendi: quid jam flagitas mercedem
antequam opereris? Si venerit operarius ad
domum tuam, numquid dabis mercedem ante, nisi
perfecerit opera sua? Nam perversum eum existimabis,
si dixerit: Prius accipiam mercedem, et tunc operabor.
Irasceris. Quare autem irasceris? Quia non habuit
fidem homini mendaci. Quomodo Deus non irascetur,
cum tu fidem non habeas ipsi veritati? Quod
tibi promisit, daturus est: non fallit, quia veritas est
qui promisit. Sed times ne forte non habeat quod
det? Omnipotens est. Noli timere, ne non sit qui det;
immortalis est. Non timeas, ne succedatur ei; perpetuus
est: securus esto. Si vis in te praesumere tota die
operarium tuum, crede et tu Deo tota vita tua; quia
vita tua momentum temporis est ad Deum. Et eris,
quid? <hi>Filii autem hominum sub tegmine alarum tuarum
sperabunt.</hi> </p>
        </div3>
<div3>
          <head>14.</head>
          <p>
 <hi>[vers. 9.] Inebriabuntur ab ubertate domus
tuae.</hi> Nescio quid nobis magnum promittit. Vult illud
dicere, et non dicit: non potest, an nos non capimus?
Audeo dicere, fratres mei, etiam de sanctis linguis
et cordibus, per quas nobis veritas nuntiata est,
nec dici potest quod annuntiabant, nec cogitari. Res
enim magna est et ineffabilis: et ipsi ex parte in aenigmate
viderunt, sicut dicit Apostolus: <hi>Videmus nunc
ex parte in aenigmate, tunc autem facie ad faciem <note>(I Cor.
XIII, 12)</note>
          </hi>. Ecce in aenigmate videntes sic eructabant.
Quales erimus, cum viderimus facie ad faciem quod ipsi
parturiebant corde, et lingua parere non poterant ut
caperent homines? Quae enim necessitas fuerat ut
diceret: <hi>Inebriabuntur ab ubertate domus tuae?</hi> Quaesivit
verbum unde loqueretur de rebus humanis, quod
diceret: et quia vidit homines ingurgitantes se in ebrietate,
accipere autem vinum immoderate, et mentem
perdere; vidit quid diceret, quia cum accepta fuerit
illa ineffabilis laetitia, perit quodammodo humana
mens, et fit divina, et inebriatur ab ubertate domus
Dei. Unde et in alio psalmo dicitur: <hi>Calix tuus inebrians
<pb n="0352"/>
quam praeclarus est <note>(Psal. XXII, 5)</note>
          </hi>! Hoc jam
calice inebriati erant Martyres, quando ad passionem
euntes, suos non agnoscebant. Quid tam ebrium, quam
non agnoscere uxorem flentem, non filios, non parentes?
Non agnoscebant, non eos ante oculos esse arbitrabantur.
Nolite mirari; ebrii erant. Unde ebrii
erant? Videte: acceperunt calicem unde inebriarentur.
Unde et ille gratias Deo agit, dicens: <hi>Quid retribuam
Domino pro omnibus quae retribuit mihi? Calicem
salutaris accipiam, et nomen Domini invocabo <note>(Psal.
CXV, 12, 13)</note>
          </hi>. Ergo, fratres, simus filii hominum,
et speremus sub tegmine alarum ejus, et inebriemur
ab ubertate domus ejus. Quomodo potui dixi
et quomodo possum video, et quomodo video,
dicere non possum. <hi>Inebriabuntur ab ubertate domus
tuae: et torrentem voluptatis tuae potabis eos.</hi> 
Torrens dicitur aqua veniens cum impetu. Impetus
erit misericordiae Dei, ad irrigandos et inebriandos
qui modo ponunt spem sub umbraculo alarum
ejus. Voluptas illa quae est? Quasi torrens inebrians
sitientes. Modo ergo qui sitit, spem ponat:
qui sitit, habeat spem, inebriatus habebit rem: antequam
habeat rem, sitiat in spe. Beati qui esuriunt
et sitiunt justitiam, quoniam ipsi saturabuntur <note>(Matth. V, 6)</note>.</p>
        </div3>
<div3>
          <head>15.</head>
          <p>
 <hi>[vers. 10.]</hi> Quo ergo fonte irrigaberis, et unde
currit tantus torrens voluptatis ejus? <hi>Quoniam apud
te,</hi> inquit, <hi>fons vitae.</hi> Quis est fons vitae, nisi Christus?
Venit ad te in carne, ut irroraret fauces tuas sitientes:
satiabit sperantem, qui irroravit sitientem. <hi>Quoniam apud te fons vitae</hi>,
 <hi>in lumine tuo videbimus
lumen.</hi> Hic aliud est fons, aliud lumen: ibi non ita.
Quod enim est fons, hoc est et lumen: et quidquid
vis, illud vocas, quia non est quod vocas; quia non
potes congruum nomen invenire, non remanet in uno
nomine. Si diceres, quia lumen est solum, diceretur
tibi: Sine causa ergo mihi dictum est ut esuriam et sitiam:
quis enim est, qui manducet lumen? Illud plane
recte mihi dictum est: <hi>Beati mundi corde, quoniam
ipsi Deum videbunt <note>(Ibid., 6, 8)</note>
          </hi>: si lumen est, oculos
meos parem. Para et fauces; quia illud quod lumen
est, et fons est: fons, quia satiat sitientes; lumen,
quia illuminat caecos. Hic aliquando alibi lumen, alibi
fons. Aliquando enim currunt fontes et in tenebris;
et aliquando in eremo pateris solem, non invenis
fontem: hic ergo possunt ista duo esse separata, ibi
non fatigaberis, quia fons est; non tenebraberis, quia
lumen est.</p>
        </div3>
<div3>
          <head>16.</head>
          <p>
 <hi>[vers. 11.] Praetende misericordiam tuam scientibus
te, et justitiam tuam his qui recto sunt corde.</hi> Quod
saepe diximus, quia illi sunt recti corde, qui sequuntur
in hac vita voluntatem Dei. Voluntas Dei est aliquando
ut sanus sis, aliquando ut aegrotes: si quando
sanuses, dulcis est voluntas Dei, et quando aegrotas,
amara est voluntas Dei; non recto corde es. Quare?
<pb n="0353"/>
Quia non vis voluntatem tuam dirigere ad voluntatem
Dei, sed Dei vis curvare ad tuam. Illa recta est, sed
tu curvus: voluntas tua corrigenda est ad illam, non
illa curvanda est ad te: et rectum habebis cor. Bene
est in hoc saeculo, benedicatur Deus qui consolatur:
laboratur in saeculo, benedicatur Deus quia emendat
et probat: et eris recto corde dicens, <hi>Benedicam
Dominum in omni tempore, semper laus ejus in ore meo <note>(Psal. XXXIII, 2)</note>
          </hi>.</p>
        </div3>
<div3>
          <head>17.</head>
          <p>
 <hi>[vers. 12.] Non veniat mihi pes superbiae.</hi> Certe
jam dixit, Sub umbraculo alarum tuarum sperabunt
filii hominum, et inebriabuntur ab ubertate domus
tuae. Cum coeperit quisque isto fonte uberius irrigari,
caveat ne superbiat. Non enim deerat Adae primo
homini: sed venit illi pes superbiae, et movit illum
manus peccatoris, id est manus diaboli superba.
Quomodo ille qui eum seduxit, dixit. <hi>Ponam sedem
meam ad Aquilonem <note>(Isai. XIV, 13)</note>
          </hi>: sic illi persuasit, <hi>Gustate, et eritis sicut dii 
 <note>(Gen. III, 5)</note>
          </hi>. Superbia ergo
lapsi sumus, ut ad istam mortalitatem perveniremus.
Et quia nos superbia vulneraverat, humilitas facit sanos.
Venit humilis Deus, ut a tanto superbiae vulnere
curaret hominem. Venit, quia Verbum caro factum
est, et habitavit in nobis <note>(Joan. I, 14)</note>. Comprehensus
est a Judaeis, insultatum est ei. Audistis cum
Evangelium legeretur, quid dixerunt, et cui dixerunt, <hi>Daemonium habes 
 <note>(Id. VIII, 48)</note>
          </hi>: et ille non dixit, Daemonium
habetis vos, quia vos in peccatis vestris estis, et
diabolus possidet corda vestra. Non hoc dixit, quod si
diceret, verum diceret; sed non erat tempus ut hoc
diceret, ne non veritatem praedicare, sed maledictum
reddere videretur. Dimisit quod audivit, quasi non
audisset. Medicus enim erat, et phreneticum curare
venerat. Quomodo medicus non curat quidquid audiat
a phrenetico, sed quomodo convalescat et fiat
sanus phreneticus; nec si et pugnum ab illo accipiat
curat; ille illi facit nova vulnera, ille veterem febrem
sanat: sic et Dominus ad aegrotum venit, ad
phreneticum venit, ut quidquid audiret, quidquid
passus esset contemneret, hoc ipso eos docens humilitatem,
ut humilitate docti, sanarentur a superbia;
de qua iste liberari deprecatur dicens: <hi>Non veniat
mihi pes superbiae; et manus peccatoris non moveat me.</hi> 
Si enim venerit pes superbiae, movet manus peccatoris.
Quae est manus peccatoris? Male suadentis operatio.
Factus es superbus? Cito te corrumpit, qui
male suadet. Humilis figere in Deo, et non valde
cures quid tibi dicatur. Hinc est quod alibi dicitur: <hi>Ab occultis meis munda me, et ab alienis parce servo tuo <note>(Psal. XVIII, 13, 14)</note>
          </hi>.
Quid est, <hi>Ab occultis meis? Non veniat
mihi pes superbiae.</hi> Quid est, <hi>Et ab alienis parce
servo tuo? Neque manus peccatoris moveat me.</hi> Serva
quod intus est, et non timebis foris.</p>
        </div3>
<div3>
          <head>18.</head>
          <p>
 <hi>[vers. 13.]</hi> Quare autem valde hoc times? Quasi
diceretur, <hi>Ibi ceciderunt omnes qui operantur iniquitatem;</hi> 
<pb n="0354"/>
ut venirent ad illam abyssum. de qua dictum
est, <hi>Judicia tua sicut abyssus multa;</hi> ut ad illud profundum
pervenirent, ubi peccatores qui contemnunt,
ceciderunt. <hi>Ceciderunt:</hi> ubi primo ceciderunt? In
pede superbiae. Audite pedem superbiae: <hi>Qui cum cognovissent
Deum, non sicut Deum glorificaverunt.</hi> Venit
ergo illis pes superbiae, unde venerunt in profundum: <hi>Tradidit illos Deus in concupiscentias cordis eorum, facere
quae non conveniunt 
 <note>(Rom. I, 21, 24)</note>
          </hi>. Radicem
peccati, et caput peccati timuit qui dixit: <hi>Non veniat
mihi pes superbiae.</hi> Quare illum pedem dixit? Quia
superbiendo Deum deseruit, et discessit: pedem ipsius,
affectum ipsius dixit. <hi>Non veniat mihi pes superbiae;
et manus peccatoris non moveat me:</hi> id est, opera peccatoris
non me dimoveant a te, ut imitari illa velim.
Quare autem contra superbiam hoc dicit, <hi>Ibi ceciderunt
qui operantur iniquitatem?</hi> Quia qui modo iniqui
sunt, in superbia ceciderunt. Ideo cum cautam faceret
Dominus Ecclesiam, ait: <hi>Illa tuum,</hi> inquit, <hi>observabit
caput, et tu ejus calcaneum <note>(Gen. III, 15)</note>
          </hi>. Serpens
observat quando tibi veniat pes superbiae, quando labaris,
ut dejiciat; tu autem caput ejus observa: initium
omnis peccati superbia <note>(Eccli. X, 15)</note>. <hi>Ibi ceciderunt
qui operantur iniquitatem: expulsi sunt, nec potuerunt
stare:</hi> prior ille qui in veritate non stetit,
deinde per eum illi quos dimisit Deus de paradiso.
Unde ille humilis qui non se dicit dignum solvere
corrigiam calceamenti, non est expulsus, sed stat et
audit eum, et gaudio gaudet propter vocem sponsi <note>(Joan. I, 27; III, 29)</note>,
et non propter suam, ne veniat
ei pes superbiae, et expellatur, nec possit stare.</p>
        </div3>
<div3>
          <head>19.</head>
          <p>
 Et si cum labore aliquibus vestrum taedio fuerimus,
finivimus Psalmum, transivit taedium, et gratulabimur,
quia Psalmus totus expositus est. In medio
jam timens ne onerarem vos, dimissurus eram: sed
cogitavi quia intentio nostra praecideretur, et non sic
rediretur ad dimidium, quomodo si excurreremus totum;
et malui vobis gravis esse, quam re imperfecta
reliquias servare. Debetur enim vobis etiam crastinus
sermo: orate pro nobis ut valeamus exhibere, et afferte
fauces esurientes et corda devota.
</p>
        </div3>
      </div1>



<div1>
        <head>IN PSALMUM XXXVI ENARRATIO.</head>
        <head>SERMO I. <hi>De prima parte Psalmi.</hi> </head>
<div3>
          <head>1.</head>
          <p>
 Novissimus dies terribiliter venturus auditur eis
qui securi esse bene vivendo nolunt, et male vivere
diu volunt. Utiliter autem Deus latere voluit illum
diem, ut semper sit paratum cor ad exspectandum
quod esse venturum scit, et quando venturum sit
<pb n="0355"/>
nescit: Quia vero Dominus noster Jesus Christus magister
nobis missus est, etiam Filium hominis dixit
nescire illum diem <note>(Marc. XIII, 32)</note>, quia in magisterio
ejus non erat ut per eum sciretur a nobis. Neque enim
aliquid scit Pater quod Filius nescit: cum ipsa scientia
Patris illa sit, quae sapientia ejus est: est autem
sapientia ejus Filius ejus, Verbum ejus. Sed quia nobis
scire non proderat, quod quidem ille noverat, qui
nos docere venerat, non tamen hoc quod nobis nosse
non proderat; non solum sicut magister aliquid docuit,
sed sicut magister aliquid non docuit. Tanquam
enim magister sciebat et docere quod proderat, et non
docere quod oberat. Sic autem quodam genere locutionis
nescire Filius dicitur quod non docet: id est,
nescire dicitur quod nescire nos facit, quomodo quotidie
loquimur, modo quodam locutionis, ut dixi.
Laetum enim diem dicimus, quia laetos nos facit; et
tristem diem, quia tristes nos facit; et frigus pigrum,
quia pigros nos facit. Quomodo contra dicitur a Domino:
Nunc cognovi. Dictum est Abrahae: <hi>Nunc cognovi
quod timeas tu Deum <note>(Gen. XXII, 12)</note>
          </hi>. Hoc Deus
noverat et ante illam probationem. Nam illa probatio
ideo facta est, ut nos nossemus quod Deus jam noverat,
et propter nos docendos conscriberetur, quod
ante documentum ille noverat: et fortasse et ipse
Abraham nondum noverat quas vires haberet fides ejus:
unusquisque enim se tentatione tanquam interrogatus
agnoscit: sicut Petrus quas vires haberet fides ejus
utique nesciebat, quando dixit Domino: <hi>Tecum sum
usque ad mortem.</hi> Dominus autem qui noverat eum,
praedixit ubi deficeret, praenuntians illi infirmitatem
ejus, tanquam tacta vena cordis ejus <note>(Luc. XXII, 33,
34)</note>. Proinde Petrus, qui ante tentationem praesumpsit
de se, in tentatione didicit se. Sic ergo non absurde
sentimus et patrem nostrum Abraham cognovisse vires
fidei suae, ubi jussus immolare unicum filium
suum, non dubitavit nec trepidavit ei offerre qui dederat;
quia quemadmodum nescivit unde daturus erat
nondum natum, sic credidit posse reparare immolatum.
Dixit ergo Deus, Nunc cognovi: quod intelligimus.
Nunc cognoscere te feci: secundum locutiones
quas commendavimus, Pigrum frigus, quod pigros
faciat; et laetum diem, quod laetos faciat: sic cognoscens,
quod cognoscentes faciat. Inde est illud: <hi>Tentat
vos Dominus Deus vester, ut sciat si diligitis eum <note>(Deut. XIII, 3)</note>
          </hi>.
Dabis enim profecto Domino Deo nostro.
Deo summo, Deo vero magnam ignorantiam,
quod utique sacrilegum esse intelliges, si sic acceperis, <hi>Tentat vos Dominus ut sciat,</hi> 
 tanquam ipse de nostra
tentatione concipiat scientiam, in quo erat ante
ignorantia. Sed quid est, <hi>Tentat vos, ut sciat?</hi> Tentat
vos, ut scire vos faciat. Accipite ergo a contrario regulam
intelligentiae; et quemadmodum cum Deum
auditis dicere, <hi>Cognovi,</hi> intelligitis, Cognoscere vos
feci: sic et cum auditis de Filio hominis, id est de
<pb n="0356"/>
Christo dici quod illum diem nesciat, intelligite dici
quod nescire faciat. Quid est autem, nescire faciat?
Occultet, ut nesciatur quod nobis prodi non prodest.
Hoc est quod dixi, magistrum bonum nosse quid prodat,
nosse quid legat: sicut quaedam eum legimus distulisse.
Unde intelligimus non omnia promenda esse,
quae capere non possunt hi quibus promuntur. Dicit
enim alibi: <hi>Multa habeo vobis dicere, sed non potestis
illa portare modo <note>(Joan. XVI, 12)</note>
          </hi>. Dicit et Apostolus: <hi>Non potui loqui vobis quasi spiritualibus, sed quasi carnalibus,
quasi parvulis in Christo lac vobis potum dedi,
non escam: neque enim poteratis; sed nec adhuc quidem
potestis 
 <note>(I Cor. III, 1, 2)</note>
          </hi>. Quo proficit iste sermo?
Ut quoniam diem novissimum scimus venturum, utiliter
autem scimus venturum et utiliter ignoramus
quando venturus sit, paratum cor habeamus bene vivendo;
et non solum non timeamus venturum illum
diem, sed et amemus. Dies quippe ille sicut infidelibus
laborem auget, sic fidelibus finit. Quid autem horum
duorum esse velis, antequam veniat, nunc est in
potestate; cum venerit, non erit. Elige ergo cum
tempus est: quia Deus quod misericorditer occultat,
misericorditer differt.</p>
        </div3>
<div3>
          <head>2.</head>
          <p>
 Jam vero quia in quocumque genere vitae, quod
habet aliquam professionem, non omnes inveniuntur
probi, non omnes reprobi, ex hoc apparet, quia de
quibusdam hominum generibus, quae per similitudines
in Evangelio modo proposita audivimus, sic concluditur: <hi>Unus assumetur, et unus relinquetur 
 <note>(Matth.
XXIV, 40)</note>
          </hi>. Assumetur bonus, reliquetur malus. Videntur
duo in agro; eadem professio est, sed non idem
cor. Professionem vident homines, cor novit Deus.
Quodlibet ergo ager significet. <hi>Unus assumetur, et
unus relinquetur.</hi> Non quasi dimidia pars assumetur,
et dimidia relinquetur: sed genera hominum duo dicit.
Et si aliud eorum sit in paucis, aliud in multis, <hi>Unus
assumetur, et unus relinquetur:</hi> hoc est, unum genus
assumetur, et alterum relinquetur. Sic in lecto, sic in
molendino. Exspectatis fortasse quid ista sint: videtis
tecta esse, et similitudinibus quidusdam involuta.
Potest mihi aliud videri, alteri aliud: sed neque ego
eo quod dixero praescribo alteri ad meliorem intellectum,
nec ille mihi ad utrumque accipiendum, si
utrumque cum fide concordat. Videntur enim mihi in
agro laborare qui praesunt Ecclesiis; sicut Apostolus
dicit: <hi>Dei agricultura, Dei aedificatio estis.</hi> Nam et architectum
se dicit, cum dicit: <hi>Ut sapiens architectus
fundamentum posui:</hi> et agricolam, cum dicit, <hi>Ego
plantavi, Apollo rigavit, sed Deus incrementum dedit <note>(I Cor. VI, 9, 10)</note>
          </hi>.
In molendino ergo duas dixit <note>(Matth.
XXIV, 41)</note>, non duos; credo, quod haec figura ad plebes
pertineat: quia praepositi regunt, plebes reguntur.
Et molendinum puto dictum mundum istum; quia
rota quadam temporum volvitur, et amatores suos
conterit. Sunt ergo qui de actionibus mundi non recedunt:
sed tamen et ibi alii bene operantur; alii male;
alii sibi amicos faciunt de mammona iniquitatis, a quibus
recipiantur in tabernacula aeterna <note>(Luc. XXI, 9)</note>,
quibus dicitur: <hi>Esurivi, et dedistis mihi manducare</hi> 
<pb n="0357"/>
alii ista negligunt, quibus dicitur ibi: <hi>Esurivi, et non
dedistis mihi manducare <note>(Matth. XXV, 35, 42)</note>
          </hi>. Proinde,
quia de his qui versantur in negotiis et operibus hujus
mundi, alii diligunt benefacere indigentibus, alii
negligunt: tanquam de duabus in molendino <hi>una assumetur,
et una relinquetur.</hi> Lectum autem positum
arbitror pro quiete: quia sunt qui neque actiones
mundi pati volunt, sicut sunt conjugati homines habentes
domos, familias, filios; neque aliquid in Ecclesia
agunt, sicut praepositi velut in agricultura laborantes;
sed velut ad haec infirmi, secedunt ad otium,
et quieti esse diligunt; veluti memores infirmitatis
suae, non se committentes magnis actionibus, et quodammodo
in strato infirmitatis rogantes Deum. Et
ipsa professio habet bonos, habet fictos: proinde etiam
ex his <hi>unus assumetur, et unus relinquetur.</hi> Ad quamcumque
professionem te converteris, para te pati
fictos: alioquin si te non paraveris, invenies quod non
sperabas, et deficies aut perturbaberis. Ad omnia ergo
te paratum facit qui tibi loquitur, cum tempus est et
illi loquendi, nondum judicandi, et tibi audiendi, nondum
frustra poenitendi. Est enim modo poenitentia
non frustra: erit tunc frustra. Non enim tunc non
poenitebit homines male vixisse: sed nullo modo illis
justitia Dei revocat quod sua injustitia perdiderunt.
Justum enim est apud Deum, ut modo impertiat misericordiam,
tunc exerceat judicium. Ideo nunc non
tacetur. An tacetur? Arguat quisque, murmuret, si
non per totum orbem haec Scriptura recitatur atque
cantatur; si cessat etiam venalis ferri per publicum.</p>
        </div3>
<div3>
          <head>3.</head>
          <p>
 <hi>[vers. 1, 2.]</hi> Sed revera hoc te perturbat hominem
christianum, quia vides male viventes felices,
rerum istarum copia circumfluere, sanos esse, superbis
dignitatibus eminere, incolumem habere domum,
gaudia suorum, obsequia clientium, excellentissimas
potentias, nihil triste interpellare vitam ipsorum:
mores nequissimos vides, facultates copiosissimas
perspicis; et dicit cor tuum nullum esse divinum judicium,
omnia casibus ferri et fortuitis motibus ventilari.
Nam si Deus, inquis, res humanas respiceret,
floreret illius iniquitas, et mea innocentia laboraret?
Omnis morbus animi habet in Scripturis medicamentum
suum: qui ergo sic aegrotat, ut ista dicat in
corde suo, bibat potionem psalmi hujus. Quid est?
Iterum inspiciamus quid dicebas? Quid dicebam, inquis,
nisi quod vides? Mali florent, boni laborant:
quomodo ista videt Deus? Accipe, bibe: ipse tibi
hanc, de quo ista murmuras, temperavit potionem:
tantum ne recuses saluberrimum poculum; accommoda
per aurem os cordis, et bibe quod audis: <hi>Noli
aemulari in malignantibus, neque aemuleris facientes iniquitatem.
Quoniam tanquam foenum cito arescent, et sicut
olera prati cito cadent.</hi> Quod tibi longum videtur,
cito est Deo: subjunge te Deo, et tibi cito erit. Quod
ait <hi>foenum,</hi> hoc intelligimus <hi>olera prati.</hi> Vilia quaedam
<pb n="0358"/>
sunt, et superficiem terrae tenentia, altam radicem
non habent. Proinde per hiemem virent: at ubi sol
aestatis fervescere coeperit, arescent. Modo ergo tempus
est hiemis, gloria tua nondum apparet: sed si
alta radix est charitatis tuae, sicut multarum arborum
per hiemem, transit frigus, veniet aestas, id est judicii
dies: tunc arescet viror foeni, tunc apparebit
arborum gloria. <hi>Mortui enim estis,</hi> ait Apostolus:
quomodo videntur arbores per hiemem, quasi aridae,
quasi mortuae. Ergo quae spes, si mortui sumus?
Intus est radix: ubi radix nostra, ibi et vita nostra;
ibi enim charitas nostra. <hi>Et vita vestra,</hi> inquit, <hi>abscondita
est cum Christo in Deo.</hi> Quando arescit qui sic
habet radicem? Quando autem erit ver nostrum?
quando aestas nostra? quando nos circumvestit dignitas
foliorum, et ubertas fructuum locupletat?
quando hoc erit? Audi quod sequitur: <hi>Cum Christus
apparuerit, vita vestra, tunc et vos cum ipso apparebitis
in gloria <note>(Coloss. III, 3, 4)</note>
          </hi>. Quid ergo modo? <hi>Noli
aemulari in malignantibus, neque aemuleris facientes iniquitatem.
Quoniam tanquam foenum cito arescent, et sicut
olera prati cito cadent.</hi> </p>
        </div3>
<div3>
          <head>4.</head>
          <p>
 <hi>[vers. 3, 4.]</hi> Quid ergo tu? <hi>Spera in Dominum.</hi> 
Illi enim sperant non in Dominum: spes illorum
mortalis, spes illorum caduca, fragilis, volatica, transitoria,
inanis erit. <hi>Spera in Dominum.</hi> Ecce spero,
quid ago? <hi>Et fac bonitatem.</hi> Noli malitiam, quam
respicis in illis male florentibus: <hi>fac bonitatem, et
inhabita terram.</hi> Ne forte bonitatem extra inhabitationem
terrae facias. Terra enim Domini, Ecclesia ejus
est: ipsam rigat, ipsam colit ille agricola Pater <note>(Joan.
XV, 1)</note>. Multi enim quasi exercent bona opera, sed
quia non inhabitant terram, non pertinent ad agricolam.
Ergo fac bonitatem, non extra terram, sed inhabita
terram. Et quid habebo? <hi>Et pasceris in divitiis
ejus.</hi> Quae sunt divitiae ejus terrae? Divitiae ejus Dominus
ejus, divitiae ejus Deus ejus. Ipse est ille cui
dicitur; <hi>Pars mea, Domine <note>(Psal. LXXII, 26)</note>
          </hi>. Ipse
est ille de quo dicitur: <hi>Dominus pars haereditatis meae
et calicis mei <note>(Psal. XV, 5)</note>
          </hi>. Recenti sermone commendavimus
 Charitati Vestrae, et Deum esse possessionem
nostram, et nos esse possessionem Dei.
Audi quia divitiae terrae hujus ipse est: vide quid sequitur, <hi>Delectare in Domino.</hi> 
 Tanquam quaesieris, et
dixeris, Ostende mihi divitias terrae illius, in qua me
jubes habitare; <hi>Delectare,</hi> inquit, <hi>in Domino, et dabit
tibi petitiones cordis tui.</hi> </p>
        </div3>
<div3>
          <head>5.</head>
          <p>
 Signanter accipe <hi>petitiones cordis tui.</hi> Discerne
petitiones cordis tui a petitionibus carnis, discerne
quantum potes. Nec frustra dictum est in quodam
psalmo: <hi>Deus cordis mei.</hi> Ibi enim sequitur et dicit: <hi>Et pars mea Deus meus in saecula 
 <note>(Psal. LXXII, 26)</note>
          </hi>.
Verbi gratia, caecus est corpore, rogat ut illuminetur.
Ista roget, quia et ista Deus facit, et ista Deus
<pb n="0359"/>
praestat: sed rogant haec etiam mali. Petitio haec
carnis. Infirmatur, rogat se salvum fieri: salvus fit
moriturus. Et ista petitio carnis est: et si qua sunt
talia. Petitio cordis quae est? Sicut petitio carnis est,
velle sibi reparari oculos, utique ad videndam istam
lucem, quae talibus oculis videri potest: ita petitio
cordis ad aliam lucem pertinet. Beati enim mundi
corde, quoniam ipsi Deum videbunt <note>(Matth. V, 8)</note>. <hi>Delectare in Domino, et dabit tibi petitiones cordis tui.</hi> </p>
        </div3>
<div3>
          <head>6.</head>
          <p>
 <hi>[vers. 5, 6.]</hi> Ecce desidero, rogo, volo: egone
implebo? Non. Quis ergo? <hi>Revela ad Dominum viam
tuam, et spera in eum, et ipse faciet.</hi> Indica illi quid
patiaris, indica illi quid velis. Quid enim pateris? <hi>Caro concupiscit adversus spiritum, et spiritus adversus
carnem 
 <note>(Gal. V, 17)</note>
          </hi>. Quid ergo vis? <hi>Infelix ego homo,
quis me liberabit de corpore mortis hujus?</hi> Et quia ipse
faciet, cum revelaveris ad eum viam tuam, vide quid
sequitur: <hi>Gratia Dei per Jesum Christum Dominum
nostrum <note>(Rom. VII, 24, 25)</note>
          </hi>. Quid ergo facturus est,
quia dictum est: <hi>Revela ad Dominum viam tuam, et
spera in eum, et ipse faciet:</hi> quid faciet? <hi>Et educet
sicut lumen justitiam tuam.</hi> Modo enim abscondita est
justitia tua: in fide res est, nondum in specie. Aliquid
credis ut facias, nondum vides quod credis.
Cum autem coeperis videre quod credidisti, educetur
in lumine justitia tua: quia justitia tua erat fides tua <note>(Habac. II, 4)</note> 
 Justus enim ex fide vivit <note>(Rom I, 17)</note>.</p>
        </div3>
<div3>
          <head>7.</head>
          <p>
 <hi>Et educet velut lumen justitiam tuam, et judicium
tuum sicut meridiem:</hi> hoc est clarum lumen. Parum
erat dicere, <hi>ut lumen.</hi> Lumen enim jam dicimus et
cum albescit, lumen dicimus et cum sol oritur: sed
nunquam est clarior lux quam medio die. Non solum
ergo educet sicut lumen justitiam tuam, sed erit judicium
tuum tanquam meridies. Modo enim judicas
sequi Christum, hoc proposuisti, hoc elegisti, hoc
est judicium tuum: nemo tibi ostendit quod promisit:
promissorem adhuc tenes, exhibitorem autem
exspectas: in judicio ergo fidei tuae elegisti sequi
quod non vides. In abscondito est judicium tuum,
adhuc reprehenditur et irridetur ab infidelibus: Quid
credidisti? Quid tibi Christus promisit? Quia immortalis
eris, et dabit tibi vitam aeternam? ubi est hoc?
quando dabit? quando fieri potest? Judicas tamen tu
magis sequi Christum promittentem quod non vides,
quam impium reprehendentem credidisse te quod
nondum vides. Et hoc est judicium tuum: et quale
sit judicium tuum, adhuc non apparet: in isto saeculo
quasi nox est. Quando ergo educet judicium
tuum velut meridiem? Cum Christus apparuerit vita
nostra, tunc et vos cum ipso apparebitis in gloria <note>(Coloss. III, 4)</note>.
Cum venerit judicii dies, et venerit
Christus, et congregaverit omnes gentes judicandas,
quid erit tunc? Impius ubi abscondet perfidiam suam,
cum videro fidem meam? Ergo modo quid? Angustiae,
tribulationes et tentationes. Et beatus qui perdurat:
<pb n="0360"/>
quia qui perseveraverit usque in finem, hic salvus
erit <note>(Matth. XXIV, 13)</note>. Nec cedat insultatoribus, ne
eligat hic florere ut ex arbore foenum fiat.</p>
        </div3>
<div3>
          <head>8.</head>
          <p>
 <hi>[vers. 7-9.]</hi> Quid igitur debeo? Quid debeas audi: <hi>Subditus esto Domino, et obsecra eam.</hi> 
 Hoc sit vita tua,
obedire praeceptis ejus. Hoc est enim subditum illi
esse, et obsecrare, donec det quod promisit. Perseveret
bonum opus, perseveret et oratio. Oportet enim
semper orare, et non deficere <note>(Luc. XVIII, 1)</note>. In
quo appares subditus? Faciendo quod praecepit. Sed
mercedem nondum accipis, forte quia capere nondum
potes. Jam enim ille potest dare, sed tu non potes accipere.
Exercere operibus, labora in vinea: finito die
pete mercedem: fidelis est qui te adduxit ad vineam <note>(Matth. XX, 8)</note>.
 <hi>Subditus esto Domino, et obsecra eum.</hi> </p>
        </div3>
<div3>
          <head>9.</head>
          <p>
 Ecce facio; subditus sum Domino, et obsecro
cum. Sed quid tibi videtur? Vicinus ille nequam,
male agens et florens est; furta ejus, adulteria ejus,
rapinas ejus ego novi; in omnibus elatus, superbus,
per iniquitatem exaltatus non me dignatur agnoscere:
in his quomodo durabo? Morbus ille est, bibe contra: <hi>Ne subaemuleris eum qui prosperatur in via sua.</hi> 
 Prosperatur,
sed in via sua: laboras, sed in via Dei. Illi
prosperitas in via est, in perventione infelicitas: tibi
labor in via, in perventione felicitas; quoniam
iter impiorum peribit. Novit Dominus iras justorum,
et iter impiorum peribit <note>(Psal. I, 6)</note>. Has vias
ambulas quas novit Dominus; et si laboras in eis,
non te fallunt. Via vero impiorum felicitas transitoria:
finita via, peracta est felicitas. Quare? Quia via
illa lata est, finis ejus in profundum inferni perducit.
Via vero tua angusta est, et pauci ingrediuntur per eam <note>(Matth. VII, 13, 14)</note>:
sed ad quam latitudinem perveniant
 debes cogitare. <hi>Ne subaemuleris eum qui prosperatur
in via sua. In homine faciente iniquitatem, desine ab
ira, et derelinque furorem</hi>. Quid stomacharis? Quid per
iracundiam et indignationem istam aut blasphemas,
aut prope blasphemas? <hi>In homine faciente iniquitatem,
desine ab ira, et derelinque furorem.</hi> Nescis quo te
provocet ira ista? Dicturus es Deo quia iniquus est,
illuc pergit. Ecce ille quare felix est, et ille infelix
est? Vide quid pariat: offoca malam conceptionem. <hi>Desine ab ira, et derelinque indignationem,</hi> 
 ut jam resipiscens
dicas: <hi>Turbatus est prae ira oculus meus <note>(Psal. VI, 8)</note>
          </hi>.
Quis oculus, nisi fidei? Interrogo
oculum fidei tuae: Credidisti in Christum; quare credidisti?
Quid tibi promisit? Si felicitatem saeculi hujus
tibi promisit Christus, murmura adversus Christum,
murmura adversus illum, quando vides infidelem
felicem. Quid tibi promisit felicitatis? Quid nisi
in resurrectione mortuorum? Quid autem in hac vita?
Quod ipse: quod ipse, inquam. An dedignaris, serve
discipule, quod Dominus, quod magister? Nonne a
<pb n="0361"/>
ipso audis: <hi>Non est servus major domino suo, et non
est discipulus super magistrum <note>(Joan. XIII, 16)</note>
          </hi>? Ille pro
te dolores, flagella, opprobria, crucem, mortem passus
est. Et quid horum justo debebatur? quid non
tibi peccatori debebatur? Ergo tene directum oculum
tuum, ne turbetur prae ira: <hi>Desine ab ira, et derelinque
indignationem. Ne subaemuleris ut maligne facias:</hi> quasi
imitando eum qui maligne faciendo floret ad tempus. <hi>Ne subaemuleris, ut maligne facias. Quoniam qui maligne
agunt, exterminabuntur.</hi> 
 Sed felicitatem eorum video.
Crede illi qui dicit: <hi>Exterminabuntur:</hi> quia melius
ille videt quam tu, cujus oculum turbare ira non
potest. <hi>Quoniam qui maligne agunt, exterminabuntur.
Sustinentes autem Dominum.</hi> Non enim aliquem fallacem,
sed utique ipsam veritatem: non enim aliquem
minus valentem, sed utique omnipotentem. <hi>Sustinentes
autem Dominum, ipsi haereditate possidebunt terram.</hi> 
Quam terram, nisi illam Jerusalem, cujus amore qui
exardescit, perveniet ad pacem?</p>
        </div3>
<div3>
          <head>10.</head>
          <p>
 <hi>[vers. 10.]</hi> Sed quamdiu peccator floret? quamdiu
sustinebo? Festinas: cito erit quod tibi diu est.
Infirmitas facit diu videri quod cito est. Quomodo inveniuntur
desideria aegrotorum? Nihil tamdiu, quam
ut calix sitienti temperetur. Utique festinatur a suis,
ne forte offendatur infirmus. Quando fiet? quando coquetur?
quando dabitur? Celeritas est in illis qui tibi
serviunt, sed infirmitas tua diuturnum putat quod
cito agitur. Ergo videte medicum nostrum blandientem
infirmo dicenti: Quamdiu durabo? quamdiu erit? <hi>Et adhuc pusillum, et non erit peccator.</hi> 
 Inter peccatores
certe gemis, de peccatore gemis: pusillum, et
non erit. Ne forte, quia tibi dixi, <hi>Sustinentes autem
Dominum, ipsi haereditate possidebunt terram,</hi> ne sustinentiam
istam longissimam putes; modicum sustine,
sine fine accipies quod sustines. Adhuc pusillum:
modicum. Recole annos ab Adam usque in hodiernum
diem, percurre Scripturas: heri pene ille de
paradiso lapsus est. Tot saecula emensa et evoluta
sunt. Ubi sunt praeterita tempora? Sic pauca quae restant,
utique transibunt. Si toto illo tempore viveres,
ex quo Adam de paradiso dimissus est usque in hodiernum
diem; certe videres vitam tuam non fuisse
diuturnam, quae sic avolasset. Unius autem cujusque
hominis vita quanta est? Adde quantoslibet annos,
duc longissimam senectutem, quid est? Nonne aura
est matutina? Ergo longe sit dies judicii, quando erit
retributio injustorum et justorum: tuus certe dies
ultimus longe abesse non potest. Ad hunc te praepara.
Qualis enim exieris de hac vita, talis redderis illi vitae.
Post vitam istam parvam nondum eris ubi erunt
sancti, quibus dicetur: <hi>Venite, benedicti Patris mei,
percipite regnum quod vobis paratum est ab initio mundi <note>(Matth. XXV, 34)</note>
          </hi>.
Nondum ibi eris, quis nescit? Sed
jam poteris ibi esse, ubi illum quondam ulcerosum
pauperem, dives ille superbus et sterilis in mediis
suis tormentis vidit a longe requiescentem <note>(Luc. XVI,
23)</note>. In illa requie positus, certe securus exspectas
judici diem, quando recipias et corpus, quando immuteris,
ut angelo aequeris. Ergo quantum est quod
<pb n="0362"/>
festinamus, et dicimus: Quando erit? Tardum erit?
Hoc dicturi filii nostri, et hoc dicturi nepotes nostri:
et cum singuli quique sibi succedentes haec dicturi
sunt, sic transit quod adhuc pusillum futurum est,
quemadmodum transiit totum quod jam praeteritum
est. O infirme! <hi>Adhuc pusillum, et non erit peccator.</hi> </p>
        </div3>
<div3>
          <head>11.</head>
          <p>
 <hi>Et quaeres locum ejus, et non invenies.</hi> Ostendit,
quid dixit, <hi>non erit:</hi> non quia omnino non erit, sed
quia ad nullos usus esse poterit. Si enim omnino non
erit, nec torquebitur: jam ergo securitas data est
peccatori, ut dicat: Faciam quidquid volo quamdiu
vivo, postea non ero. Non erit qui doleat, non erit
qui torqueatur? Et ubi est, <hi>Ite in ignem aeternum, qui
paratus est diabolo et angelis ejus <note>(Matth. XXV, 41)</note>
          </hi>?
Sed forte missi in ignem illum non erunt, et consumentur.
Non illis diceretur, <hi>Ite in ignem aeternum;</hi> 
quia non futuris non esset aeternus. Et tamen quid
illic futurum sit eis, utrum omnino consumptio, an
dolor et cruciatus, non tacuit Dominus dicens: <hi>Ibi
erit ploratus et stridor dentium <note>(Id. VIII, 12)</note>
          </hi>. Quomodo
ergo plorabunt et stridebunt dentibus, si non erunt?
Quomodo ergo hic <hi>Adhuc pusillum, et non erit peccator,</hi> 
nisi quomodo in sequenti versu exposuit, <hi>Et quaeres
locum ejus, et non invenies?</hi> Quid est, <hi>locum ejus?</hi> 
Usum ejus. Habet enim aliquem usum peccator? Habet.
Hic utitur illo Deus ad probandum justum, quomodo
usus est diabolo ad probandum Job, quomodo
usus est Juda ad tradendum Christum. Est ergo in
hac vita quod agatur de peccatore. Hic est ergo locus
ejus, quomodo est in fornace aurificis locus paleae.
Ardet palea, ut aurum purgetur: sic saevit impius,
ut justus probetur. Sed cum transierit tempus probationis
nostrae, quando non erunt qui probentur, non
erunt per quos probentur. Numquid quia diximus,
Non erunt qui probentur, non erunt ipsi? Sed quia
jam non opus erit peccatoribus per quos justi probentur: <hi>Et quaeres locum ejus, et non invenies.</hi> 
 Modo quaere
locum peccatoris, invenies. De peccatore fecit Deus
flagellum, dedit ei et honorem, dedit ei et potestatem.
Aliquando enim facit hoc; dat peccatori potestatem,
flagellantur inde res humanae, emendantur
inde pii. Peccatori illi hoc reddetur quod debetur: et
tamen factum est de illo unde proficiat pius, unde
deficiat impius. <hi>Quaeres locum ejus, et non invenies.</hi> </p>
        </div3>
<div3>
          <head>12.</head>
          <p>
 <hi>[vers. 11.] Mansueti autem haereditate possidebunt
terram.</hi> Terra est illa de qua saepe locuti sumus,
Jerusalem sancta, quae liberabitur de peregrinatione
ista, et in aeternum vivet cum Deo et de Deo. Ergo <hi>haereditate possidebunt terram.</hi> 
 Quae erunt deliciae
ipsorum? <hi>Et delectabuntur in multitudine pacis.</hi> Delectetur
hic impius ille in multitudine auri, in multitudine
argenti, in multitudine mancipiorum, in multitudine
postremo baiarum, rosarum, vinolentiae, lautissimorum
et luxuriosorum conviviorum. Haec est potentia
<pb n="0363"/>
cui invides, iste flos est qui te delectat? Nonne
etsi semper sic esset plangendus esset? Quae erunt
autem deliciae tuae? <hi>Et delectabuntur in multitudine pacis.</hi> 
Aurum tuum pax, argentum tuum pax, praedia
tua pax, vita tua pax, Deus tuus pax. Quidquid desideras,
pax tibi erit. Quia hic aurum quod est, non
potest tibi esse argentum; quod vinum est, non potest
tibi esse panis; quod tibi lux est, non potest esse
potus: Deus tuus totum tibi erit. Manducabis eum,
ne esurias; bibes eum, ne sitias; illuminaberis ab eo,
ne sis caecus; fulcieris ab eo, ne deficias; possidebit
te totum integrum, totus integer. Angustias non ibi
patieris cum eo cum quo totum possides: totum habebis,
totum et ille habebit; quia tu et ille unum eritis,
quod unum totum et ille habebit qui vos possidet.
Hae <hi>sunt reliquiae homini pacifico.</hi> Hoc cantavimus:
qui versus longe quidem est in isto psalmo ab his tractatis
versibus. Sed quia ipsum cantavimus, ad ipsum
claudere debemus. Tu tantum securus esto; <hi>custodi
innocentiam,</hi> pretiosa res est. Furari vis aliquid,
credo, ut acquiras: vide quo manum mittis, et unde
tollis. Hac vis acquirere, hac perdis: acquiris pecuniam,
perdis innocentiam. Evigilet potius cor tuum:
qui volebas acquirere pecuniam et perdis innocentiam,
perde potius pecuniam: <hi>Custodi innocentiam, et vide
directionem,</hi> quia diriget te Deus, ut omnia quaecumque
vult, velis et tu: ipsa enim est directio. Nam si
tu nolis quod Deus vult, curvus eris, et pravitas tua
non te permittet planari recto. <hi>Custodi</hi> ergo <hi>innocentiam,
vide directionem:</hi> et noli putare quia finita ista
vita, finitus est homo; <hi>quia sunt reliquiae homini pacifico.</hi> 
</p>
        </div3>
      </div1>

<div1>
        <head>SERMO II. <hi>De secunda parte Psalmi.</hi> </head>
<div3>
          <head>1.</head>
          <p>
 De psalmo isto loqui Charitati Vestrae, et jussi
sumus, et obtemperare debuimus. Voluit enim Dominus
propter imbrium nimietatem retardare profectionem
nostram; et imperatum est nobis, ne vacaret
hic erga vos lingua nostra, cum cordis nostri negotium
semper sitis, sicut et nos vestri. Commendaveramus
autem jam voluntatem Dei in isto psalmo,
quid nos velit docere, quid admonere, contra quid
cautos esse, et quid tolerare, et quid sperare. Duo
enim genera hominum, justorum et iniquorum, in
hac terra et in hac vita commixta sunt. Habent singula
ista genera proprias intentiones cordis sui. Genus
justorum conatur in sublimia per humilitatem:
genus iniquorum praeponderat ad inferiora per elationem.
Hoc enim se deprimit ut surgat, illud se extollit
ut cadat. Ex eo fit ut unum genus toleret, alterum
<pb n="0364"/>
toleretur; propositumque sit justis ipsos etiam
iniquos in vitam aeternam lucrari, propositum autem
iniquis reddere mala pro bonis, et eos qui sibi vitam
aeternam volunt, si fieri potest, etiam vita temporali
privare. Aegre enim fert, et injustus justum, et justus
injustum: oneri sibi sunt. Nemo dubitat quod isti
duo alterutrum sibi oneri sunt, sed diversis intentionibus.
Ad hoc enim justus injusto oneri est, quia injustum
eum esse non vult, sed eum justum fieri, et
optat votis, et conatur factis: injustus autem sic odit
justum, ut nolit eum esse, non ut bonum velit esse.
Quanto enim bonus est, tanto magis oneri est iniquitati
illius. Et laborat quidem, si fieri potest, ut eum
injustum faciat; si autem non potest, de medio tollat,
et a suo taedio molestiaque removeat. Sed et si
eum fecerit injustum, nihilominus oneri illi erit. Non
enim justus tantum injusto oneri est, sed et duo injusti
vix se patiuntur: et quando se videntur diligere,
conscientiam sibi debent, non amicitiam. Tunc autem
secum concordant, quando in perniciem justi
conspirant, non quia se amant, sed quia cum qui
amandus erat simul oderunt. Contra hoc genus hominum
indicit nobis Dominus Deus noster tolerantiam
et affectum illum charitatis, quem novimus in
Evangelio, praecipiente nobis Domino et dicente: <hi>Diligite inimicos vestros, et benefacite his qui oderunt
vos 
 <note>(Matth. V, 44)</note>
          </hi>. Sicut et Apostolus: <hi>Noli vinci a
malo, sed vince in bono malum <note>(Rom. XII, 21)</note>
          </hi>. Contende
cum malo, sed de bonitate. Ipsa est enim vera
contentio, vel potius certamen salubre, ut sit bonus
contra malum, non ut sint duo mali.</p>
        </div3>
<div3>
          <head>2.</head>
          <p>
 <hi>[vers. 12, 13.]</hi> Ergo ad Psalmum respicite.
Primae partes jam tractatae sunt, sequuntur haec. <hi>Observabit
peccator justum, et stridet super eum dentibus
suis: Dominus autem irridebit eum.</hi> Quem? Utique
peccatorem stridentem super justum dentibus suis.
Unde autem <hi>Dominus irridebit eum? Quoniam prospicit
quod veniet dies ejus.</hi> Acerbus videtur, cum minatur
justo nesciens horam sui crastinam: Dominus
autem videt, et prospicit diem ejus. Quem diem?
Quo reddet unicuique secundum opera sua <note>(Matth.
XVI, 27)</note>. Thesaurizat enim sibi iram in die irae
et revelationis justi judicii Dei <note>(Rom. II, 5)</note>. Sed
Dominus prospicit, tu autem non prospicis; indicavit
tibi qui prospicit. Tu diem injusti quo poenas
pensurus est ignorabas: sed qui scit, non te celavit.
Non parva pars scientiae est, scienti conjungi. Ille
habet oculos cognitionis, tu habeto credulitatis. Quod
videt Deus, crede tu. Veniet enim dies injusti, quem
prospicit Deus. Qui dies? Cujusque vindictae. Necesse
est enim ut vindicetur in impium, vindicetur
in injustum, sive convertat se, sive non
se convertat. Si enim se converterit, hoc ipsum
in illo vindicatur; quod periit iniquitas. Nonne
irrisit Dominus prospiciens dies iniquorum duorum,
et Judae traditoris et Sauli persecutoris <note>(Act. I et IX)</note>?
<pb n="0365"/>
Unius diem prospexit ad poenam, alterius ad justitiam.
In utrumque vindicatum est: ille est gehennae
ignibus deputatus, iste coelesti voce prostratus. Ergo
et tu quem pateris iniquum, per oculos fidei prospice
cum Deo dies ejus; et cum eum videris in te saevientem,
die tibi: Iste aut correctus, mecum erit; aut
perseverans, mecum non erit.</p>
        </div3>
<div3>
          <head>3.</head>
          <p>
 <hi>[vers. 14-16.]</hi> Quid enim? Injustitia injusti tibi
nocet, et illi non nocet? Unde fieri potest, ut iniquitas
ejus, quae per ejus indignationem et odium
procedit ad laedendum te, non prius ipsum vastet intus,
quam te tentet foris? Tuum corpus premit adversitas,
illius animum putrefacit iniquitas. Nam et quidquid
in te profert, in illum redit. Ejus enim persecutio
te facit purgatum, illum reum. Cui ergo plus
nocet? Ecce saeviendo exspoliavit te: quis damno
graviore percutitur, qui amittit pecuniam, an qui
amittit fidem? Norunt dolere damna ista, qui habent
oculum interiorem. Multis enim fulget aurum, fides
non fulget. Habent quippe oculos unde aurum videant:
unde fidem videant, non habent. Nam si haberent
et viderent, utique plus amarent: et tamen
quando eis frangitur fides, clamant, invidiam faciunt,
et dicunt: O fides! ubi est fides? Amas eam ut exigas;
ama ut exhibeas. Ergo quia omnes qui persequuntur
justos, graviore damno feriuntur, et graviore
pernicie afflictantur, cum in eis vastatur ipse animus;
sequitur, et ostendit hoc Psalmus: <hi>Gladium
eduxerunt peccatores, intenderunt arcum suum: ut dejiciant
inopem et pauperem, ut trucident rectos corde.
Framea eorum intret in cor ipsorum.</hi> Facile est ut framea
ejus, id est, gladius ejus perveniat ad corpus tuum,
sicut pervenit gladius persecutorum ad corpora martyrum;
sed percusso corpore, cor mansit illaesum: illius
autem cor qui gladium eduxit in corpus justi, non
plane mansit illaesum. Hoc psalmus iste testatur. Framea
eorum non intret, dixit, in corpus eorum: sed, <hi>Framea eorum intret in cor ipsorum.</hi> 
 In corpore occidere
voluerunt, in anima moriantur. Illos enim quorum
corpora interficere voluerunt, securos Dominus fecit,
dicens eis: <hi>Nolite timere eos qui corpus occidunt, animam
autem non possunt occidere <note>(Matth. X, 28)</note>
          </hi>. Quale
est autem saevire gladio, nec posse occidere nisi corpus
inimici, et posse occidere animam suam? Desipiunt,
contra se saeviunt, insaniunt, non se vident:
tanquam si vellet aliquis per corpus suum ferrum
trajicere, ut conscinderet tunicam alterius. Attendis
quo pervenisti, et non attendis qua trajecisti: illius
conscidisti vestem, tuam carnem. Constat ergo plus
esse quod se laedunt iniqui, et quod sibi nocent, quam
quod sibi videntur nocere illis quos oderunt. <hi>Framea</hi> 
ergo <hi>eorum intret in cor ipsorum.</hi> Sententia Domini
est aliter fieri non potest. <hi>Et arcus eorum conteratur.</hi> 
Quid est, <hi>arcus eorum conteratur?</hi> Insidiae ipsorum
frustrentur. Superius enim dixerat: <hi>Gladium eduxerunt
peccatores, intenderunt arcum suum.</hi> Gladii eductionem,
intelligi voluit apertam oppugnationem:
<pb n="0366"/>
arcus autem intentionem, occultas insidias intelligi
voluit. Ecce gladius ejus perimit eum, et dispositio
insidiarum ejus frustratur. Quid est, frustratur? Nihil
nocet justo. Quomodo ergo nihil ei nocuit, verbi
gratia, quem sic exspoliavit, cui tollendo res suas ad
angustias perduxit? Habet quod cantet, <hi>Melius est
modicum justo super divitias peccatorum multas.</hi> </p>
        </div3>
<div3>
          <head>4.</head>
          <p>
 <hi>[vers. 17.]</hi> Sed potentes sunt iniqui, et multa
faciunt, et suppetit eis rerum effectus; agendi celeritas,
jussionem obedientia sequitur. Numquid semper
sic? <hi>Quoniam brachia peccatorum conterentur.</hi> Brachia
ergo eorum, potentia eorum. Quid facturus est
in gehenna? An quod facit ille dives, qui apud superos
epulabatur, apud inferos torquebatur <note>(Luc. XVI,
19, 24)</note>? <hi>Brachia</hi> ergo <hi>eorum conterentur. Confirmat
autem justos Dominus.</hi> Quomodo eos confirmat? quid
eis dicit? Quod dicitur in alio psalmo: <hi>Sustine Dominum,
viriliter age, et confortetur cor tuum, et sustine
Dominum <note>(Psal. XXVI, 14)</note>
          </hi>. Quid est hoc, <hi>Sustine Dominum?</hi> 
Ad tempus laboras, in aeternum non laborabis:
brevis est molestia tua, aeterna erit beatitudo
tua: ad modicum doles, sine fine gaudebis. Sed inter
molestias incipis labi? Proponitur exemplum et passionum
Christi. Vide quid pro te pertulit, qui quare
perferret non habebat. Quantacumque patiaris, non
pervenies ad illas insultationes, ad illa flagella, ad illam
ignominiosam vestem, ad illam spineam coronam,
ad illam postremo crucem non pervenies, quia
jam et de poena generis humani sublata est. Cum
enim sub antiquis scelerati crucifigerentur, modo nullus
crucifigitur. Honorata est, et finita. Finita est in
poena, manet in gloria. A locis suppliciorum fecit
transitum ad frontes imperatorum. Qui tantum honorem
dedit poenis suis, quid servat fidelibus suis? His
ergo rebus, his verbis, his allocutionibus, hoc tali
exemplo <hi>confirmat justos Dominus.</hi> Saeviant quantum
voluerint, et quantum permissi fuerint peccatores: <hi>confirmat justos Dominus.</hi> 
 Quidquid acciderit justo,
voluntati divinae deputet, non potestati inimici. Saevire
ille potest: ferire, si ille noluerit, non potest. Et
si ille voluerit ut feriat, novit suum quemadmodum
excipiat: <hi>Quem enim diligit Dominus, corripit: flagellat
autem omnem filium quem recipit <note>(Hebr. XII, 6)</note>
          </hi>.
Quid sibi ergo plaudit iniquus, quia flagellum sibi de
illo fecit Pater meus? Illum assumit ad ministerium,
me erudit ad patrimonium. Nec attendere debemus
quantum permittat injustis, sed quantum servet
justis.</p>
        </div3>
<div3>
          <head>5.</head>
          <p>
 Sed debemus optare etiam illis per quos flagellamur,
ut convertantur, et flagellentur. Sic enim suos
fideles erudiebat, qui de Saulo flagellum sibi fecerat,
sed postea convertit et Saulum. Et cum Ananiae sancto,
a quo baptizatus est Saulus, diceret Dominus,
illum suscipiendum esse Saulum, quia vas esset electionis;
respondit Ananias, timens et exhorrescens
audita fama Sauli persecutoris; <hi>Domine, audivi,</hi> inquit, <hi>ego de viro isto quantas persecutiones sanctis tuis
fecerit in Jerosolyma, et nunc acceptis litteris vadit, ut
<pb n="0367"/>
ubicumque invenerit invocantes nomen tuum, trahat et
liget, et ad pontifices adducat.</hi> 
 Et contra Dominus: <hi>Sine,</hi> 
 inquit, <hi>ego illi ostendam quae illum oporteat pati
pro nomine meo <note>(Act. IX, 13-16)</note>
          </hi>. Reddam illi, inquit,
vindicabo me de illo; et patietur pro nomine meo,
qui saevit in nomen meum. Erudio vel erudivi per
cum alios, erudiam et ipsum per alios. Factum est
hoc, et novimus quanta sustinuerit Saulus, multo
plura quam fecerat, quasi avarus exactor cum usuris
recepit quod dederat.</p>
        </div3>
<div3>
          <head>6.</head>
          <p>
 Sed vide utrum in illo impletum sit quod modo
Psalmus dicit, <hi>Confirmat autem justos Dominus. Non
solum,</hi> inquit idem Paulus, cum multa mala pateretur, <hi>sed et gloriamur in tribulationibus, scientos quia tribulatio
patientiam operatur, patientia probationem, probatio
spem, spes autem non confundit, quia charitas Dei diffusa
est in cordibus nostris per Spiritum sanctum, qui datus est
nobis 
 <note>(Rom. V, 3-5)</note>
          </hi>. Bene; plane jam justus, jam confirmatus.
Quomodo ergo isti jam confirmato nihil nocebant
qui illum insectabantur, sic nec ipse illis quos
persequebatur. <hi>Confirmat autem,</hi> inquit, <hi>justos Dominus.</hi> 
Audi alias voces confirmati justi. <hi>Quis nos separabit
a charitate Christi? Tribulatio, an angustia, an
fames, an nuditas, an persecutio <note>(Id. VIII, 35)</note>
          </hi>. Quomodo
haerebat, qui rebus talibus non separabatur? <hi>Confirmat autem justos Dominus.</hi> 
 Descenderant quidam
prophetae de Jerosolyma, et impleti Spiritu sancto
prophetaverunt eidem Paulo quod multa passurus
esset in Jerusalem: ita ut quidam eorum, Agabus
nomine, soluta zona alligaret se, quemadmodum solet
fieri, ut his indiciis rerum futura demonstraret
propheta, dicens: <hi>Sicut alligatum me videtis, sic oportet
alligari hominem hunc in Jerosolymis.</hi> Fratres autem
responso admonitum Saulum, jam Paulum, ne
se tantis periculis committeret, coeperunt deterrere,
et monendo et rogando revocare ne iret in Jerosolymam.
Ille autem qui jam in eorum numero erat de
quibus dictum est, <hi>Confirmat autem justos Dominus;
Quid,</hi> inquit, <hi>confringitis cor meum?</hi> Non facio animam
meam pretiosam mihi. Quia jam dixerat eis
quos parturierat in Evangelio: <hi>Et ipse impendar pro
animabus vestris <note>(II Cor. XII, 15)</note>
          </hi>. <hi>Ego enim,</hi> inquit, <hi>non solum alligari, sed etiam mori paratus sum pro
nomine Domini Jesu Christi 
 <note>(Act. XXI, 11-13)</note>
          </hi>.</p>
        </div3>
<div3>
          <head>7.</head>
          <p>
 <hi>[vers. 18.] Confirmat</hi> ergo <hi>justos Dominus.</hi> Quomodo
eos confirmat? <hi>Novit Dominus vias immaculatorum.</hi> 
Quando patiuntur mala, vias malas ambulare
creduntur ab ignorantibus, ab his qui non noverunt
videre vias immaculatorum. Ille qui eas novit, scit
per quam rectum ducat mansuetos suos. Unde dixit
in alio psalmo: <hi>Diriget mites in judicio, docebit mansuetos
vias suas <note>(Psal. XXIV, 9)</note>
          </hi>. Quomodo putatis detestatos
homines transeuntes ulcerosum pauperem
jacentem ante divitis januam <note>(Luc. XVI, 20)</note>? Quomodo
forte hunc occlusis naribus conspuebant? Noverat
autem Dominus illi servare paradisum. Quomodo
autem sibi optabat vitam illius qui induebatur
purpura et bysso, et epulabatur quotidie splendide?
<pb n="0368"/>
Dominus autem qui prospiciebat dies illius, noverat
ejus futura tormenta, et sine fine tormenta. Ergo, <hi>Novit Dominus vias immaculatorum.</hi> </p>
        </div3>
<div3>
          <head>8.</head>
          <p>
 <hi>Et haereditas eorum in aeternum erit.</hi> Hoc in fide
habemus: Dominus numquid in fide? Dominus novit
illa in tanta manifestatione, in quanta non possumus
dicere, cum vel aequati Angelis erimus. Non enim
nobis tam manifesta erunt, quae erunt manifesta,
quam sunt manifesta illi qui nec commutari potest.
Tamen et de nobis quid dictum est? <hi>Dilectissimi,
nunc filii Dei sumus, et nondum apparuit quod erimus:
scimus quia cum apparuerit, similes ei erimus, quoniam
videbimus eum sicuti est <note>(I Joan. III, 2)</note>
          </hi>. Servatur ergo
nobis nescio quod dulce spectaculum omnino: et si
cogitari ex aliqua parte in aenigmate et per speculum
potest, dici tamen nullo modo potest pulchritudo illius
dulcedinis, quam servat Deus timentibus se,
perficit autem sperantibus in se <note>(Psal. XXX, 20)</note>. Illuc
parantur corda nostra in omnibus vitae hujus tribulationibus
et tentationibus. Noli mirari, quia in
laboribus pararis: ad magnum aliquid pararis. Unde
vox illa justi confirmati: <hi>Non sunt condignae passiones
hujus temporis ad futuram gloriam, quae revelabitur
in nobis <note>(Rom. VIII, 18)</note>
          </hi>. Quae erit futura gloria nostra,
nisi aequari Angelis, et videre Deum? Quantum praestat
caeco, qui illi oculos sanaverit, ut videat hanc lucem?
Cum sanus factus fuerit ille, nec invenit quid dignum
rependat sanatori suo: quantumlibet enim illi det, quid
dabit tale quale ille praestitit? Ut plurimum det, aurum
dabit, et multum aurum dabit: ille lucem praestitit. Ut
noverit ille quia nihil dat, videat in tenebris quod
dat. Quid ergo dabimus nos medico illi, oculos interiores
nostros sananti, ad videndam quamdam lucem
aeternam, quod est ipse? quid illi dabimus? Quaeramus,
inveniamus, si possumus; et in angustiis inquisitionis
nostrae exclamemus: <hi>Quid retribuam Domino
pro omnibus quae retribuit mihi?</hi> Et quid invenit? <hi>Calicem
salutaris accipiam, et nomen Domini invocabo <note>(Psal. CXV, 12, 13)</note>
          </hi>.
 <hi>Potestis,</hi> inquit, <hi>bibere calicem
quem ego bibiturus sum <note>(Matth. XX, 22)</note>
          </hi>? Inde Petro: <hi>Amas me? Pasce oves meas 
 <note>(Joan. XXI, 17)</note>
          </hi>: pro quibus
biberet calicem Domini. <hi>Confirmat autem justos
Dominus. Novit Dominus vias immaculatorum, et haereditas
eorum in aeternum erit.</hi> </p>
        </div3>
<div3>
          <head>9.</head>
          <p>
 <hi>[vers. 19.] Non confundentur in tempore malo.</hi> 
Quid est, <hi>Non confundentur in tempore malo?</hi> In die
tribulationis, in die angustiarum non confundentur:
sicut confunditur quem fallit spes. Quis est qui confunditur?
Qui dicit: Ego quod sperabam non inveni.
Non immerito: sperabas enim de te, aut sperabas de
homine amico: maledictus autem qui spem suam
ponit in homine <note>(Jerem. XVII, 5)</note>. Confunderis, quia
fefellit te spes, fefellit spes posita in mendacio: omnis
enim homo mendax <note>(Psal. CXV, 11)</note>. Si autem ponas
spem tuam in Deo tuo, non confunderis; quia
ille in quo spem posuisti, falli non potest. Unde et
ille quem paulo ante commemoravi, justus confirmatus,
positus in tempore malo, in die tribulationis,
<pb n="0369"/>
quia non confundebatur, quid ait? <hi>Gloriamur in tribulationibus,
scientes quoniam tribulatio patientiam
operatur, patientia probationem, probatio spem, spes
autem non confundit.</hi> Unde spes non confundit? Quia
in Deo posita est. Ideo sequitur, <hi>Quia charitas Dei
diffusa est in cordibus nostris per Spiritum sanctum
qui datus est nobis.</hi> Jam datus est nobis Spiritus sanctus,
quomodo nos fallit cujus tale pignus tenemus? <hi>Non confundentur in tempore malo: et in diebus famis
saturabuntur.</hi> 
 Est enim quaedam hic saturitas eorum.
Nam dies famis, vitae hujus sunt: aliis esurientibus,
illi saturantur. Nam ille unde gloriaretur dicens, <hi>Gloriamur in tribulationibus,</hi> 
 si egestatem intus pateretur?
Videbantur foris angustiae, sed intus latitudo erat.</p>
        </div3>
<div3>
          <head>10.</head>
          <p>
 <hi>[vers. 20.]</hi> Quid autem facit malus homo cum
coeperit tribulari? Foris nihil habet, ablata sunt omnia,
in conscientia nullum solatium est: non est quo
exeat, quia dura sunt; non est quo intret, quia mala
sunt. Merito ei fit quod sequitur: <hi>Quoniam peccatores
peribunt.</hi> Quibus enim locus nusquam est, quomodo
non peribunt? Consolatio non est in externis, non est
in internis. Extra sunt enim a nobis, de quibus consolatio
nulla est. Et universi qui Deum non habent,
pecuniae, amicitiae, gloriae, facultatibus mundi serviunt,
et quaecumque bona sunt corporalia, non
possunt consolari intrinsecus, quomodo consolabatur
ille plenus sagina interiore, et de ipsa sagina
ructans: <hi>Dominus dedit, Dominus abstulit, sicut Domino
placuit, ita factum est; sit nomen Domini benedictum <note>(Job I, 21)</note>
          </hi>.
Ergo illis peccatoribus non est locus
in his quae foris sunt, quia ibi patiuntur tribulationes: 
conscientia illos non consolatur; non est
bene illis secum, quia bene esse cum malo non potest.
Quisquis autem malus est, male secum est:
torqueatur necesse est sibi seipso tormento. Ipse est
enim poena sua, quem torquet conscientia sua. Fugit
ab inimico quo potuerit, a se quo fugiet?</p>
        </div3>
<div3>
          <head>11.</head>
          <p>
 Ita quidam ex parte Donati venerat ad nos,
accusatus et excommunicatus a suis, hic quaerens
quod ibi perdiderat. Sed quia suscipi non potuit, nisi
eo loco quo debuit: non enim deseruit illam partem
quasi integer apud ipsos, ut appareret eum non necessitate,
sed electione fecisse: quia ibi ergo habere
non potuit quod quaerebat, quaerebat autem vanam
elationem et falsum honorem, et quia hic non invenit
quod ibi perdidit, et ipse periit. Gemebat saucius, et
non consolabatur: erant enim in conscientia ejus
aculei horribiles taciti. Tentavimus consolari eum de
verbo Dei: sed ille non erat de sapientibus formicis,
quae sibi aestate collegerunt unde hieme vivant. Cum
enim res sunt tranquillae, tunc homo sibi colligere
debet verbum Dei, et recondere in intimis cordis sui,
quemadmodum formica abscondit in cavernosis penetralibus
<pb n="0370"/>
labores aestatis <note>(Prov. VI, 6, et XXX, 25)</note>. Per
aestatem enim vacat hoc agere: venit autem hiems,
id est, supervenit tribulatio; et nisi intus invenerit
quod edat, necesse est ut fame dispereat. Iste ergo
sibi non collegerat verbum Dei, supervenit hiems,
non hic invenit quod quaerebat, consolari nisi inde
non poterat, de verbo autem Dei nullo modo. Intus
apud se nihil habebat, foris quod quaerebat non inveniebat:
ardebat indignationum et dolorum facibus,
agitabatur mens ejus violenter, et tamdiu occulte,
donec etiam erumperet in quosdam gemitus, ita ut
inter fratres sonaret, et se audiri nesciret. Videbamus,
et dolebamus vehementer, Deus scit, tantam
poenam animae, tantas cruces, tantas gehennas, tanta
tormenta. Quid pluribus? Impatiens loci humilis, cui
si saperet, posset esse locus salubris, talis apparuit,
ut etiam projiceretur. Neque hinc desperare debemus,
fratres, de aliis, qui forte elegerint veritatem,
non secuti fuerint necessitatem. Usque adeo enim de
caeteris desperandum non est, ut nec de isto desperem,
quamdiu vivit. De nullo enim vivente desperandum
est. Hoc ergo, fratres, ex occasione hac scire
debuit Charitas Vestra, ne quis forte aliud vobis dicat.
Nam subdiaconus eorum, qui, cum ei nulla
quaestio ibi commoveretur, elegit catholicam pacem
et unitatem, et illis dimissis venit, venit revera sicut
eligens quod bonum est, non sicut repudiatus a malis:
sic acceptus est, ut de ejus conversione gaudeamus,
et eum vestris orationibus commendemus. Potens
est enim Deus, qui eum faciat etiam atque etiam meliorem.
Caeterum de nullo pronuntiandum est in aliquam
partem, sive in bonam, sive in malam. Quamdiu
enim hic vivitur, crastinus dies semper ignoratur. <hi>Non confundentur in tempore malo, et in diebus famis
saturabuntur: quoniam peccatores peribunt.</hi> </p>
        </div3>
<div3>
          <head>12.</head>
          <p>
 <hi>Inimici autem Domini statim ut gloriabuntur et
exaltabuntur, deficientes sicut fumus deficient.</hi> Ex ipsa
similitudine rem quam insinuavit, agnoscite. Fumus
a loco ignis erumpens in altum extollitur, et ipsa
elatione in globum magnum intumescit: sed quanto
fuerit globus ille grandior, tanto fit vanior; ab illa
enim magnitudine non fundata et solidata, sed pendente
et inflata, it in auras atque dilabitur, ut videas
ipsam ei obfuisse magnitudinem. Quanto enim plus
erectus est, quanto extentus, quanto diffusus undique
in majorem ambitum, tanto fit exilior, et deficiens, et
non apparens. <hi>Inimici autem Domini statim ut gloriabuntur
et exaltabuntur, deficientes sicut fumus deficient.</hi> 
De talibus dictum est: <hi>Sicut Jannes et Mambres restiterunt
Moysi, sic et isti resistunt veritati: homines mente
corrupti, reprobi circa fidem.</hi> Unde autem resistunt
veritati, nisi inflatione tumoris sui, euntes in ventos,
extollentes se quasi justos et magnos? Quid autem
de illis ait? Tanquam de fumo: <hi>Sed ultra non proficient;
dementia enim eorum manifesta erit omnibus, sicut
et illorum fuit <note>(II Tim. III, 8, 9)</note>
          </hi>. <hi>Inimici autem
Domini statim ut gloriabuntur et exaltabuntur, deficientes
sicut fumus deficient.</hi> </p>
        </div3>
<div3>
          <head>13.</head>
          <p>
 <hi>[vers. 21.] Feneratur peccator, et non solvet.</hi> 
<pb n="0371"/>
Accipit, et non reddet. Quid non reddet? Gratiarum
actionem. Quid enim a te vult Deus, aut quid exigit
Deus, nisi quod tibi prosit? Et quanta accepit peccator,
pro quibus non solvet? Accepit ut sit, accepit
ut homo sit, multumque intersit inter ipsum et pecus;
accepit corporis formam, accepit in corpore distinctionem
sensuum, ad videndum oculos, ad audiendum
aures, ad odorandum nares, ad gustandum
palatum, ad contrectandum manus, ad ambulandum
pedes, salutemque ipsam corporis. Sed adhuc ista et
cum pecore habemus communia: accepit etiam amplius,
id est mentem quae possit intelligere, quae possit
capere veritatem, quae possit justum ab injusto
discernere, quae possit indagare, desiderare Creatorem,
laudare et inhaerere illi. Haec omnia accepit et
peccator, sed non bene vivendo non reddit quod debet.
Ergo <hi>feneratur peccator, et non solvet,</hi> non reddet
ei a quo accepit, non aget gratias: imo vero rependet
mala pro bonis, blasphemias, murmur adversus
Deum, indignationem. Ergo ille <hi>feneratur, et non solvet:
justus autem miseretur, et commodat.</hi> Ille ergo
nihil habet, iste habet. Videte egestatem, videte divitias.
Ille accipit, et non solvet: iste miseretur, et
commodat; abundat illi. Quid si pauper est? Etiam
sic dives est. Tu tantum ad divitias ejus pios oculos
intende. Respicis enim arcam inanem, conscientiam
Deo plenam non respicis. Non habet extrinsecus facultatem,
sed habet intrinsecus charitatem. De charitate
quanta erogat, et non finitur! Etenim si habet
foris facultatem, dat ipsa charitas, sed ex eo quod habet:
si autem non invenit foris quod det, dat benevolentiam,
praestat consilium, si potest; praestat auxilium,
si potest: ad extremum si nec consilio nec auxilio
adjuvare potest, vel voto adjuvat, vel orat pro contribulato,
et forte magis ipse exauditur quam qui
porrigit panem. Habet semper unde det, cui plenum
pectus est charitatis. Ipsa est charitas, quae dicitur et
voluntas bona. Plus a te Deus non exigit, quam quod
tibi intus dedit. Vacare enim non potest voluntas
bona. Non enim habens voluntatem bonam, etsi nummus
tibi supersit, non porrigis pauperi: ipsi inter se
pauperes praestant sibi de voluntate bona, non sunt
inter se infructuosi. Vides caecum duci a vidente:
quia nummos non habuit quos daret egens, commodavit
oculos non habenti. Unde hoc factum est, ut
membra sua commodaret ei qui non habet, nisi quia
intus inerat voluntas bona, thesaurus pauperum? In
quo thesauro dulcissima requies, et vera securitas.
Ad ipsum amittendum nec latro admittitur, nec naufragium
metuitur. Servat secum quod intus habet,
nudus evadit, et plenus est. <hi>Justus</hi> ergo <hi>miseretur, et
commodat.</hi> </p>
        </div3>
<div3>
          <head>14.</head>
          <p>
 <hi>[vers. 22.] Quoniam benedicentes eum, haereditate
possidebunt terram:</hi> sicut illum justum, vere
solum justum et justificantem, qui et pauper hic fuit,
et divitias magnas attulit, quibus faceret divites eos
<pb n="0372"/>
quos invenit pauperes. Ipse est enim qui Spiritu sancto
ditavit corda pauperum, et exinanitas animas
confitendo peccata, implevit opulentia justitiae; qui
potuit divitem facere piscatorem, dimittendo retia
sua, quod habebat contemnentem, quod non habebat
haurientem <note>(Matth. IV, 19)</note>. Infirma enim mundi elegit
Deus, ut confunderet fortia <note>(I Cor. I, 27)</note>. Et non
de oratore piscatorem, sed de piscatore lucratus est
oratorem, de piscatore lucratus est senatorem, de
piscatore lucratus est imperatorem. <hi>Quoniam benedicentes
eum, possidebunt terram haereditate:</hi> erunt ejus
cohaeredes, in terra illa viventium, de qua dicitur in
alio psalmo: <hi>Spes mea es tu, portio mea in terra viventium <note>(Psal. CXLI, 6)</note>
          </hi>.
Tu es ipsa portio mea, inquit
Deo, et non dubitavit Deum sibi facere portionem. <hi>Haereditate possidebunt terram. Maledicentes autem eum,
disperient.</hi> 
 Ut autem benedicant qui benedicunt,
praestitum est eis. Nam ventum est ad maledicentes,
et facti sunt benedicentes: et jam sic disperierunt
maledicentes eum, cum ejus munere facti sunt benedicentes,
quem malo suo maledicebant, bono autem
ipsius benedicunt.</p>
        </div3>
<div3>
          <head>15.</head>
          <p>
 <hi>[vers. 23.]</hi> Videte quid sequitur: <hi>A Domino
gressus hominis dirigentur, et viam ejus volet.</hi> Ipse homo
ut velit viam Domini, ab ipso Domino diriguntur
gressus ejus. Nam si Dominus non dirigeret gressus
hominis, tam pravi erant, ut semper per prava irent,
et semitas curvas sequendo redire non possent. Venit
autem ille, et vocavit, et redemit, et sanguinem fudit:
hoc pretium dedit, haec bona fecit, et mala passus
est. Attende quae fecerit; Deus est: attende quae
passus sit; homo est. Quis iste Deus homo? Si tu, o
homo, non dimitteres Deum, non fieret pro te Deus
homo. Parum enim tibi erat ad remunerationem vel
ad donum ejus, quia et hominem te fecit, nisi et homo
pro te fieret? Ipse est enim qui direxit gressus nostros,
ut viam ejus vellemus. <hi>A Domino gressus hominis
dirigentur, et viam ejus volet.</hi> </p>
        </div3>
<div3>
          <head>16.</head>
          <p>
 Jam cum sequeris viam Christi, non tibi saeculi
prosperitates promittas. Per dura ambulavit, sed
magna promisit. Sequere. Noli tantum attendere qua
iturus, sed et quo venturus sis. Tolerabis dura temporalia,
sed ad laeta pervenies sempiterna. Si vis sustinere
laborem, attende mercedem. Nam et operarius
in vinea deficeret, nisi attenderet quid accepturus
esset. Cum autem attenderis quid sis accepturus,
omnia tibi erunt vilia quae pateris, nec digna aestimabis
pro quibus illud accipias. Miraberis tantum dari
pro tantillo labore. Nam utique, fratres, pro aeterna
requie labor aeternus subeundus erat; et aeternam
felicitatem accepturus, aeternas passiones sustinere
deberes: sed si aeternum sustineres laborem, quando
venires ad aeternam felicitatem? Ita fit, ut necessario
temporalis sit tribulatio tua, qua finita venias ad felicitatem
infinitam. Sed tamen, fratres, posset esse
longa tribulatio pro aeterna felicitate. Verbi gratia,
ut quoniam felicitas nostra finem non habebit, miseria
<pb n="0373"/>
nostra et labor noster et tribulationes nostrae
diuturnae essent. Nam et si mille annorum essent,
appende mille annos contra aeternitatem: quid appendis
cum infinito quantumcumque finitum? Decem
millia annorum, decies centena millia, si dicendum
est, et millia millium, quae finem habent, cum aeternitate
comparari non possunt. Huc accedit, quia non
solum temporalem voluit laborem tuum Deus, sed
etiam brevem. Paucorum dierum est tota vita hominis,
etiamsi laeta duris non miscerentur, quae plura
et longiora sunt certe, quam dura; et ideo breviora
et pauciora sunt dura, ut durare possimus. Si ergo
per totam vitam suam homo in laboribus et in aerumnis
esset, in doloribus, in tormentis, in carcere, in
plagis, in fame et siti omnibus diebus, horis omnibus,
per totam vitam suam usque ad aetatem senectutis,
pauci dies sunt tota vita hominis: quo labore transacto,
veniet regnum aeternum, veniet sine fine felicitas,
veniet aequalitas Angelorum, veniet haereditas
Christi, veniet cohaeres Christus. Pro quanto labore
quantam mercedem accipimus! Veterani homines qui
laborant in militia, et versantur inter vulnera tot
annos, incipiunt militare a juventute, exeunt senes;
et ut habeant paucos dies quietos senectutis suae,
quando eos jam ipsa aetas incipit gravare quos bella
non gravant, quanta dura tolerant; quae itinera, quae
frigora, quos soles, quantas necessitates, quae vulnera,
quae pericula! Et non attendunt patientes haec
omnia, nisi paucos dies quietos illos senectutis, ad
quos utrum perveniam nesciunt. Ergo <hi>a Domino gressus
hominis dirigentur, et viam ejus volet.</hi> Hinc dicere
coeperam: viam Christi si vis, et vere christianus es,
ipse est enim christianus qui non aspernatur viam
Christi, sed vult viam Christi sequi per passiones
ipsius, noli per aliam viam velle ire quam per illam
qua ipse ivit. Dura videtur, sed ipsa est tuta via:
alia forte delicias habet, sed latronibus plena est. <hi>Et
viam ejus volet.</hi> </p>
        </div3>
<div3>
          <head>17.</head>
          <p>
 <hi>[vers. 24.] Cum ceciderit, non conturbabitur,
quoniam Dominus confirmat manum ejus.</hi> Ecce quid
est, velle viam Christi. Contingat illi ut aliquam tribulationem
patiatur, aliquam exhonorationem, aliquam
contumeliam, aliquam afflictionem, aliqua damna, et
caetera quaecumque abundant in vita ista generi humano:
proponit sibi Dominum suum, quanta genera
tentationum passus est: et <hi>non conturbabitur cum ceciderit,
quia Dominus confirmat manum ejus;</hi> quia prior
passus est. Quid enim timebis, o homo, cujus directi
sunt gressus, ut velles viam Domini? Quid timebis?
Dolores? Flagellatus est Christus <note>(Matth. XXVII, 26)</note>.
Contumelias timebis? Audivit, <hi>Daemonium habes,</hi> qui
daemonia excludebat <note>(Joan. VIII, 48)</note>. Forte factionem
et conspirationem malorum? Conspiratum est adversus
illum <note>(Id. IX, 22)</note>. Non potes ostendere forte
conscientiam tuam bonam in aliqua accusatione, et
vim pateris quod adversus te falsi testes audiuntur.
Contra ipsum primum falsum testimonium dixerunt,
non solum ante mortem, sed etiam post resurrectionem.
Inducti sunt falsi testes, ut a judicibus damnaretur
<pb n="0374"/> <note>(Matth. XXVI, 60)</note>:
accesserunt falsi testes custodes
ad sepulcrum. Resurrexit ille cum tanto
miraculo; commota terra prodidit Dominum resurgentem.
Erat illic et terra custodiens terram; sed
terra durior mutari non potuit. Nuntiavit vera, sed
seducta est a falsa. Dixerunt enim illi custodes Judaeis
quae viderint, et quid factum sit: acceperunt pecuniam,
et dictum est eis: <hi>Dicite quod vobis dormientibus
venerunt discipuli ejus, et abstulerunt eum <note>(Id. XXVIII,
12)</note>
          </hi>. Ecce falsi testes, et contra resurgentem. Quanta
autem caecitas in falsis testibus, quanta caecitas, fratres!
Solent hoc enim pati falsi testes, ut excaecentur,
et contra se dicant nescientes unde appareat quia
falsi sunt testes. Quid enim illi contra se dixerunt?
Cum dormiremus, <hi>venerunt discipuli ejus, et abstulerunt
eum</hi> Quid est hoc? Quis est qui dicit testimonium?
Qui dormiebat. Talibus ego narrantibus non
crederem, nec si somnia sua mihi indicarent. Stulta
insania! si vigilabas, quare permisisti? si dormiebas,
unde scisti?</p>
        </div3>
<div3>
          <head>18.</head>
          <p>
 Sic et isti filii eorum, sicut meministis, et
praetermittendum ex occasione non est. Tanto magis
enim debemus commemorare vanitatem eorum, quanto
magis quaerimus salutem eorum. Ecce corpus Christi
patitur falsos testes, sustinet corpus quod praecessit
in capite. Non mirum est, et modo non desunt corpori
Christi diffuso per totum orbem terrarum qui dicant:
Progenies traditorum. Falsum testimonium dicis. Ibi
te convinco falsum testem, secutus pauca verba. Tu
mihi dicis: Traditor es. Ego tibi dico: Mendax es.
Sed tu traditionem meam nusquam et nunquam probas:
ego mendacium tuum hic in istis ipsis verbis tuis
modo probo. Certe ibi dixisti, quia nos acuimus gladios
nostros: recito gesta tuorum Circumcellionum.
Certe ibi dixisti, quia praetermittis ablata: recito
Gesta, ubi procurationem ad exigenda fecisti. Certe
ibi dixisti: Nos sola offerimus Evangelia: recito tot
jussiones judicum, quibus a te divisos persecutus es:
recito Preces ad Apostatam imperatorem, cui dixisti,
quia sola justitia apud eum habet locum. An forte
apostasia Juliani, pars Evangelii tibi videtur? Ecce
mendacem te teneo. Quid de me dixisti quod credi
debeat? Etiamsi non invenirem unde ostenderem falsum
te dicere, sufficit ut ostendam te mendacem esse.
Quid dicis? Qualis tu, tales et caeteri. Nam merito
talia verba omnibus misisti: abundare voluisti societate
<pb n="0375"/>
mendacium, ne tu solus erubesceres de mendacio.</p>
        </div3>
<div3>
          <head>19.</head>
          <p>
 Sed valeat, inquit, in Caecilianum judicium
patrum nostrorum. Quare valebit? Quia episcopi judicaverunt.
Valeat et in te, quod Maximianistae judicaverunt.
Prius, enim quod credo vos nosse, episcopi
consentientes cum Maximiano adhuc diacono ipsius,
venerunt ad Carthaginem, sicut se habet Tractatoria,
quam etiam Gestis alligaverunt, cum litigarent de
domo cum procuratore illius qui praetermittit ablata.
Ergo primo Tractatoriam de illo miserunt, conquerentes
quia noluit ad illos exire: hoc enim maxime
conquesti sunt. Vide quomodo illis Deus reddidit
quod de Caeciliano dixerunt. Mira similitudo: voluit
Deus post tot annos revolvere illis in faciem quod gestum
est, ut omnino unde dissimulent et qua effugiant
non inveniant. Oblitos se dicerent quae gesta sunt
ante; non eos Deus sinit oblivisci: atque utinam valeat
eis ad salutem! Nam misericordia sua fecit hoc
Deus, si considerent quid sit factum. Ponite ergo
vobis ante oculos, fratres, unitatem tunc orbis terrarum,
unde se isti diviserunt adversus Caecilianum:
ponite modo et partem Donati, unde se Maximianistae
diviserunt adversus Primianum. Quod tunc illi Caeciliano,
hoc nunc isti fecerunt Primiano. Propterea se
et veriores Donatistis dicunt Maximianistae, quia revera
facta majorum suorum ipsi imitati sunt. Sic enim
erexerunt Maximianum adversus Primianum, quomodo
illi erexerunt Majorinum adversus Caecilianum;
et sic questi sunt isti de Primiano, quomodo illi de
Caeciliano. Nam si meministis, hoc dixerunt illi, quod
ad eos exire noluerit Caecilianus, memor conscientiae
suae; ille autem noverat factionem eorum: sic et isti
conqueruntur, quia noluit ad illos exire Primianus.
Quare Primiano conceditur, nosse factionem Maximianistarum,
et Caeciliano non conceditur nosse
factionem Donatistarum? Nondum erat ordinatus
Maximianus, crimina dicebantur de Primiano: venerunt
episcopi, voluerunt ut ad eos exiret: non est
egressus, sicut eorum indicat Tractatoria Actis inserta.
Non est egressus: non improbo, imo et laudo.
Si aliquam factionem vidisti, non debuisti ad factiosos
procedere, sed servare causam tuam meliori
judicio partis tuae. Restabat enim magna pars Donati,
ubi se posset purgare Primianus: propterea ad illos
qui jam factione conspiraverant, exire noluit. Vides
quomodo laudamus consilium tuum adversus Maximianistas,
bene attende et causam Caeciliani: non
vis ut frater; quomodo extraneus, sic judica. Noluisti
exire, quid tibi dicens? Isti factione conspiraverunt
contra salutem meam, corrupti sunt adversum
<pb n="0376"/>
me: si me illis commisero, facio praejudicium causae
meae: non ad eos exibo, servetur causa mea melioribus
et auctoritate gravioribus. Bonum consilium.
Quid si hoc dixit Caecilianus? Quanquam laborabis
tu, ut ostendas quae adversus te istos alia Lucilla
corruperit, et forte non inventurus; quod ille tunc
usque adeo noverat, ut postea Gestis aperiretur.
Sed vidisti nescio quid occultum, renuntiatum est tibi
aliquid metuendum. Concedo timori tuo cautelam
istam: recte fecisti, ad tales non procedere; erant
enim alii qui de te poterant judicare. Attente nunc
Caecilianum: tu tibi servasti Numidiam, ille orbem
terrarum. Sed si valere vis adversus illum sententias
tunc Donatistarum, valeant nunc adversus te sententiae
Maximianistarum: episcopi illum damnaverunt;
episcopi et te. Quare postea egisti causam tuam, et
obtinuisti ibi Maximianistas; sicut ille postea egit
causam suam, et obtinuit ibi Donatistas? Quod ergo
tunc factum est, videtur ante oculos miro et manifesto
exemplo revolutum, talia Maximianistas conqueri
de Primiano, qualia omnes isti conquesti sunt de Caeciliano.
Mirum est, fratres, quomodo moveor, quomodo
Deo gratias ago: quia vere misericordia Dei ad
istos, si sapiant, illuminandos formavit exemplum.
Proinde si placet paululum, fratres, quia et hoc nobis
Deus in manus dedit, audite concilium Maximianistarum
.</p>
        </div3>
<div3>
          <head>20.</head>
          <p>
 <hi>Sanctissimis fratribus atque collegis per universam
Africam.</hi> --Tota unitas ipsorum per Africam. Sed
hic cum illis est Catholica: in aliis autem orbis partibus
ipsi non sunt cum Catholica.-- <hi>Sanctissimis fratribus
atque collegis per universam Africam, hoc est, per
provinciam Proconsularem, Numidiam, Mauritaniam,
Byzacenam, et Tripolim constitutis; sed et presbyteris
et diaconis, universis plebibus, in veritate Evangelii nobiscum
militantibus, Victorinus, Fortunatus, Victorianus,
Migginus</hi>, <hi>Saturninus, Constantius, Candorius,
Innocentius, Cresconius, Florentius</hi>, <hi>Salvius, alius
Salvius, Donatus, Geminius, Praetextatus.</hi> --Ipse est
Assuritanus, quem postea receperunt: eum qui in se
dixit sententiam, recepit postea.-- <hi>Maximianus,
Theodorus, Anastasius, Donatianus, Donatus, alius Donatus,
Pomponius, Pancratius</hi>, <hi>Januarius, Secundinus,
Pascasius, Cresconius, Rogatianus, alius Maximianus,
Benenatus, Gaianus, Victorinus, Guntasius,
Quintasius, Felicianus.</hi> --Iste est Mustitanus qui
<pb n="0377"/>
adhuc vivit; sed forte alius est aliunde. Postea subscribentes
dicunt et loca unde quisque erat.-- <hi>Salvius,
Migginus, Proculus, Latinus, et caeteri qui in concilio
apud Cabarsussi fuimus, in Domino aeternam
salutem. Nemo qui nesciat, fratres dilectissimi, de sacerdotibus
Dei, non propriae voluntatis, sed divinae legis
impulsu, tam in reos sententiam dicere, quam innocentibus
inflictam, jure ab eis ac merito submovere. Non
levi enim periculo subjacebit, quisquis aut reo pepercerit,
aut innocentem conficere pertentarit: maxime cum
scriptum sit:  « Innocentem et justum non occides, et
purgatione non purgabis reum</hi> »  <note>(Exod. XXIII, 7)</note>. <hi>Hoc
igitur Edicto Legis admoniti, necesse nos fuerat Primiani
causam, quem plebs sancta Carthaginensis Ecclesiae
episcopum fuerat in ovile Dei sortita, seniorum litteris
ejusdem Ecclesiae postulantibus, audire atque
discutere sub eo, ut explanatis omnibus, aut innocentem,
quod optabile fuerat, purgaremus; aut nocentem certe
ostenderemus suis meritis esse damnatum. Optatissimum
enim nobis fuit, ut plebs sancta Carthaginensis Ecclesiae
eo se laetetur episcopo sublimatam, qui in omnia sanctus
et in nullo reprehensibilis haberetur. Propterea utique
talem esse oportet Domini sacerdotem, ut quod populus
pro se apud Deum non valuerit, ipse pro populo mereatur
quod poposcerit impetrare: quia scriptum est,
 « Si peccaverit populus, orabit pro eo sacerdos; si autem
sacerdos peccaverit, quis orabit pro eo</hi> »  <note>(I Reg. II,
25)</note>?--Etiam Apostoli scripserunt plebibus ut orarent
pro se, et Apostoli orantes dicebant: <hi>Dimitte
nobis debita nostra <note>(Matth. VI, 12)</note>
          </hi>; et apostolus Joannes
dixit: <hi>Advocatum habemus apud Patrem Jesum
Christum justum, et ipse est exoratio pro peccatis nostris <note>(I Joan. II, 1-2)</note>
          </hi>.
Sed illud de illo sacerdote scriptum
est, quem isti non intelligunt, ut admoneretur
populus in prophetia talem se debere agnoscere sacerdotem,
pro quo nullus posset orare. Quis est autem
<pb n="0378"/>
pro quo nullus orat, nisi ille qui pro omnibus
interpellat? Quia ergo tunc sacerdotium erat Leviticum,
ubi sacerdos intrabat in sancta, et offerebat
hostias pro populo; habebat autem imaginem, non
veritatem futuri cujusdam sacerdotis; tunc enim et
ipsi sacerdotes peccatores erant, sicut caeteri homines:
volens Deus per prophetiam admonere populum,
jam talem desiderandum esse sacerdotem, qui
interpellaret pro omnibus, et pro eo nullus oraret,
designans talem, admonuit et dixit: <hi>Si peccaverit populus,
orabit pro eo sacerdos; si autem sacerdos peccaverit,
quis orabit pro eo?</hi> Itaque, o popule, talem elige
sacerdotem, pro quo non cogaris orare, sed de cujus
oratione pro te securus esse possis. Ipse est Dominus
noster Jesus Christus, unus sacerdos, unus mediator
Dei et hominum, homo Christus Jesus <note>(I Tim. II, 5)</note>.-- <hi>Scandala
igitur Primiani, et ipsius nequitia singularis,
sic in se coeleste judicium provocavit, ut horum
criminum auctorem necesse esset penitus amputare: qui
recens ordinatus,</hi> --Jam jam crimina ipsius dicuntur.-- <hi>Presbyteros
supra dictae plebis ad conjurationem impiae
conspirationis impellens</hi>, <hi>hoc ab eis velut precario
jure postulavit, ut ad damnandos quatuor diaconos,
viros egregios, ac singularibus meritis approbatos,
Maximianum scilicet, Rogatianum, Donatum, itemque
Salgamium</hi>,--In his quatuor erat ille auctor schismatis,
praecidens de frusto frustum, et non se dolens
ab integritate praecisum.-- <hi>Incunctanter ei promitterent
accommodare consensum.</hi> --Hoc cum illis egit:
illi noluerunt ei promittere, sed tacuerunt: ille per
seipsum cogitatum scelus non dubitavit implere.-- <hi>Cujus
illi mala praesumptione stupefacti, cum rem silentio
refellissent, per se cogitatum scelus non dubitavit
implere, usque adeo ut in Maximianum diaconum, virum,
sicut omnibus notum est, innocentem, sine causa,
sine accusatore, sine teste, absentem ac lecto cubantem,
sententiam putaret esse promendam.</hi> --Videte crimen!-- <hi>Qui
jam pridem clericos non dissimili furore damnaret.
Nam cum incestos contra legem decretaque omnium
sacerdotum communioni sanctae adjungeret, cumque obsistente
maxima parte plebis, etiam seniorum nobilissimorum
litteris conveniretur, ut per se corrigeret quod admiserat,
sua temeritate possessus emendare contempsit.
His itaque permoti seniores Ecclesiae supra dictae, ad
universum chorum litteras legatosque miserunt, quibus
non sine lacrymis deprecati sunt ut ad se ferventius veniremus,
quo perpenso libramine, intentationibus exploratis,
existimatio Ecclesiae purgaretur. Ad hanc
proinde cum secundum memoratorum litteras veniremus,
nota sua ille ratione fervescens, adventum nostrum
penitus declinavit.</hi> --Quid illi objiciatur scitis, quia
pars jam Donati incesta facta est. Hoc erat in regula,
<pb n="0379"/>
Quales fuerint cum quibus fuerit communicatum,
tales fieri omnes et universam massam. Itaque si verum
isti dicunt, incesta est jam pars tota Donati.
Exeant plane Numidae; et dicant, Ad nos non pertinet
si illos incestos, nescio quos, ad communionem
tuam admisisti: obesse potuit tam longe positis? Si
ergo vobis obesse non vultis qui in Numidia estis, quod
Carthagini fit; quod in Africa fit, potuit obesse universo
orbi terrarum? Semper unde se defendunt, inde se
accusant, et nos excusant.-- <hi>Adventum nostrum
penitus declinavit.</hi> --Quod illi quaesti sunt de Caeciliano.-- <hi>Qui
usquequaque rebelli animo calcitrans, in
malo permansit, ut conducta multitudine perditorum,</hi> --Jam
hoc plus est. Haec de Caeciliano non dixerunt
illi: videte quae.-- <hi>Atque impetratis officialibus, basilicarum
januas obsedissent.</hi> --Ne intrarent episcopi.-- <hi>qui
ingrediendi nobis atque agendi solemnia interdicerent
facultatem. Haec si episcopum convenit facere, si
Christianis licet admittere, si hoc Evangelia protestantur,
probet aut judicet quisquis amator aut assertor est veritatis.
Hoc enim nobis inflixit frater aliquando proprius,
quod nunquam faceret alienus.</hi> --Quid pluribus? Dicunt
multa et damnant hominem: sed damnationem
jam ipsam legamus.-- <hi>Decrevimus omnes sacerdotes
Dei, praesente Spiritu sancto, hunc eumdem Primianum,
primo quod super vivos episcopos ulios subrogarit; quod
incestos cum sanctorum communione miscuerit; quod
presbyteros ad conjurationem ineundam constringere pertentarit;
quod Fortunatum presbyterum in cloacam fecerit
mitti, cum aegrotantibus baptismo succurrisset;
quod communionem Demetrio presbytero pernegarit, ut
cogeret filium abdicare; quod idem presbyter objurgatus
sit, quod episcopos hospitio suscepisset; quod supra
dictus Primianus multitudinem miserit, quae Christianorum
domos everteret; quod obsessi sint episcopi simul
et clerici, et postea ab ejus satellitibus lapidati; quod
in basilica caesi sint seniores, quod indigne ferrent ad
communionem Claudianistas admitti; quod innocentes
clericos putaverit esse condemnandos; quod se nobis audiendum
noluerit exhibere, cum basilicarum fores ne
ingrederemur multitudinem et Officio intercluserit; quod
legatos a nobis ad se missos injuriose rejecerit; quod
loca multa, vi primo, dehinc auctoritate judiciaria usurpaverit.</hi> --Praetermissor
ablatorum: cum Paulus apostolus
dicat: <hi>Audet quis vestrum adversus alium negotium
habens judicari apud injustos, et non apud sanctos <note>(I Cor. VI, 1)</note>
          </hi>.
Videte quale illi crimen objecerint, quia
non apud episcopos agere voluit de locis, sed apud
judicem.-- <hi>Praeter alia illicita ejus admissa, quae prae
honestate stili nostri s
iluimus, a sacerdotali choro perpetuo
esse damnatum: ne eo palpato, Dei Ecclesia aut
contagione, aut aliquo crimine maculetur. Quod idipsum
<pb n="0380"/>
Paulus apostolus exhortatur, et admonet:  « Praecipimus
autem vobis, fratres, in nomine Domini nostri
Jesu Christi, ut discedatis ab omni fratre inordinate
ambulante</hi> »  <note>(II Thess. III, 6)</note>. <hi>Atque adeo non immemores
puritatis Ecclesiae, conducibile existimavimus,
omnes sanctos consacerdotes, et omnes clericos, et omnes
populos qui se christianos meminerunt, hac nostra
Tractatoria commonere, ut omnes ejus communionem,
utpote damnati, diligenti cura horreant. Ipse enim de
suo interitu rationem reddet, qui hoc nostrum decretum
non audiendo tentaverit violare. Placuit sane nobis et
Spiritui sancto, quod tempus tardis ad convertendum
reservetur sub eo, ut quicumque consacerdotum vel clericorum
suae salutis immemores, a die damnationis supra
dicti Primiani, id est, a die octavo Kalendarum
Juliarum usque ad diem octavum Kalendarum Januariarum,
minus a Primiani damnati communione recesserint,
tali sententia constringantur. Laici quoque nisi se
a supra dicto die damnationis illius, intra diem Paschae
futurae ab ejus consortio separaverint, non posse quemquam
nisi per poenitentiam, siquidem meminerint, Ecclesiae
reformari. Victorinus Munatianensis episcopus
subscripsi. Fortunatus Dionysianensis episcopus subscripsi.
Victorianus Carcabianensis episcopus subscripsi.
Florentius ab Adrumeto episcopus subscripsi. Migginus
ab Elephantaria episcopus subscripsi. Innocentius
Thebaltensis episcopus subscripsi. Miggin pro collega
meo Salvio Membressitano episcopo subscripsi. Salvius
Ausafensis episcopus subscripsi. Donatus Sabratensis
episcopus subscripsi. Gemelius a Tanabaeis episcopus
subscripsi.</hi> --Ex ipsis condemnatoribus subscripsit
et Praetextatus Assuritanus, et Felicianus Mustitanus.-- <hi>Praetextatus
Assuritanus episcopus subscripsi. Maximianus
Stabatensis episcopus subscripsi. Datianus
Camicetensis episcopus subscripsi. Donatus Fiscianensis
episcopus subscripsi. Theodorus Usulensis episcopus
subscripsi. Victorianus jubente collega Agnosio episcopo,
subscripsi. Donatus Cebresutanus episcopus subscripsi.
Natalicus Thelensis episcopus subscripsi. Pomponius
<pb n="0381"/>
Macrianensis episcopus subscripsi. Pancratius
Balianensis episcopus subscripsi. Januarius Aquenensis 
 episcopus subscripsi. Secundus Jacondianensis episcopus subscripsi. Pascasius a Vico Augusti episcopus
subscripsi. Creso Conjustiacensis 
 episcopus subscripsi.
Rogatianus episcopus subscripsi. Maximianus Erumminensis 
 episcopus subscripsi. Benenatus Tugutianensis episcopus subscripsi. Ritanus episcopus subscripsi.
Gaianus Tigualensis episcopus subscripsi. Victorinus
Leptimagnensis 
 episcopus subscripsi. Guntasius Benefensis 
 episcopus subscripsi. Quintasius Capsensis episcopus subscripsi. Felicianus Mustitanus episcopus
subscripsi. Victorianus ex delegatione Miggini 
 episcopi
subscripsi. Miggius episcopus subscripsi. Latinus Mugiensis
episcopus subscripsi. Proculus Girbitanus episcopus
subscripsi. Donatus Sabratensis episcopus pro
fratre et collega meo Marratio subscripsi. Proculus Girbitanus
pro collega meo Galliono subscripsi. Secundianus
Prisianensis episcopus subscripsi. Helpidius
Tusdritanus episcopus subscripsi. Donatus Samurdatensis
episcopus subscripsi. Getulicus Victorianensis episcopus
subscripsi. Annibonius Robautensis episcopus
subscripsi. Item Annibonius petitus a collega meo Augendiarensi
episcopo subscripsi. Tertullus Abitensis
episcopus subscripsi. Primulianus episcopus subscripsi.
Secundinus Arusianensis episcopus subscripsi. Maximus
Pittanensis episcopus subscripsi. Crescentianus
Murrensis episcopus subscripsi. Donatus Belmensis episcopus subscripsi. Perseverantius Tebertinus 
 episcopus
subscripsi. Faustinus Binensis episcopus subscripsi.
<pb n="0382"/>
Victor Altiburitanus episcopus subscripsi. Omnes numero
quinquaginta tres.</hi> </p>
        </div3>
<div3>
          <head>21.</head>
          <p>
 Paululum dignamini advertere. Haec est damnatio
tua. Dicimus illi: Quid vis? habeat pondus
an non habeat? Ego faveo: prorsus dico, quia isti
omnes falsa in te dixerunt; et audi unde credam:
Quia apud alios judices obtinuisti causam tuam, et isti
damnati sunt. Si ergo te propterea credo innocentem,
quia non exiens ad factiosos, alibi ostendisti innocentiam
tuam, ut illi qui te damnaverunt, damnationem
mererentur; dignare acceptare Caecilianum innocentem,
qui noluit exire ad majores tuos, et sic servavit
causam suam orbi terrarum, quomodo tu servasti
concilio Numidarum. Si innocentem te reddidit sedes
Bagaitana, quanto potius illum sedes Apostolica?
Aut vis ut valeant qui primo damnaverunt? Si valent;
contra te valent. Nam illi contra Caecilianum
nec valuerunt, nec valebunt: tamen quid contra te
judices, attende.</p>
        </div3>
<div3>
          <head>22.</head>
          <p>
 Jam hic audent dicere: Sed nos qui postea
damnavimus Maximianistas, plures eramus. Valeat
ergo sententia vestra in Felicianum, et valebit illorum
in Caecilianum. Ubi Bagai concilium fecerunt,
etiam Felicianum damnaverunt: modo intus est Felicianus:
aut nocens receptus est, aut innocens damnatus
est. Si ergo nocentem recipis pro pace Donati;
cede omnibus gentibus pro pace Christi: si autem
per errorem vestrum innocens damnatus es; errare
potuerunt trecenti decem damnantes Felicianum, et
non potuerunt errare septuaginta damnantes Caecilianum?
Quid ergo dicitis? Cum audieritis vobis dici,
Priores vos damnaverunt Maximianistae, recurritis,
et dicitis: Sed nos plures eramus qui damnavimus
Maximianistas. Ad utrumque vobis cito respondetur,
quia et illi vestri priores damnaverunt Caecilianum.
Si priores valent, cedant Primianistae concilio Maximianistarum:
si plures valent, cedant Donatistae orbi
terrarum: nihil esse arbitror justius. Pauci sunt
Maximianistae: sed priores sunt. Reus reum non facit.
Si hoc putas, quomodo damnatus damnare potuisti?
quia inter damnatores et ipse scriptus est, nec
servaverunt illi locum causam dicentis. Aliter autem
Caecilianus: servatus est illi locus hominis causam
dicentis, sicut habet ipsa sententia; quia nec in
communionem receptus est nisi purgatus. Iste autem
invenitur hic a judicibus damnatus, illic inter judices
damnans. Sed fuerit ista aequitas Bagaitani concilii:
prorsus totum concedimus. Male te damnaverunt
Maximianistae: male damnaverunt et illi priores vestri
Caecilianum. Tu purgasti te apud Bagai: purgavit
se ille in transmarino judicio. Consensit huic judicio
universus orbis terrarum. Quid dicturus es? Plures
nos sumus quam Maximianistae. Estote plures: de
numero ergo agamus: vide quantum intersit. Absentem
te damnaverunt Maximianistae, cum ad eos exire
<pb n="0383"/>
noluisses: Hoc quidem simile, sic et illi damnaverunt
absentem Caecilianum, cum factionem eorum
devitasset: sed tu rursus in absentes illos fecisti dici
sententias in concilio Bagaitano: at vero Caecilianus
praesens adversario praesente purgatus est. Deinde
alia magna differentia: judices Numidas apud quos
te purgares, tu ipse adisti, tu constituisti, Maximianistae
illos non petierunt: apud eos autem a Caeciliano
Donatus victus est, quos pars Donati judices postulaverat.
Respondent tibi modo Maximianistae, et
jure dicunt: Nos primo venimus ad te de provincia
tua, de dioecesi ad te pertinente episcopi; et voluimus
audire causam tuam: contempsisti nos, non
ad nos existi. Si timuisti nostrum judicium, vel simul
judices eligeremus, non ires ad quos tu velles. Quantum
intersit, videte. Tunc autem ipsi Donatistae litteris
suis Imperatorem petierunt, ut decerneret judices:
improbaverunt eos apud quos victi sunt, quos
antequam vincerentur postulaverunt: dati sunt alii
ad eorum petitum, et ibi victi sunt: appellaverunt ad
Imperatorem, et ibi victi sunt. Semel victus est absens
Maximianista, et tacet: et ter victus praesens
Donatista non tacet?</p>
        </div3>
<div3>
          <head>23.</head>
          <p>
 Sed de numero contendis cum Maximianistis.
Ut dixi, faveo tibi. Trecenti decem plures sunt quam
centum, vel quot fuerunt qui damnaverunt a parte
Maximiani Primianum: millia episcoporum per orbem
terrarum qui damnaverunt a parte Caeciliani Donatum
nihil ponderis apud te habere putas? Sed dicturus es
mihi: Numquid Donatistas millia episcoporum damnaverunt
de toto orbe terrarum? Optime, non damnarunt.
Quare non damnarunt? Quia judicio non interfuerunt.
Si judicio non interfuerunt, propterea non
damnaverunt, quia causam illam penitus nescierunt.
Ab innocentibus quare te separasti? Venit huc ad te
de orbe terrarum baptizatus, quem vis rebaptizare:
et te jam lethale ministerium exercentem, et volentem
iterare quod semel datur et non amittitur, adit
cum magna voce et gemitu, et dicit tibi: Quid est
quod vis facere? rebaptizare me? ait, nescio quis
Mesopotamenus, nescio quis Syrus, nescio quis Ponticus,
vel longius constitutus. Respondes: Quia non
habes baptismum. Quare? Lege Epistolas Apostoli ad
me datas. Venit nescio quis de Galatia, de Ponto,
venit nescio quis de Philadelphia, ad quas Ecclesias
Joannes scripsit <note>(Apoc. I, 4)</note>; venit a Colossis, venit
a Philippis, a Thessalonica: Ego non habeo baptismum
ad quem scripsit Apostolus, per quem tu habes? Audes
legere epistolam meam, qui detestaris pacem
meam?
</p>
        </div3>
      </div1>

<div1>
        <head>SERMO III. <hi>De tertia parte Psalmi.</hi> </head>
<div3>
          <head>1.</head>
          <p>
 <hi>[vers. 25.]</hi> Pars novissima psalmi hujus indiscussa
vobiscum et intractata remanserat. Proinde
sicut video, non quidem secundum dispositionem nostram,
<pb n="0384"/>
sed tamen non praeter dispositionem suam, ad
reddendum debitum nos Dominus revocavit. Intenti
ergo estote, fratres, ut si possumus Deo adjuvante,
vel modo solvamus quod nos debere cognoscimus.
Quis est qui dicit, quod modo cantavimus? <hi>Juvenis
fui, et ecce senui, et non vidi justum derelictum, nec
semen ejus quaerens panem.</hi> Si quasi unus homo loquitur,
quam multum tempus est aetas unius hominis; et
quid magnum est, ut homo positus in una aliqua parte
terrarum per totam vitam suam tam brevem, quam
humana vita brevis est, quamvis ad senectutem a juventute
pervenerit, non viderit justum derelictum, nec
semen ejus quaerens panem? Non est mirandum. Potuit
enim fieri ut ante vitam ipsius fuisset aliquis
justus quaerens panem, potuit fieri ut in alia parte
terrarum non ubi ipse esset. Deinde aliud quod movet,
audite: Ecce unusquisque in vobis, qui forte jam
senuit, respiciens cursus aetatis suae jam peractos
sibi, ubi cogitatione versatus fuerit in his quos novit,
forte non ei occurrit justus quaerens panem, aut filius
justi quaerens panem: sed tamen respicit ad Scripturas
divinas, et invenit angustatum Abraham justum,
et famen passum in regione sua, mutasse aliam
regionem <note>(Gen. XII, 10)</note>; invenit et filium ipsius
Isaac ejusdem famis causa in alias isse regiones quaerentem
panem <note>(Id. XXVI, 1)</note>. Et quomodo erit verum, <hi>Nunquam vidi justum derelictum, nec semen ejus
quaerens panem?</hi> 
 Et si verum hoc invenit in spatio
vitae suae; aliter tamen invenit in lectione divina, quae
fidelior est quam vita hominum.</p>
        </div3>
<div3>
          <head>2.</head>
          <p>
 Quid ergo facimus? Adjuvent nos pia studia vestra,
ut inspiciamus in his versibus Psalmi voluntatem
Dei, quid nos intelligere velit. Metus est enim
ne unusquisque infirmus, non capiens spiritualiter
intelligere Scripturas, eat in exempla humana videatque
aliquando bonos servos Dei esse in necessitate
aliqua et inopia quaerendi panis; maxime et Paulum
apostolum cogitet, qui dicit, <hi>In fame et siti, in
frigore et nuditate <note>(II Cor. XI, 27)</note>
          </hi>: et scandalizetur
apud seipsum dicens, Certene verum est quod cantavi?
certe verum est quod in ecclesia stans tam devota
voce personui, <hi>Nunquam vidi justum derelictum,
nec semen ejus quaerens panem?</hi> Fallunt nos Scripturae,
dicat apud se; et dissolvantur omnia ejus membra
ab opere bono; quibus membris intrinsecus, quod est
gravius, et in interiore homine resolutis, jam desistat
ab opere bono, et dicat sibi: Utquid bene operor?
Utquid panem meum frango esurienti, et nudum vestio,
et sine tecto induco in domum meam, attendens
ad id quod scriptum est, <hi>Nunquam vidi justum derelictum,
nec semen ejus quaerens panem:</hi> cum videam
tot homines bene viventes, plerumque fame laborantes?
Sed si forte erro ego, ut tam illum qui bene
vivit quam illum qui male vivit, putem bene vivere,
et aliter illum novit Deus, id est iniquum esse, quem
ego justum puto; quid facio de Abraham, quem justum
ipsa Scriptura commendat? Quid facio de ipso
apostolo Paulo, qui dicit: <hi>Imitarores mei estote, sicut
et ego Christi <note>(I Cor. IV, 16)</note>
          </hi>? An ut etiam ego sim
<pb n="0385"/>
in malis qualia ille pertulit, <hi>in fame et siti, in frigore
et nuditate?</hi> </p>
        </div3>
<div3>
          <head>3.</head>
          <p>
 Ita cogitantem, et, ut dixi, dissolutis membris omnibus
interioribus a facultate operis boni, possumusne,
fratres, tanquam paralyticum tollere, et aperire tectum
Scripturae hujus, et eum submittere ad Dominum?
Videtis enim quia obscurum est. Porro si obscurum
est, tectum est: et paralyticum animo quemdam intueor.
Et hoc tectum video, et sub hoc tecto Christum
latere agnosco. Faciam, quantum possum, quod
laudatum est in illis qui aperto tecto ad Christum paralyticum
submiserunt, ut diceret illi: <hi>Constans
esto, fili, remissa sunt enim tibi peccata tua.</hi> Sic enim
fecit interiorem hominem salvum a paralysi, remittendo
peccata, et constringendo fidem. Sed erant
ibi homines, qui non habebant oculos ad videndum
interiorem paralyticum jam esse sanatum, et medicum
curantem putaverunt blasphemantem. <hi>Quis est
hic,</hi> inquiunt, <hi>qui peccata dimittit? Blasphemat iste.
Quis potest dimittere peccata, nisi solus Deus?</hi> Et quia
ille erat Deus, talia cogitantes audiebat <note>(Luc. V,
18 22)</note>. Hoc verum de Deo cogitabant, sed Deum
praesentem non videbant. Fecit ergo ille medicus aliquid
et in corpore paralytici, ut et illorum qui talia
dixerunt, interiorem paralysim sanaret. Fecit enim
quod viderent, et dedit quod crederent. Eia ergo
quisquis es tam infirmus et languens corde, ut attendens
humana exempla, velis a bonis operibus desistere,
et paralysi quadam interiore dissolutus es, age,
si possumus, aperto isto tecto submittere ad Dominum.</p>
        </div3>
<div3>
          <head>4.</head>
          <p>
 Dominus enim ipse in corpore suo, quod est
Ecclesia, junior fuit primis temporibus, et ecce jam
senuit. Nostis, et agnoscitis, et intelligitis, quia in hoc
positi estis, et ita credidistis, quia caput nostrum
Christus est; corpus capitis illius nos sumus <note>(I Cor.
XII, 27; Ephes. IV, 15)</note>. Numquid soli nos, et non
etiam illi qui fuerunt ante nos? Omnes qui ab initio
saeculi fuerunt justi, caput Christum habent. Illum
enim venturum esse crediderunt, quem nos venisse
jam credimus; et in ejus fide et ipsi sanati sunt, in
cujus et nos: ut esset et ipse totius caput civitatis Jerusalem,
omnibus connumeratis fidelibus ab initio
usque in finem, adjunctis etiam legionibus et exercitibus
Angelorum, ut fiat illa una civitas sub uno rege, et
una quaedam provincia sub uno imperatore, felix in perpetua
pace et salute, laudans Deum sine fine, beata sine
fine. Corpus autem Christi, quod est Ecclesia <note>(Coloss. I,
18, 24)</note>, tanquam unus quidam homo, primo junior
fuit, et ecce jam in fine saeculi est in senecta pingui;
quoniam de illa dictum est: <hi>Adhuc multiplicabitur in
senecta pingui <note>(Psal. XCI, 15)</note>
          </hi>. Multiplicata est per
omnes gentes, et ipsius vox est attendentis quasi
unius hominis primam aetatem suam, et istam novissimam,
respexit per omnia, quia omnes aetates notas
habet per Scripturas; et ait exsultans et monens: <hi>Junior fui,</hi> 
 primis temporibus saeculi; <hi>et ecce senui,</hi> 
sum etiam novissimis temporibus saeculi; <hi>et nunquam
<pb n="0386"/>
vidi justum derelictum, nec semen ejus quaerens panem.</hi> </p>
        </div3>
<div3>
          <head>5.</head>
          <p>
 Agnovimus hominem juniorem et senem, et
tanquam aperto tecto pervenimus ad Christum. Sed
quis est justus, qui non est visus derelictus, nec semen
ejus quaerens panem? Si intelligis panem, intelligis
illum. Panis est enim verbum Dei, quod nunquam ab
ore justi discedit. Nam et in capite suo justus iste tentatus,
hoc respondit. Quando enim ipsi Domino esurienti
et famem patienti diabolus ait: <hi>Dic lapidibus
istis ut panes fiant;</hi> respondit: <hi>Non in solo pane
vivit homo, sed in omni verbo Dei <note>(Matth. IV, 3, 4)</note>
          </hi>.
Deinde, fratres mei, attendite, quando non faciat justus
voluntatem Dei. Semper enim facit, et secundum
voluntatem ejus vivit. Voluntas Dei de corde ejus non
recedit: quia voluntas Dei, ipsa est lex Dei. Et quid
dictum est de tali? <hi>Et in lege ejus meditabitur die ac
nocte <note>(Psal. I, 2)</note>
          </hi>. Panem istum manducas una hora,
et dimittis; panem illum verbi die ac nocte. Quando
enim audis, aut quando legis, manducas; quando
inde cogitas, ruminas, ut sis animal mundum, non
immundum <note>(Levit. I)</note>. Quod significat etiam sapientia
per Salomonem dicens: <hi>Thesaurus desiderabilis
requiescit in ore sapientis; vir autem stultus glutit
illum <note>(Prov. XXI, 20)</note>
          </hi>. Qui enim glutit, ut non in
illo appareat quod voravit, oblitus est quod audivit.
Qui autem non est oblitus, cogitat, et cogitando ruminat,
ruminando delectatur. Unde dicitur: <hi>Cogitatio
sancta servabit te <note>(Prov. II, 11)</note>
          </hi>. Et ecce si servat
te in ruminatione panis hujus sancta cogitatio, <hi>nunquam vidisti justum derelictum, nec semen ejus quaerens
panem.</hi> </p>
        </div3>
<div3>
          <head>6.</head>
          <p>
 <hi>[vers. 26.] Tota die miseretur, et feneratur. Feneratur</hi> 
quidem latine dicitur, et qui dat mutuum, et
qui accipit: planius hoc autem dicitur, si dicamus <hi>fenerat.</hi> 
 Quid ad nos quid grammatici velint? Melius
in barbarismo nostro vos intelligitis, quam in nostra
disertitudine vos deserti eritis. Ergo justus iste <hi>tota
die miseretur, et fenerat.</hi> Sed non gaudeant feneratores.
Invenimus enim quemdam feneratorem, sicut invenimus
quemdam panem: ut ubique aperto tecto
perveniamus ad Christum. Nolo sitis feneratores, et
ideo nolo, quia Deus non vult. Nam si ego nolo, et
Deus vult, agite: si autem Deus non vult, etiamsi ego
vellem, malo suo ageret qui ageret. Unde apparet
Deum hoc nolle? Dictum est alio loco: <hi>Qui pecuniam
suam non dedit ad usuram <note>(Psal. XIV, 5)</note>
          </hi>. Et quam detestabile
sit, quam odiosum, quam exsecrandum,
puto quia et ipsi feneratores noverunt. Rursus autem
ego ipse, imo Deus noster, qui te prohibet esse feneratorem,
jubet te esse feneratorem; et dicitur tibi,
Fenera Deo. Si feneras homini, habes spem; et si feneras
Deo, spem non habebis? Si feneraveris homini,
id est, mutuam pecuniam tuam dederis, a quo aliquid
plus quam dedisti exspectes accipere: non pecuniam
solam, sed aliquid plus quam dedisti, sive
illud triticum sit, sive vinum, sive oleum, sive quodlibet
aliud; si plus quam dedisti exspectas accipere,
fenerator es, et in hoc improbandus, non laudandus.
<pb n="0387"/>
Quid ergo, inquis, facio, ut sim utiliter fenerator?
Attende quid facit fenerator. Minus vult dare certe,
et plus accipere: hoc fac et tu; da modica, accipe
magna. Vide quam late crescat fenus tuum. Da temporalia,
accipe aeterna: da terram, accipe coelum. Et
cui dabo, forte dicis? Ipse Dominus procedit quem
feneres, qui tibi jubebat ne fenerares. Audi Scripturam,
quomodo feneres Dominum: <hi>Fenerat,</hi> inquit, <hi>Dominum, qui miseretur pauperis 
 <note>(Prov. XIX, 17)</note>
          </hi>. Non
enim eget a te Dominus, sed habes alium qui a te
egeat: illi porrigis, ille accipit. Non enim habet pauper
quod tibi retribuat: et tamen ipse vult retribuere,
et non invenit quid; sola in illo remanet benevolentia
orandi pro te. Cum autem pauper orat pro te,
tanquam Deo dicit: Domine, mutuum accepi, fidedic
me. Proinde et si non tenes pauperem redditorem,
sed idoneum tenes fidejussorem. Ecce Deus tibi de
Scriptura sua dicit: Da securus, ego reddo. Quomodo
solent dicere fidejussores? quid dicunt? Ego reddo,
ego accipio, mihi das. Putamusne et hoc dicit Deus:
Ego accipio, mihi das? Plane si Deus Christus, quod
non dubitatur, ipse dixit: <hi>Esurivi, et dedistis mihi
manducare.</hi> Et cum illi dicerent, <hi>Quando te vidimus
esurientem?</hi> ut ostenderet se pauperum fidejussorem,
omnium membrorum suorum sponsorem; quia ille
caput, illi membra, et cum accipiunt membra, caput
accipit: <hi>Cum uni,</hi> inquit, <hi>ex his minimis meis
fecistis, mihi fecistis.</hi> Eia, avare fenerator, vide
quid dedisti, vide quid accepturus es! Si dedisses
paucam pecuniam, et ille cui dederas pro parva pecunia
tua daret tibi magnam villam, incomparabiliter
amplius valentem quam dederas tu pecuniam; quantas
gratias ageres, quanta laetitia tollereris! Audi
quam possessionem det quem fenerasti: <hi>Venite, benedicti
Patris mei, percipite.</hi> Quid? quod dedistis?
Absit. Terrena dedistis, quae si non dedissetis, in
terra putrescerent. Quid enim inde facturus esses, si
non dedisses? Quod periturum erat in terra, servatum
est in coelo. Ergo quod servatum est, hoc accepturi
sumus. Servatum est meritum: factus est thesaurus
tuus meritum tuum. Nam vide quid sis accepturus: <hi>Percipite regnum, quod vobis paratum est ab
initio mundi.</hi> 
 Contra, illi qui fenerare noluerunt, quid
audient? <hi>Ite in ignem aeternum, qui paratus est diabolo
et angelis ejus.</hi> Et quid vocatur regnum quod accipimus?
Attendite sequentia: <hi>Isti ibunt in combustionem
aeternam, justi autem in vitam aeternam <note>(Matth. XXV,
34-36)</note>
          </hi>. Ad hoc ambite, hoc emite, ad hoc fenerate.
Habetis Christum in coelo sedentem, in terra petentem.
Invenimus quomodo feneret justus. <hi>Tota die miseretur,
et fenerat.</hi> </p>
        </div3>
<div3>
          <head>7.</head>
          <p>
 <hi>Et semen ejus in benedictione erit.</hi> Et hic non occurrat
carnalis cogitatio. Videmus multos filios justorum
fame morientes: quomodo ergo <hi>semen ejus in
benedictione erit?</hi> Semen ejus reliquiae ejus, unde hic
<pb n="0388"/>
seminat, et postea metet. Namque Apostolus dicit: <hi>Bonum autem facientes non deficiamus: tempore enim
suo metemus infatigabiles. Itaque dum tempus habemus,</hi> 
ait, <hi>operemur bonum ad omnes <note>(Gal. VI, 9)</note>
          </hi>. Hoc est
semen tuum, quod erit in benedictione. Terrae committis,
et tanto amplius colligis: Christo committis,
et perdis? Vide ipsum semen expressius nominatum
ab Apostolo, cum de eleemosynis diceret. Hoc enim
ait: <hi>Qui parce seminat, parce et metet; et qui seminat
in benedictionibus, de benedictionibus et metet <note>(II Cor.
IX, 6)</note>
          </hi>. Sed laboras forte cum seminas, et doles cum
misereris, quia miseros vides. Melius enim aliquando
non habebimus quibus ista demus. Cum omnes in incorruptionem
commutabuntur, nullus esuriet cui porrigas
panem, nullus sitiet cui des potum, nullus nudus
erit quem vestias, nullus peregrinus quem suscipias:
hic autem inter aerumnas, tentationes, dolores,
gemitus, mittimus semen. Sed respice ad psalmum
alium: <hi>Euntes ibant, et flebant, mittentes semina sua.</hi> 
Attende, quia <hi>semen ejus in benedictione erit: Venientes
autem venient cum exsultatione, portantes manipulos
suos <note>(Psal. CXXV, 6)</note>
          </hi>.</p>
        </div3>
<div3>
          <head>8.</head>
          <p>
 <hi>[vers. 27.]</hi> Vide ergo quod sequitur, et noli esse
piger: <hi>Declina a malo, et fac bonum.</hi> Noli tibi putare
sufficere, si non exspolias vestitum. Non exspoliando
enim vestitum, declinasti a malo: sed noli arescere,
et sterilis esse. Sic noli exspoliare vestitum, ut vestias
nudum: hoc est enim declinare a malo, et facere
bonum. Et quid inde habebo, dicturus es? Jam tibi
commendavit ille quem feneras, quid tibi dabit: vitam
aeternam dabit tibi; da illi securus. Audi et id
quod sequitur: <hi>Declina a malo, et fac bonum; et inhabita
in saecula saeculorum.</hi> Et noli putare cum das,
quod nemo te videat; aut quia deserit te Deus,
quando forte dederis pauperi, et consecutum fuerit
aliquod damnum, aut aliqua tristitia rei amissae, et
dicas tibi: Quid profuit bona me fecisse opera?
Puto non amat Deus homines qui benefaciunt.
Unde ista vestra submurmuratio, unde iste strepitus,
nisi quia abundant istae voces? Unusquisque modo
cognoscit has voces, aut in ore suo, aut in ore vicini
sui, aut in ore amici sui. Deleat illas Deus, et
exstirpet spinas de agro suo: plantet frugem bonam,
et arborem fructiferam. Quid enim contristatus es, o
homo, quia dedisti pauperi, et alia perdidisti? Nonne
vides quia perdidisti quod non dedisti? Quare non respicis
ad Deum tuum? Ubi est fides? quare sic dormit?
Excita illam in corde tuo. Attende quid tibi dixerit
ipse Dominus, quando te ad hujusmodi opera
bona exhortabatur: <hi>Facite vobis sacculos non veterascentes,
thesaurum non deficientem in coelis, quo fur non
accedit <note>(Luc. XII, 33)</note>
          </hi>. Hoc ergo commemora, quando
plangis in damno. Quid ploras stulte parvi cordis,
aut non sani cordis? Quare perdidisti, nisi quia mihi
non commodasti? Quare perdidisti? Quis tibi abstulit?
Respondebis: Fur. Nonne hoc te praemonueram,
ne ibi poneres quo fur posset accedere? Si ergo dolet
<pb n="0389"/>
qui perdidit, hoc doleat, quia non ibi posuit unde perire
non potuit.</p>
        </div3>
<div3>
          <head>9.</head>
          <p>
 <hi>[vers. 28.] Quoniam Dominus amat judicium, et
non derelinquet sanctos suos.</hi> Quando patiuntur labores
sancti, nolite putare quia non judicat Deus, aut perverse
judicat. Qui te monet ut juste judices, ipse perverse
judicaturus est? <hi>Amat</hi> ille <hi>judicium, et non derelinquet
sanctos suos.</hi> Sed quo modo sit abscondita
apud illum vita sanctorum, ut qui modo laborant in
terra, quasi tempore hiemis arbores non habentes
fructum et folia, illo apparente tanquam novo sole
exorto, illud quod in radice vivebat, in fructibus appareat. <hi>Amat</hi> 
 ergo ille <hi>judicium, et non derelinquet sanctos
suos.</hi> Sed laborat sanctus in fame? Non illum derelinquet
Deus: flagellat omnem filium, quem recipit <note>(Hebr.
XII, 6)</note>. Contemnis illum quando flagellatur, expavescis
quando ditatur. Unde enim flagellatur? Pressuris temporalibus.
Quando ditabitur? Quando audiet, <hi>Venite, benedicti
Patris mei, percipite regnum, quod vobis paratum
est ab initio mundi.</hi> Noli ergo piger esse flagellari, ut
sis inter eos qui merentur recipi. Usque adeo ille amat
judicium, ut non derelinquat sanctos, quos flagellat
ad tempus. Et quoniam flagellat omnem filium, quem
recipit, nec Unico pepercit, in quo delictum non invenit. <hi>Quoniam Dominus amat judicium, et non derelinquet
sanctos suos.</hi> 
 Quia ergo non eos derelinquet,
forte hoc eis dabit quod hic amas, multos annos vivere,
senescere? Non attendis quia si senectutem
optas venire, hanc optas de qua cum venerit conqueraris.
Non tibi ergo dicat anima, vel mala, vel infirma,
vel parvula: Quomodo verum est, <hi>Dominus
amat judicium, et non derelinquent sanctos suos?</hi> Revera
non dereliquit tres pueros in camino laudantes, non
eos tetigit ignis <note>(Dan. III, 50)</note>: numquid sancti ejus
Machabaei non erant, qui in ignibus defecerunt carne,
non fide <note>(II Mach. VII, 7)</note>? Sed hoc, inquis, majorem
quaestionem habet, quia cum fide illi non defecerint,
ille illos dereliquerit. Audi quod sequitur: <hi>In aeternum
conservabuntur.</hi> Tu paucos annos eis optabas, quos eis
si daret Dominus, non derelinqueret sanctos suos.
Visibiliter non dereliquit tres pueros, occulte non
dereliquit Machabaeos: illis etiam dedit vitam
temporalem ad confundendos infideles; illos autem
occulte coronavit ad judicandam impietatem persecutoris:
nec illos tamen, nec illos dereliquit,
qui <hi>non derelinquet sanctos suos.</hi> Et nihil magnum acceperunt
tres pueri, si non in aeternum conservarentur. <hi>In aeternum conservabuntur.</hi> </p>
        </div3>
<div3>
          <head>10.</head>
          <p>
 <hi>Injusti autem punientur, et semen impiorum peribit.</hi> 
Quomodo semen illius in benedictione erit, sic <hi>semen impiorum peribit.</hi> 
 Semen enim impiorum, opera
impiorum. Nam invenimus rursum filium impii florere
in saeculo, et aliquando fieri justum, et florere in
Christo. Vide ergo quomodo accipias, ut tectum aperias,
et ad Christum pervenias: noli carnaliter, nam
decipieris. Sed semen impiorum, omnia opera impiorum
peribunt, fructum non habebunt: ad tempus
<pb n="0390"/>
enim aliquid valent; postea quaerent, et non invenient
quod operati sunt. Nam perdentium quod operati
sunt, vox erit illa: <hi>Quid nobis profuit superbia, aut
quid divitiarum jactatio contulit nobis? Transierunt
omnia illa tanquam umbra <note>(Sap. V, 8)</note>
          </hi>. Ergo <hi>semen impiorum
peribit.</hi> </p>
        </div3>
<div3>
          <head>11.</head>
          <p>
 <hi>[vers. 29.] Justi haereditate possidebunt terram.</hi> 
Rursus avaritia non subrepat, nec tibi aliquam villam
magnam promittat, ne quod hic juberis contemnere,
ibi speres. Terra est quaedam illa vivorum, regnum
sanctorum. Unde dicitur, <hi>Spes mea es tu, portio mea
in terra vivorum <note>(Psal. CXLI, 6)</note>
          </hi>. Nam et si vita tua illa
est, intellige qualem terram accepturus sis. Illa est
terra viventium: haec est autem terra morientium,
receptura mortuos quos nutrivit vivos. Qualis ergo
illa terra, talis et ipsa vita: si aeterna vita, aeterna
terra. Et quomodo aeterna terra? <hi>Et inhabitabunt in
saeculum saeculi super eam.</hi> Alia ergo terra erit ubi inhabitabimus
in saeculum saeculi. Nam de ista dictum
est: <hi>Coelum et terra transibunt <note>(Matth. XXIV, 35)</note>
          </hi>.</p>
        </div3>
<div3>
          <head>12.</head>
          <p>
 <hi>[vers. 30-32.] Os justi meditabitur sapientiam.</hi> 
Ecce ille est panis: videte quam libenter manducet
justus iste, quomodo verset in ore suo sapientiam. <hi>Et
lingua ejus loquetur judicium. Lex Dei ejus in corde
ipsius.</hi> Ne forte putares cum in ore habere quod in
corde non habet: ne forte computares eum cum illis,
de quibus dictum est, <hi>Populus hic labiis me honorat,
cor autem eorum longe est a me <note>(Isai. XXIX, 13)</note>
          </hi>: <hi>Et lingua
ejus loquetur judicium. Lex Dei ejus in corde ipsius.</hi> 
Et quid illi prodest? <hi>Et non supplantabuntur gressus
ejus.</hi> Liberat a laqueo verbum Dei in corde, liberat a
via prava verbum Dei in corde, liberat a labina
verbum Dei in corde. Tecum est, cujus verbum a te
non recedit. Quid autem mali patitur quem custodit
Deus? Custodem ponis in vinea, et contra fures securus
es; et potest dormire custos ille, et ipse cadere,
et furem admittere: non autem dormit, neque dormitabit,
qui custodit Israel <note>(Psal. CXX, 4)</note>. <hi>Lex Dei
ejus in corde ipsius: et non supplantabuntur gressus ejus.</hi> 
Vivat ergo securus, et inter malos vivat securus, et
inter impios vivat securus. Quid enim mali justo
potest impius aut injustus facere? Ecce vide quid sequitur: <hi>Considerat peccator justum, et quaerit mortificare
eum.</hi> 
 Dicit enim quod in libro Sapientiae dicere
praedictum est: <hi>Gravis est nobis etiam ad videndum,
quoniam dissimilis est aliis vita ipsius <note>(Sap. II, 15)</note>
          </hi>.
Quaerit ergo mortificare. Quid? Dominus qui custodit,
qui cum illo habitat, qui de ore ipsius, qui de
corde non recedit, dimittit eum? Ubi est quod superius
dictum est, <hi>Et non derelinquet sanctos suos?</hi> </p>
        </div3>
<div3>
          <head>13.</head>
          <p>
 <hi>[vers. 33.]</hi> Ergo, <hi>Considerat peccator justum,
et quaerit mortificare eum: Dominus autem non derelinquet
eum in manibus ejus.</hi> Quare ergo dereliquit martyres
in manibus impiorum? Quare fecerunt illis
quaecumque voluerunt? Alios gladio percusserunt,
alios crucifixerunt, alios bestiis tradiderunt, alios
<pb n="0391"/>
ignibus cremaverunt, alios in catena ducentes tabe
diuturna confecerunt. Certe non derelinquet Dominus
sanctos suos: <hi>Dominus autem non derelinquet eum in
manibus ejus.</hi> Postremo ipsum Filium suum quare dimisit
in manibus Judaeorum? Et hic tectum aperi <note>(Luc. V, 19)</note>,
si vis omni interiori membro constringi;
perveni ad Dominum: audi quid dicat alia Scriptura,
Dominum praevidens passurum ab impiis, quid ait? <hi>Terra tradita est in manus impii 
 <note>(Job IX, 24)</note>
          </hi>? Quid
est, <hi>Terra tradita est in manus impii?</hi> Caro tradita est
in manus persequentium. Non ibi autem dimisit justum
suum Deus: de carne capta educit animam invictam.
Dimitteret Deus justum suum in manibus
impii, si illum fecisset consentire impio: contra quod
malum orat in alio psalmo, et dicit: <hi>Ne tradas me,
Domine, a desiderio meo peccatori <note>(Psal. CXXXIX, 9)</note>
          </hi>.
Opus est ut a desiderio tuo non tradaris peccatori, ne
cum desideras vitam praesentem, irruas in illum, et
perdas aeternam. A quo desiderio non debet tradi
peccatori? Ab illo de quo item dicitur: <hi>Et diem hominis
non concupivi, tu scis <note>(Jerem. XVII, 16)</note>
          </hi>. Qui enim
desiderat et concupiscit diem hominis, quando illi
minatus fuerit adversarius, quod tollat illi diem humanum,
quia occidet eum, et perdet hanc vitam; qui
non sperat aliam vitam, deficit, et consentit inimico.
Qui autem audit Dominum dicentem, <hi>Nolite timere eos
qui corpus occidunt, animam autem non possunt occidere;</hi> 
etsi tradatur terra in manus impii, capta terra
spiritus evadit; spiritu evadente, et terra resurget.
Spiritus mutatur ad Dominum, terra mutabitur in
coelum. Non enim aliquid de ipsa terra perit, quae ad
tempus traditur in manus impii: <hi>Capilli capitis vestri
numerati sunt <note>(Matth. X, 28, 30)</note>
          </hi>. Ergo est securitas,
sed si intus sit Deus. Si autem expellatur diabolus,
admittitur Deus. <hi>Dominus autem non derelinquet eum in
manibus ejus. Nec damnabit eum, cum judicabitur illi.</hi> 
Habent aliqua exemplaria, <hi>Et cum judicabit eum, judicabitur
illi. Illi</hi> autem dictum est, cum judicium fit
ac illo: possumus enim sic loqui ut dicamus homini,
Judica mihi, id est, audi causam meam. Cum ergo
coeperit audire causam justi sui Deus; <hi>quoniam oportet
omnes exhiberi ante tribunal Christi, et stare, ut illic
recipiat unusquisque quae per corpus gessit, sive bonum
sive malum <note>(II Cor. V, 10)</note>
          </hi>; quando ergo ventum fuerit
ad illud judicium, non eum damnabit, etsi ad tempus
videatur damnari ab homine. Etsi dixit sententiam
proconsul in Cyprianum: alia est sella terrena, aliud
tribunal coelorum; ab inferiore accepit sententiam, a
superiore coronam. <hi>Nec damnabit eum, cum judicabitur
illi.</hi> </p>
        </div3>
<div3>
          <head>14.</head>
          <p>
 <hi>[vers. 34, 36.]</hi> Sed quando erit? Noli modo
putare: tempus laboris est, tempus seminis est, tempus
frigoris est: etsi inter ventos, etsi inter pluvias,
semina; noli esse piger: aestas veniet quae te laetificet,
in qua te gaudeas seminasse. Quid ergo facio
modo? <hi>Exspecta Dominum.</hi> Et cum exspecto, quid
ago? <hi>Et custodi vias ejus.</hi> Et si custodiero, quid accipio? <hi>Et exaltabit te, ut haereditate possideas terram.</hi> 
<pb n="0392"/>
Quam terram? Iterum ne aliqua villa occurrat
animo: illam de qua dicitur, <hi>Venite, benedicti Patris
mei, percipite regnum quod vobis paratum est ab initio
mundi <note>(Matth. XXV, 34)</note>
          </hi>. Quid de illis qui nos angustaverunt,
inter quos gemuimus, quorum scandala
toleravimus, pro quibus saevientibus frustra oravimus;
quid de illis erit? Sequitur, <hi>Cum pereunt peccatores,
videbis.</hi> Et quam de proximo videbis: tu eris
ad dexteram, illi ad sinistram. Hoc autem ad fidei
oculos pertinet. Quos fidei oculos qui non habent,
dolent felicitatem impiorum, et putant se sine causa
esse justos, quia vident hic florere impios. Qui autem
habet oculum illum fidei, quid dicit? <hi>Vidi impium
superexaltari et elevari super cedros Libani.</hi> Et puta
quia superexaltatus est, puta quia elevatus est: quid
sequitur? <hi>Et transivi, et ecce non erat; et quaesivi eum,
et non est inventus locus ejus.</hi> Quare non erat, et non
est inventus locus ejus? Quia transisti. Si autem
adhuc carnaliter cogitas, et ista terrena felicitas vera
felicitas tibi videtur, nondum transisti: aut aequalis
illi es, aut infra es: profice, et transi; et cum proficiendo
transieris, attendis eum fide, vides novissima
ipsius, et dicis tibi, Ecce non est iste qui sic tumuerat;
quomodo si transires juxta fumum. Nam et hoc dictum
est in isto psalmo superius, <hi>Deficientes velut fumus deficient.</hi> 
Erigitur in altum fumus, et in globum tumidum
pergit: quanto magis attollitur, tanto amplius
intumescit. Sed cum transieris, attende post te: post
te enim fumus, si est ante te Deus. Noli posteriora ex
desiderio attendere, sicut attendit uxor Lot, et remansit
in via <note>(Gen. XIX, 26)</note>: sed respice ex despectu,
et videbis impium nusquam esse, et quaeres locum
ejus. Quis est locus ejus? Quo modo habet potestatem,
habet divitias, habet quemdam ordinem suum in rebus
humanis, ut multi ei obsequantur, ut jubeat et audiatur.
Iste locus non erit, sed transiet, ut tu possis dicere: <hi>Transivi, et ecce non erat.</hi> 
 Quid est, <hi>transivi?</hi> Profeci,
perveni ad spiritualia, intravi in sanctuarium Dei, ut
intenderem in novissima <note>(Psal. LXXII, 17)</note>: <hi>et ecce
non erat, et quaesivi eum, et non est inventus locus
ejus.</hi> </p>
        </div3>
<div3>
          <head>15.</head>
          <p>
 <hi>[vers. 37.] Custodi innocentiam.</hi> Tene, quomodo
cum avarus esses, saccellum tenebas: quomodo
tenebas saccellum, ne tibi extorqueretur a fure; sic
custodi innocentiam, ne tibi extorqueatur a diabolo.
Sit illa certum patrimonium tuum, de qua sunt divites
et pauperes. <hi>Custodi innocentiam.</hi> Quid tibi prodest
lucrum auri, et damnum innocentiae? <hi>Custodi innocentiam,
et vide directionem.</hi> Habeto oculos directos,
ut videas directionem: non pravos, quibus malos
vides; et distortos, ut distortus tibi et pravus videatur
Deus, quia favet impiis, et persequitur fideles. Non
vides quam distortum videas? Corrige oculos tuos, <hi>et
vide directionem.</hi> Quam directionem? Noli ad praesentia
 attendere. Et quid videbis? <hi>Quoniam sunt reliquiae
<pb n="0393"/>
homini pacifico.</hi> Quid est, <hi>sunt reliquiae?</hi> Cum mortuus
fueris, non eris mortuus: hoc est, <hi>sunt reliquiae.</hi> 
Erit illi aliquid et post hanc vitam; hoc est, illud
semen quod in benedictione erit. Unde Dominus, <hi>Qui credit in me,</hi> 
 inquit, <hi>licet moriatur, vivet <note>(Joan. XI,
25)</note>
          </hi>: <hi>Quoniam sunt reliquiae homini pacifico.</hi> </p>
        </div3>
<div3>
          <head>16.</head>
          <p>
 <hi>[vers. 38.] Injusti autem disperient in idipsum.</hi> 
Quid est, <hi>in idipsum?</hi> In sempiternum; vel, omnes
simul in unum. <hi>Reliquiae impiorum interibunt.</hi> Sunt
autem reliquiae homini pacifico: ergo qui non sunt
pacifici, impii sunt. Beati enim pacifici, quia ipsi filii
Dei vocabuntur <note>(Matth. V, 9)</note>.</p>
        </div3>
<div3>
          <head>17.</head>
          <p>
 <hi>[vers. 39, 40.] Salus autem justorum a Domino,
et protector eorum est in tempore tribulationis: et adjuvabit
eos Dominus, et eruet eos, et eximet eos a peccatoribus.</hi> 
Tolerent ergo modo peccatores justi, tolerent
frumenta zizania, toleret triticum paleam; quia
veniet tempus separationis, et eximetur semen bonum
ab eo quod igni consumetur: illud in horreum
mittetur, illud autem in aeternam conflagrationem;
quia ideo simul fuerunt primo justus et injustus, ut
ille supplantaret, ille probaretur; postea autem ille
damnaretur, ille coronaretur.</p>
        </div3>
<div3>
          <head>18.</head>
          <p>
 Deo gratias, fratres, reddidimus debitum in
nomine Christi; sed nos charitas debitores semper
tenet. Illa enim una est, quae et si quotidie redditur,
semper debetur. Multa diximus adversus Donatistas,
multa vobis recitavimus, multas chartas, multa
praeter canonem Scripturarum, illis cogentibus. Nam
et si reprehendent haec, quia vobis talia legimus; nos
reprehendamur, dum vos instruamini. Possumus
enim eis et in hac parte sic respondere: <hi>Factus sum
insipiens, vos me coegistis <note>(II Cor. XII, 11)</note>
          </hi>. Tamen,
fratres, ante omnia custodite haereditatem nostram,
de qua securi sumus nos in testamento Patris nostri
esse: non in aliqua charta frivola alicujus hominis,
sed in testamento Patris nostri. Inde securi sumus;
quia qui fecit testamentum, vivit: qui fecit testamentum
haeredi suo, ipse judicabit de testamento
suo. In rebus humanis alius est testator, alius judex:
et tamen qui tenet testamentum, vincit apud judicem
alterum, non apud alterum judicem mortuum. Quam
ergo secura est nostra victoria, cum ille judicabit
qui testatus est! etsi enim mortuus est Christus ad
tempus, sed jam vivit in aeternum.</p>
        </div3>
<div3>
          <head>19.</head>
          <p>
 Loquantur ergo adversus nos quidquid volunt:
nos diligamus illos et nolentes. Novimus enim, fratres,
novimus linguas eorum: propter quas eis non
irascamur, patienter ferte nobiscum. Vident enim in
causa se nihil habere, et linguas convertunt in nos,
et incipiunt de nobis dicere mala, multa quae sciunt,
multa quae nesciunt. Quae sciunt, praeterita nostra
sunt: fuimus enim aliquando, sicut dicit Apostolus,
stulti et increduli, et ad omne opus bonum reprobi <note>(Tit. III, 3)</note>.
In errore perverso desipientes et insanientes
<pb n="0394"/>
fuimus, non negamus; et quantum praeteritum
nostrum non negamus, tanto magis Deum qui
nobis ignovit, laudamus. Quid ergo, haeretice, dimittis
causam, et is ad hominem? Quid enim ego sum?
quid sum? Numquid Catholica ego sum? numquid
haereditas Christi diffusa per gentes ego sum? Sufficit
mihi ut in ea sim. Vituperas mala mea praeterita,
quid magnum facis? Severior sum ego in mala mea
quam tu: quod tu vituperasti, ego damnavi. Utinam
velles imitari, ut et error tuus fieret aliquando praeteritus!
Ista sunt mala praeterita, quae noverunt,
maxime in ista civitate. Hic enim male viximus,
quod ego confiteor: et quantum gaudeo de gratia
Dei, tantum de meis praeteritis, quid dicam? Doleo?
Dolerem, si adhuc essem. Sed quid dicam? Gaudeo?
Nec hoc possum dicere: utinam enim nunquam
fuissem! Quidquid tamen fui, in nomine Christi praeteritum
est. Quod autem modo reprehendunt, non
norunt. Sunt quae adhuc in me reprehendant: sed
tamen multum est ad illos ut haec noverint. Multa
ago in cogitationibus meis, pugnans adversus malas
suggestiones meas, et habens conflictationem
diuturnam, et prope continuam cum tentationibus
inimici subvertere me volentis. Gemo ad Deum in
infirmitate mea; et novit quid parturit cor meum,
ille qui novit partum meum. <hi>Mihi autem minimum
est, ut a vobis dijudicer, aut ab humano die,</hi> ait Apostolus; <hi>sed neque ego meipsum judico 
 <note>(I Cor. IV, 3)</note>
          </hi>:
melius enim me ego novi quam illi, sed melius Deus
quam ego. Non ergo vobis insultent de nobis, non
faciat Christus. Dicunt enim, Et qui sunt? et unde
sunt? malos hic illos novimus, ubi baptizati sunt? Si
nos bene noverunt, sciunt quia et navigavimus aliquando;
sciunt quia et peregrinati sumus; sciunt quia
alii ivimus, et alii redivimus. Non hic baptizati sumus:
sed ubi baptizati sumus, Ecclesia est nota
universo orbi terrarum. Et multi fratres nostri sunt,
qui et norunt quia baptizati sumus, et nobiscum baptizati
sunt. Facile est ergo hoc nosse, si quis fratrum
est inde sollicitus. Istis autem satisfacturi sumus,
et demonstraturi aliquid de testimonio Ecclesiae,
cui non communicant? Merito non nos norunt trans
mare baptizatos in Christo, quia et trans mare non
habent Christum. Ille enim Christum et trans mare
habet, qui et trans mare communionem universae
Ecclesiae tenet. Quomodo potest cognoscere ubi sim
ego baptizatus, cum communio ipsius vix transit
mare? Verumtamen, fratres mei, quid eis dicam?
Suspicamini quod vultis de nobis. Si boni sumus, in
Ecclesia Christi frumenta sumus: si mali sumus, in
Ecclesia Christi palea sumus, tamen ab area non recedimus.
<pb n="0395"/>
Tu qui vento tentationis foras volasti, quid
es? Triticum non tollit ventus ex area. Ex eo ergo
ubi es, agnosce quid es.</p>
        </div3>
<div3>
          <head>20.</head>
          <p>
 Sed tu, inquit, quis es qui contra nos dicis
tanta? Quicumque sim, quod dicitur attende, non a
quo dicitur. Sed peccatori, inquit, dicit Dominus: <hi>Utquid tu assumis testamentum meum per os tuum <note>(Psal. XLIX, 16)</note>
          </hi>?
Dicat Dominus hoc peccatori: forte
est genus peccatorum cui hoc recte dicat Dominus;
sed in quemlibet dicat hoc Dominus, ideo dicit, quia
peccatori non prodest quando legem Dei loquitur.
Numquid et auditoribus non prodest? Utrumque genus
nos habemus in Ecclesia, Domino dicente, et
bonorum et malorum. Boni enim cum praedicant,
quid dicunt? <hi>Imitatores mei estote, sicut et ego Christi <note>(I Cor. IV, 16)</note>
          </hi>.
De bonis quid dicitur? <hi>Sed forma
esto fidelium <note>(I Tim. IV, 12)</note>
          </hi>. Hoc nos esse elaboramus:
quid autem simus, ille novit ad quem gemimus.
De malis tamen dictum est aliud: <hi>Super cathedram
Moysi sederunt Scribae et Pharisaei; quae dicunt
facite, quae autem faciunt, facere nolite <note>(Matth. XXIII,
2, 3)</note>
          </hi>. Vides quia in cathedra Moysi, cui successit
cathedra Christi, sedent et mali: et tamen dicendo
bona non obsunt auditoribus. Quare tu propter malos
ipsam cathedram dimisisti? Redi ad pacem, redi
ad concordiam quae te non offendit. Si bona loquor,
et bona facio, imitare me: si autem non facio quod
dico, habes consilium Domini; quae dico, fac; quae
autem facio, noli facere; tamen a cathedra catholica
noli discedere. Ecce in nomine Christi ituri sumus,
et multa dicturi sunt. Quis finis? Cito contemnite
causam nostram. Non illis dicatis nisi, Fratres, ad
rem respondete. Augustinus episcopus est in Ecclesia
catholica, sarcinam suam portat, rationem redditurus
est Deo: in bonis eum novi; si malus est, ipse
novit; si bonus est, nec sic spes mea est. Hoc ante
omnia didici in Catholica, ut spes mea non sit in
homine. Merito ergo vos homines reprehenditis,
quia spem vestram in homine posuistis. Certe cum
reprehenderint nos, contemnite et vos. Novimus
enim qualem habeamus locum in corde vestro, quia
scimus qualem locum habeatis in corde nostro. Nolite
pro nobis certare adversus illos. Quidquid de
nobis dixerint, cito transite: ne laborantes causa
defensionis nostrae, dimittatis causam vestram. Hoc
enim agunt astute: nolentes et timentes ut de ipsa
causa dicamus, ingerunt nobis quo nos avocent; ut
cum intendimus purgare nos, sileamus ab ipsis convincendis.
Nam prorsus qui me dicis malum, dico et
ego alia innumerabilia: cito aufer de medio, fini
causam meam, de re age, Ecclesiae causam attende,
ubi sis vide. Veritas tibi undelibet loquatur, esuriens
accipe; ne nunquam ad te perveniat panis, dum
semper quid reprehendas in vasculo fastidiosus et
calumniosus inquiris.
</p>
        </div3>
      </div1>

<div1>
        <head>IN PSALMUM XXXVII ENARRATIO. SERMO AD POPULUM.</head>

<pb n="0396"/>
<div3>
          <head>1.</head>
          <p>
 Opportune ad id quod cantavimus, <hi>Iniquitatem
meam ego pronuntio, et curam geram pro peccato
meo,</hi> respondit haec mulier de lectione Evangelii. Iniquitates
enim ejus intuens Dominus, canem appellavit
dicens: <hi>Non est bonum, panem filiorum mittere canibus <note>(Matth. XV, 26)</note>
          </hi>.
At illa quae noverat iniquitatem
suam pronuntiare, et curam gerere pro peccato suo,
non negavit quod veritas dixit; sed miseriam confessa,
misericordiam potius impetravit, curam gerens
pro peccato suo. Nam et curari petiverat filiam
suam, fortassis in filia significans vitam suam. Psalmum
ergo totum, quantum possumus, dum consideramus
et pertractamus, advertite. Adsit Dominus
cordibus nostris, ut salubriter hic inveniamus voces
nostras, et quomodo invenerimus proferamus, nec
difficulter inveniendo, nec imperite proferendo.</p>
        </div3>
<div3>
          <head>2.</head>
          <p>
 <hi>[vers. 1.]</hi> Titulus ejus est, <hi>Psalmus ipsi David in
recordationem sabbati.</hi> Quaerimus quae nobis scripta
sunt de sancto David propheta, ex cujus semine Dominus
noster Jesus Christus secundum carnem <note>(Rom.
I, 3)</note>: et inter bona quae de illo nobis nota sunt per
Scripturas, non invenimus eum aliquando recordatum
sabbatum. Quid enim ita recordaretur, secundum
illam observationem Judaeorum qua observabant
sabbatum; quid ita recordaretur, quod inter septem
dies necessario veniebat? Observandum ergo erat,
non sic recordandum. Nemo autem recordatur, nisi
quod in praesentia non est positum. Verbi gratia: in
hac civitate recordaris Carthaginem, ubi fuisti aliquando;
et hodierno die recordaris hesternum diem,
vel prioris anni, vel quemlibet anteriorem, et aliquod
factum tuum quod jam fecisti, aut aliquid ubi fuisti,
vel cui rei interfuisti. Quid sibi vult ista recordatio
sabbati, fratres mei? quae anima sic recordatur sabbatum?
quod est hoc sabbatum? Cum gemitu enim
recordatur. Et cum Psalmus legeretur, audistis, et
modo cum retexerimus, audietis quantus sit moeror,
quantus gemitus, quantus fletus, quae miseria. Sed
felix est, qui sic miser est. Unde et Dominus in
Evangelio beatos appellavit quosdam lugentes <note>(Matth.
V, 5)</note>. Unde beatus, si lugens? unde beatus, si miser?
Imo miser esset si lugens non esset. Talem ergo et
hic accipiamus sabbatum recordantem, nescio quem
lugentem: et utinam nos simus ipse nescio quis! Est
enim quidam dolens, gemens, lugens, recordans sabbatum.
Sabbatum, requies est. Sine dubio iste in nescio
qua inquietudine erat, qui cum gemitu requiem
recordabatur.</p>
        </div3>
<div3>
          <head>3.</head>
          <p>
 <hi>[vers. 2.]</hi> Ipse itaque inquietudinem quam patiebatur,
narrat et commendat Deo, nescio quid gravius
timens quam erat ubi erat. Nam quia in malo est,
<pb n="0397"/>
aperte dicit, nec interprete opus est, nec suspicione,
nec conjectura: in quo malo sit, non dubitatur ex
ejus verbis, nec opus est ut quaeramus, sed ut quod
dicit intelligamus. Et nisi pejus aliquid timeret,
quam erat illud quo tenebatur, non sic inciperet: <hi>Domine, ne in indignatione tua arguas me, neque in ira
tua emendes me.</hi> 
 Futurum est enim ut quidam in ira
Dei emendentur, et in indignatione arguantur. Et
forte non omnes qui arguuntur emendabuntur: sed
tamen futuri sunt in emendatione quidam salvi. Futurum
est quidem, quia emendatio nominata est: sic
tamen quasi per ignem. Futuri autem quidam qui
arguentur, et non emendabuntur. Nam utique arguet
eos quibus dicet, <hi>Esurivi, et non dedistis mihi manducare;
sitivi, et non potastis me:</hi> et caetera quae ibi prosequens,
quamdam inhumanitatem et sterilitatem increpitat
malis ad sinistram constitutis, quibus dicitur, <hi>Ite in ignem aeternum, qui paratus est diabolo et angelis
ejus 
 <note>(Matth. XXV, 41, 42)</note>
          </hi>. Haec iste graviora formidans,
excepta vita ista, in cujus malis plangit et gemit,
rogat et dicit: <hi>Domine, ne in indignatione tua arguas
me.</hi> Non sim inter illos quibus dicturus es: <hi>Ite in
ignem aeternum, qui paratus est diabolo et angelis ejus.
Neque in ira tua emendes me:</hi> ut in hac vita purges
me, et talem me reddas, cui jam emendatorio igne
non opus sit, propter illos qui salvi erunt, sic tamen
quasi per ignem. Quare; nisi quia hic aedificant supra
fundamentum ligna, fenum, stipulam? Aedificarent
autem aurum, argentum, lapides pretiosos, et de
utroque igne securi essent; non solum de illo aeterno
qui in aeternum cruciaturus est impios, sed etiam de
illo qui emendabit eos qui per ignem salvi erunt. Dicitur
enim, <hi>Ipse autem salvus erit, sic tamen quasi per
ignem <note>(I Cor. III, 12, 15)</note>
          </hi>. Et quia dicitur, <hi>salvus erit,</hi> 
contemnitur ille ignis. Ita plane quamvis salvi per
ignem, gravior tamen erit ille ignis, quam quidquid
potest homo pati in hac vita. Et nostis quanta hic
passi sunt mali, et possunt pati: tamen tanta passi
sunt, quanta potuerunt pati et boni. Quid enim quisque
maleficus, latro, adulter, sceleratus, sacrilegus
pertulit legibus, quod non pertulit martyr in confessione
Christi? Ista ergo quae hic sunt mala, multo
faciliora sunt: et tamen videte quemadmodum ea
homines ne patiantur, quidquid jusseris faciunt.
Quanto melius faciunt quod jubet Deus, ne illa graviora
patiantur?</p>
        </div3>
<div3>
          <head>4.</head>
          <p>
 <hi>[vers. 3.]</hi> Quare autem petit iste ne in indignatione
arguatur, neque in ira emendetur? Tanquam
dicens Deo, Quoniam jam ista quae patior multa sunt,
magna sunt, quaeso ut sufficiant. Et incipit illa enumerare
satisfaciens Deo, offerens illa quae patitur, ne
pejora patiatur: <hi>Quoniam sagittae tuae infixae sunt
mihi, et confirmasti super me manum tuam.</hi> </p>
        </div3>
<div3>
          <head>5.</head>
          <p>
 <hi>[vers. 4.] Non est sanitas in carne mea a vultu irae
tuae.</hi> Jam haec dicebat quae hic patiebatur: et tamen
hoc jam de ira Domini, quia et de vindicta Domini.
De qua vindicta? Quam excepit de Adam. Non enim
in illum non est vindicatum, aut frustra dixerat Deus,
<pb n="0398"/> <hi>Morte morieris 
 <note>(Gen. II, 17)</note>
          </hi>: aut aliquid patimur in
ista vita, nisi ex illa morte quam meruimus primo
peccato. Etenim portamus corpus mortale (quod utique
non esset mortale), plenum tentationibus, plenum
sollicitudinibus, obnoxium doloribus corporalibus,
obnoxium indigentiis, mutabile, languidum et
cum sanum est, quia utique nondum plene sanum.
Nam unde dicebat, <hi>Non est sanitas in carne mea,</hi> nisi
quia ista quae hujus vitae dicitur sanitas, bene intelligentibus
et sabbatum recordantibus non est utique
sanitas? Si enim non manducaveritis, inquietat
fames. Iste naturalis quidam morbus est: quia natura
nobis facta est poena ex vindicta. Primo homini quod
erat poena, natura nobis est. Unde dicit Apostolus: <hi>Fuimus et nos natura filii irae, sicut et caeteri 
 <note>(Ephes.
II, 3)</note>
          </hi>. <hi>Natura filii irae,</hi> id est, portantes vindictam.
Sed quare dicit, <hi>Fuimus?</hi> Quia spe jam non sumus:
nam re adhuc sumus. Sed illud melius dicimus quod
spe sumus, quia certi sumus de spe. Non enim incerta
est spes nostra, ut de illa dubitemus. Audi ipsam gloriam
in spe. <hi>In nobismetipsis,</hi> inquit, <hi>ingemiscimus,
adoptionem exspectantes, redemptionem corporis nostri.</hi> 
Quid enim? Nondum redemptus es, o Paule?
nondum pro te pretium persolutum est? Nonne sanguis
ille jam fusus est? nonne ipsum est pretium omnium
nostrum? Plane ipsum. Sed vide quid ait: <hi>Spe
enim salvi facti sumus: spes autem quae videtur, non
est spes. Quod enim videt quis, quid sperat? Si autem
quod non videmus speramus, per patientiam exspectamus <note>(Rom. VIII, 23-25)</note>
          </hi>.
Quid autem exspectat per
patientiam? Salutem. Cujus rei salutem? Ipsius corporis:
quia hoc dixit, <hi>redemptionem corporis nostri.</hi> 
Si salutem corporis exspectabat, non erat salus illa
quam habebat. Esuries, sitis interficit, si subventum
non fuerit. Medicamentum enim famis est cibus, et
medicamentum sitis est potus, et medicamentum fatigationis
est somnus. Detrahe ista medicamenta, vide
si non interficiunt illa quae existunt. Si sepositis istis
non sunt morbi, est sanitas. Si autem habes aliquid
quod te possit interficere, nisi manducaveris; noli
gloriari de sanitate, sed gemens exspecta redemptionem
corporis tui. Gaude te redemptum; sed nondum
re, spe securus esto. Etenim si non gemueris in
spe, non pervenies ad rem. Hoc ergo non est sanitas,
ait: <hi>Non est sanitas in carne mea a vultu irae tuae.</hi> 
Unde ergo sagittae infixae? Ipsam poenam, ipsam vindictam,
et forte dolores quos hic necesse est pati, et
animi et corporis, ipsas dicit sagittas. De his enim
sagittis et sanctus Job fecit commemorationem, et
cum esset in illis doloribus, dixit sagittas Domini infixas
sibi <note>(Job VI, 4)</note>. Solemus tamen et verba Dei
sagittas accipere: sed numquid ab his posset iste sic
dolere se percuti? Verba Dei tanquam sagittae excitant
amorem, non dolorem. An quia et ipse amor non
potest esse sine dolore? Quidquid enim amamus et
<pb n="0399"/>
non habemus, necesse est ut doleamus. Nam ille et
amat et non dolet, qui habet quod amat: qui autem
amat, ut dixi, et nondum habet quod amat, necesse
est ut in dolore gemat. Inde illud in persona Ecclesiae
sponsa Christi in Cantico canticorum: <hi>Quoniam vulnerata
charitate ego sum <note>(Cant. II, 5, et V, 8)</note>
          </hi>. Vulneratam
se dixit charitate: amabat enim quiddam, et
nondum tenebat; dolebat, quia nondum habebat.
Ergo si dolebat, vulnerata erat: sed hoc vulnus ad
veram sanitatem rapiebat. Qui hoc vulnere non fuerit
vulneratus, ad veram sanitatem non potest pervenire.
Numquid ergo vulneratus semper erit in vulnere?
Possumus itaque etiam sic infixas sagittas
accipere, id est, verba tua infixa sunt cordi meo, et
ex ipsis verbis tuis factum est ut recordarer sabbatum;
et ipsa recordatio sabbati, et nondum retentio,
facit me nondum gaudere, et agnoscere nec sanitatem
esse in ipsa carne, neque dici debere, cum comparo
istam sanitatem illi sanitati quam habebo in requie
sempiterna, ubi corruptibile hoc induet incorruptionem,
et mortale hoc induet immortalitatem <note>(I Cor.
XV, 53)</note>; et video quia in illius sanitatis comparatione,
ista sanitas morbus est.</p>
        </div3>
<div3>
          <head>6.</head>
          <p>
 <hi>Non est pax ossibus meis a facie peccatorum
meorum.</hi> Quaeri solet cujus sit vox; et aliqui accipiunt
Christi, propter quaedam quae hic dicuntur de
passione Christi, ad quae paulo post veniemus, et
nos agnoscemus quia de passione Christi dicuntur.
Sed, <hi>Non est pax ossibus meis a facie peccatorum meorum,</hi> 
quomodo diceret qui nullum peccatum habebat <note>(I Petr. II, 22)</note>?
Coarctat nos ergo intelligendi necessitas
ad cognoscendum tanquam plenum et totum
Christum, id est caput et corpus. Cum enim Christus
loquitur, aliquando ex persona solius capitis loquitur,
quod est ipse Salvator, natus ex Maria virgine;
aliquando ex persona corporis sui, quod est
sancta Ecclesia, diffusa toto orbe terrarum. Et nos in
corpore ipsius sumus, si tamen fides nostra sincera
sit in illo, et spes certa, et charitas accensa: sumus
in corpore ipsius, et membra ipsius, et invenimus
nos ibi loqui, Apostolo dicente, <hi>Quoniam membra sumus
corporis ejus <note>(Ephes. V, 30)</note>
          </hi>; et multis locis dicit
hoc Apostolus. Nam si dixerimus verba non esse
Christi, non erunt et illa verba Christi: <hi>Deus meus,
Deus meus, utquid me dereliquisti?</hi> Et ibi enim habes, <hi>Deus meus, Deus meus, utquid me dereliquisti? longe
a salute mea verba delictorum meorum 
 <note>(Psal. XXI, 2)</note>
          </hi>:
quomodo hic habes, <hi>a facie peccatorum meorum;</hi> sic
et ibi habes, <hi>verba delictorum meorum.</hi> Et si Christus
utique sine peccato et sine delicto, incipimus non putare
verba illa Psalmi illius esse. Et valde durum et
contrarium est, ut ille psalmus non pertineat ad
Christum, ubi habemus tam apertam passionem ejus,
tanquam ex Evangelio recitetur. Ibi enim habemus, <hi>Diviserunt sibi vestimenta mea, et super vestimentum
meum miserunt sortem 
 <note>(Ibid., 19)</note>
          </hi>. Quid quod ipse Dominus
in cruce pendens, primum versum psalmi ipsius
ore suo protulit, et dixit: <hi>Deus meus, Deus meus,
<pb n="0400"/>
utquid me dereliquisti <note>(Matth. XXVII, 46)</note>
          </hi>? Quid voluit
intelligi, nisi illum psalmum totum ad se pertinere,
quia caput ipsius ipse pronuntiavit? Ubi autem sequitur
et dicit, <hi>Verba delictorum meorum,</hi> non est
dubium quia vox Christi est. Unde ergo peccata, nisi
de corpore quod est Ecclesia? Quia loquitur corpus
Christi et caput. Quare tanquam unus loquitur? Quia <hi>erunt,</hi> 
 inquit, <hi>duo in carne una. Sacramentum hoc magnum
est,</hi> ait Apostolus, <hi>ego autem dico in Christo et
in Ecclesia <note>(Ephes. V, 31, 32)</note>
          </hi>. Unde etiam cum ipse
loqueretur in Evangelio, respondens eis qui quaestionem
intulerant de uxore dimittenda, ait: <hi>Non legistis
quod scriptum est, quod Deus ab initio masculum et feminam
fecit eos, et relinquet homo patrem et matrem, et
adhaerebit uxori suae, et erunt duo in carne una? Igitur
jam non duo, sed una est caro <note>(Matth. XIX, 4-6)</note>
          </hi>. Si
ergo ipse dixit, <hi>Jam non duo, sed una est caro;</hi> quid
mirum si una caro, una lingua, eadem verba, tanquam
unius carnis, capitis et corporis? Sic audiamus
tanquam unum: sed tamen caput tanquam caput, et
corpus tanquam corpus. Non dividuntur personae, sed
distinguitur dignitas: quia caput salvat, salvatur corpus.
Caput exhibeat misericordiam, corpus defleat
miseriam. Caput est ad purganda, corpus ad confitenda
peccata: una tamen vox, ubi non scriptum est
quando dicat corpus, quando caput; sed nos in audiendo
distinguimus; ille autem tanquam unus loquitur.
Quare enim non dicat, <hi>peccatorum meorum,</hi> qui
dixit, <hi>Esurivi, et non dedistis mihi manducare; sitivi,
et non dedistis mihi potum; hospes fui, et non recepistis
me; infirmus fui, et in carcere, et non visitastis me?</hi> 
Certe Dominus non fuit in carcere. Quare non hoc diceret,
cui cum dictum esset, <hi>Quando te vidimus esurientem
et sitientem, aut in carcere, et non ministravimus
tibi?</hi> respondit, sic ex persona corporis sui se
dixisse, <hi>Cum uni ex minimis meis non fecistis, nec
mihi fecistis <note>(Id. XXV, 42-45)</note>
          </hi>? Quare non dicat, <hi>a
facie peccatorum meorum,</hi> qui dixit Saulo, <hi>Saule,
Saule, quid me persequeris <note>(Act. IX, 4)</note>
          </hi>? Qui utique
in coelo jam neminem persecutorem patiebatur. Sed
quomodo ibi caput loquebatur pro corpore, sic et hic
caput dicit corporis voces, cum et capitis voces auditis.
Sed neque cum corporis voces audieritis, separetis
caput; neque cum capitis voces audieritis,
separetis corpus: quia jam non duo, sed una caro.</p>
        </div3>
<div3>
          <head>7.</head>
          <p>
 <hi>Non est sanitas in carne mea a vultu irae tuae.</hi> Sed
fortasse injuste tibi Deus iratus est, o Adam, o genus
humanum, injuste iratus est Deus! quia dixisti jam
agnoscens ipsam poenam tuam, jam in corpore Christi
constitutus homo: <hi>Non est sanitas in carne mea a
vultu irae tuae.</hi> Expone justitiam irae Dei: ne te excusare
videaris, illum accusare. Sequere, et dic unde
ira Domini. <hi>Non est sanitas in carne mea a vultu irae
tuae: non est pax ossibus meis.</hi> Repetivit id quod dixit, <hi>Non est sanitas in carne mea:</hi> 
 hoc est enim, <hi>non est
pax ossibus meis.</hi> Non autem repetivit, <hi>a vultu irae tuae:</hi> 
sed causam dixit irae Dei, <hi>Non est pax,</hi> inquit, <hi>ossibus
meis a facie peccatorum meorum.</hi> 
<pb n="0401"/>
</p>
        </div3>
<div3>
          <head>8. </head>
          <p>
 <hi>[vers. 5.] Quoniam iniquitates meae sustulerunt
caput meum, sicut fascis gravis gravatae sunt super me.</hi> 
Et hic causam praemisit, et effectum subjecit; quid
unde contigerit dixit: <hi>Iniquitates meae sustulerunt caput
meum.</hi> Nemo enim superbus, nisi iniquus, cui
sustollitur caput. Sursum tollitur, qui erigit caput
adversus Deum. Audistis cum lectio legeretur libri
Ecclesiastici, <hi>Initium superbiae hominis, apostatare a
Deo <note>(Eccli. X, 14)</note>
          </hi>. Ille qui prior noluit audire praeceptum,
sustulit iniquitas ipsius caput adversus Deum.
Et quia iniquitates sustulerunt caput ejus, quid illi
fecit Deus? <hi>Sicut fascis gravis gravatae sunt super me.</hi> 
Levitatis est erigere caput, quasi nihil portat qui erigit
caput. Quia ergo leve est quod potest erigi, accipit
pondus unde possit comprimi. Convertitur enim
labor ejus in caput ejus, et iniquitas ejus in verticem
ejus descendit <note>(Psal. VII, 17)</note>. <hi>Sicut fascis gravis gravatae
sunt super me.</hi> </p>
        </div3>
<div3>
          <head>9.</head>
          <p>
 <hi>[vers. 6.] Computruerunt et putuerunt livores mei.</hi> 
Jam qui livores habet, non est sanus. Adde quia ipsi
livores computruerunt et putuerunt. Unde putuerunt?
Quia computruerunt. Jam quomodo hoc explicetur in
vita humana quis hoc non novit? Habeat aliquis sanum
olfactum animae, sentit quomodo puteant peccata.
Cui putori peccatorum contrarius erat odor ille,
de quo dicit Apostolus: <hi>Christi bonus odor sumus Deo,
in omni loco, iis qui salvi fiunt <note>(II Cor. II, 15)</note>
          </hi>. Sed unde,
nisi de spe? Unde, nisi de recordatione sabbati?
Aliud enim plangimus in hac vita, aliud praesumimus
in illa vita. Quod plangitur, putet: quod praesumitur,
fragrat. Ergo nisi esset ille talis odor qui nos invitaret,
nunquam sabbatum recordaremur. Sed quia habemus
per Spiritum ipsum odorem, ut dicamus
sponso nostro, <hi>Post odorem unguentorum tuorum curremus <note>(Cant. I, 3)</note>
          </hi>; avertimus a putoribus nostris olfactum,
et convertentes nos ad ipsum aliquantum respiramus.
Sed nisi ad nos oleant et mala nostra, nunquam
istis gemitibus confitemur, <hi>Computruerunt et
putuerunt livores mei.</hi> Unde? <hi>A facie insipientiae meae.</hi> 
Unde dixit superius, <hi>A facie peccatorum meorum:</hi> inde
nunc, <hi>A facie insipientiae meae.</hi> </p>
        </div3>
<div3>
          <head>10.</head>
          <p>
 <hi>[vers. 7.] Miseriis afflictus sum, et curvatus sum
usque in finem.</hi> Unde curvatus est? Quia elatus erat.
Si fueris humilis, erigeris; si fueris elatus, curvaberis:
non enim deerit Deo pondus unde te curvet. Illud
erit pondus, fascis peccatorum tuorum: hoc replicabitur
in caput tuum, et curvaberis. Quid est autem
curvari? Non se posse erigere. Talem invenit Dominus
mulierem per decem et octo annos curvam:
non se poterat erigere <note>(Luc. XIII, 11)</note>. Tales sunt qui
in terra cor habent. At vero, quia invenit mulier illa
Dominum, et sanavit eam, habeat sursum cor. In quantum
tamen curvatur, adhuc gemit. Curvatur enim ille
qui dicit: <hi>Corpus enim quod corrumpitur, aggravat
animam, et deprimit terrena inhabitatio sensum multa
cogitantem <note>(Sap. IX, 15)</note>
          </hi>. In his gemat, ut illud accipiat,
<pb n="0402"/>
recordetur sabbatum, ut ad sabbatum pervenire
mereatur. Quod enim celebrabant Judaei, signum erat.
Cujus rei signum? Quam iste recordatur, qui dicit: <hi>Miseriis afflictus sum, et curvatus sum usque in finem.</hi> 
Quid est, <hi>usque in finem?</hi> Usque in mortem. <hi>Tota die
contristatus ambulabam. Tota die,</hi> sine intermissione.
Hoc dicit <hi>tota die,</hi> tota vita. Sed ex quo cognovit? Ex
quo sabbatum recordari coepit. Quamdiu enim recordatur
quod nondum habet, non vis ut contristatus incedat? <hi>Tota die contristatus ambulabam.</hi> </p>
        </div3>
<div3>
          <head>11.</head>
          <p>
 <hi>[vers. 8.] Quoniam anima mea completa est illusionibus,
et non est sanitas in carne mea.</hi> Ubi ergo est
totus homo, anima et caro est. Anima completa est
illusionibus, caro sanitatem non habet: quid remanet
unde sit laetitia? Nonne oportet ut contristetur? <hi>Tota
die contristatus ambulabam.</hi> Tristitia nobis sit, donec
et anima nostra exuatur illusionibus, et corpus nostrum
induatur sanitate. Illa est enim vera sanitas,
quae est immortalitas. Quantae sint autem illusiones
animae, si voluero dicere, tempus quando sufficit?
Cujus enim anima ista non patitur? Breve est quod
admoneo, quomodo anima nostra completa est illusionibus.
A facie ipsarum illusionum, aliquando vix orare
permittimur. De corporibus cogitare non novimus
nisi imagines; et saepe irruunt quas non quaerimus,
et volumus ex hac in hanc ire, et ab illa in illam transire;
et aliquando vis redire ad id quod cogitabas,
et dimittere unde cogitas, et aliud tibi occurrit: vis
recordari quod oblitus eras; et non tibi venit in mentem,
et venit potius aliud quod nolebas. Ubi erat
quod oblitus eras? Nam quare postea venit in mentem,
cum jam non quaereretur? Cum autem quaereretur,
occurrerunt pro illo innumerabilia quae non quaerebantur.
Rem dixi brevem, fratres: aspersi nescio quid
vobis, quo accepto caetera vos ipsi cogitantes, inveniatis
quid sit plangere illusiones animae nostrae. Accepit
ergo poenam illusionis, amisit veritatem. Sicut
enim poena est animae illusio, sic praemium animae veritas.
Sed in his illusionibus constituti cum essemus,
venit ad nos veritas, et invenit nos coopertos illusionibus,
suscepit carnem nostram, vel potius a nobis,
id est a genere humano. Apparuit oculis carnis, ut
per fidem sanaret eos quibus veritatem fuerat monstraturus:
ut sanato oculo veritas patesceret. Ipse
enim est veritas, quam nobis promisit, cum caro ejus
videretur, ut fides inchoaretur, cujus praemium veritas
esset. Non enim se ipse Christus demonstravit in
terra, sed demonstravit carnem suam. Nam si seipsum
demonstraret, viderent illum Judaei et cognoscerent:
sed si cognovissent, nunquam Dominum
gloriae crucifixissent <note>(I Cor. II, 8)</note>. Sed forte discipuli
viderunt, quando illi dicebant: <hi>Ostende nobis Patrem,
et sufficit nobis.</hi> Et ille ut ab eis se non visum esse
monstraret, subjecit: <hi>Tanto tempore vobiscum sum, et
non cognovistis me? Philippe, qui me videt, videt et Patrem.</hi> 
Si ergo Christum videbant, quomodo adhuc Patrem
quaerebant? Si enim viderent Christum, viderent
<pb n="0403"/>
et Patrem. Nondum itaque Christum videbant,
qui Patrem sibi ostendi cupiebant. Audi quia nondum
videbant: In praemio illud promisit alio loco, dicens, <hi>Qui diligit me, mandata mea custodit: et qui diligit me,
diligetur a Patre meo, et ego diligam eum.</hi> 
 Et tanquam
diceretur ei, Quid illi dabis, diligens eum? <hi>Et ostendam,</hi> 
inquit, <hi>meipsum illi <note>(Joan. XIV, 8, 9, 21)</note>
          </hi>.
Si ergo diligentibus eum hoc in praemio promisit,
quia ostendet seipsum illis; manifestum est, quia illa
visio veritatis talis nobis promittitur, qua visa jam
non dicamus, <hi>Impleta est anima mea illusionibus.</hi> </p>
        </div3>
<div3>
          <head>12.</head>
          <p>
 <hi>[vers. 9.] Infirmatus sum et humiliatus sum usque
nimis.</hi> Qui recordatur altitudinem sabbati, ipse videt
quantum sit humiliatus. Nam qui non potest cogitare
quae sit illa quietis altitudo, non videt ubi nunc sit.
Propterea alius psalmus dixit, <hi>Ego dixi in ecstasi mea:
Projectus sum a facie oculorum tuorum <note>(Psal. XXX,
23)</note>
          </hi>. Assumpta enim mente vidit nescio quid sublime,
et quod vidit nondum ibi totus erat: et quadam, si
dici potest, quasi coruscatione facta luminis aeterni,
ubi sensit non se ibi esse, quod potuit utcumque intelligere,
vidit ubi esset, et quemadmodum malis humanis
infirmatus et coarctatus esset: et ait, <hi>Ego dixi
in ecstasi mea: Projectus sum a facie oculorum tuorum.</hi> 
Tale est nescio quid quod vidi in ecstasi, ut inde
sentiam quam longe sum, qui nondum ibi sum. Jam
ibi erat qui dixit assumptum se in tertium coelum, et
ibi audiebat ineffabilia verba, quae non licet homini
loqui. Sed revocatus est ad nos, ut gemeret prius
perficiendus in infirmitate, et sic postea indueretur
virtute: animatus tamen, quia vidit aliquid rerum illarum
pro dispensatione officii sui, adjecit dicens, <hi>Audivi ineffabilia verba, quae non licet homini loqui <note>(II Cor. XII, 2-10)</note>
          </hi>.
Jam ergo quid opus est ut a me
aut a quoquam quaeratis quae non licet homini loqui:
si illi non licuit loqui, cui licuit audire? Plangamus
tamen et gemamus in confessione, agnoscamus ubi
simus, recordemur sabbatum, et patienter exspectemus
quod ille promisit, qui nobis et in se ipso exemplum
patientiae demonstravit. <hi>Infirmatus sum et humiliatus
sum usque nimis.</hi> </p>
        </div3>
<div3>
          <head>13.</head>
          <p>
 <hi>Rugiebam a gemitu cordis mei.</hi> Attenditis plerumque
interpellare gemitibus servos Dei, et quaeritur
causa: et non apparet nisi gemitus alicujus servi Dei;
si tamen ad aures hominis circa illum positi pervenerit.
Est enim gemitus occultus qui ab homine non auditur:
tamen si tanta occupaverit cor cogitatio desiderii
cujusdam, ut voce clariore exprimatur vulnus
interioris hominis, quaeritur causa; et dicit homo
apud semetipsum, Forte illud est unde gemit, et forte
illud illi factum est. Quis potest intelligere, nisi
ille in cujus oculis et auribus gemit? Propterea <hi>rugiebam,</hi> 
inquit, <hi>a gemitu cordis mei:</hi> quia homines si
quando audiunt gemitum hominis, plerumque gemitum
carnis audiunt; gementem a gemitu cordis
non audiunt. Abstulit nescio quis res hujus; rugiebat,
sed non a gemitu cordis: alius, quia extulit
<pb n="0404"/>
filium; alius, quia uxorem; alius, quia grandinata
est vinea, quia cuppa acuit, quia diripuit jumentum
ipsius nescio quis; alius, quia damnum aliquod
passus est; alius, quia timet hominem inimicum:
omnes isti a gemitu carnis rugiunt. At vero servus
Dei, quia ex recordatione sabbati rugit, ubi est regnum
Dei, quod caro et sanguis non possidebunt <note>(I Cor. XV, 50)</note>:
 <hi>Rugiebam,</hi> inquit, <hi>a gemitu cordis mei.</hi> </p>
        </div3>
<div3>
          <head>14.</head>
          <p>
 <hi>[vers. 10.]</hi> Et quis agnoscebat unde rugiebat?
Subjecit: <hi>Et ante te est omne desiderium meum.</hi> Non
enim ante homines, qui cor videre non possunt: sed <hi>ante te est omne desiderium meum.</hi> 
 Sit desiderium tuum
ante illum; et Pater qui videt in occulto, reddet tibi <note>(Matth. VI, 6)</note>.
Ipsum enim desiderium tuum, oratio
tua est: et si continuum desiderium, continua oratio.
Non enim frustra dixit Apostolus, <hi>Sine intermissione
orantes <note>(I Thess. V, 17)</note>
          </hi>. Numquid sine intermissione
genu flectimus, corpus prosternimus, aut manus levamus,
ut dicat, <hi>Sine intermissione orate?</hi> Aut si sic dicimus
nos orare, hoc puto sine intermissione non
possumus facere. Est alia interior sine intermissione
oratio, quae est desiderium. Quidquid aliud agas, si
desideras illud sabbatum, non intermittis orare. Si
non vis intermittere orare, noli intermittere desiderare.
Continuum desiderium tuum, continua vox tua
est. Tacebis, si amare destiteris. Qui tacuerunt? De
quibus dictum est: <hi>Quoniam abundavit iniquitas, refrigescet
charitas multorum <note>(Matth. XXIV, 12)</note>
          </hi>. Frigus
charitatis, silentium cordis est: flagrantia charitatis,
clamor cordis est. Si semper manet charitas, semper
clamas; si semper clamas, semper desideras; si desideras,
requiem recordaris. Et rugitus cordis tui ante
quem sit, oportet ut intelligas. Jam quale desiderium
debeat esse ante oculos Dei, considera. Numquid
ut moriatur inimicus noster, quod quasi juste
optant homines? Nam aliquando oramus quod non
debemus. Illud quod quasi juste orant homines, videamus.
Nam orant ut moriatur aliquis, et ad illos
haereditas veniat. Sed et illi qui orant ut moriantur
inimici, audiant Dominum dicentem: <hi>Orate pro inimicis
vestris <note>(Id. V, 44, et Luc. VI, 27)</note>
          </hi>. Non ergo hoc
orent, ut moriantur inimici: sed hoc orent, ut corrigantur;
et mortui erunt inimici; jam enim correcti,
non erunt inimici. <hi>Et ante te omne desiderium meum.</hi> 
Quid si desiderium ante illum est, et ipse gemitus
non est ante illum? Unde fieri potest, quando ipsum
desiderium vocem suam habet gemitum? Ideo sequitur, <hi>Et gemitus meus non est absconditus a te.</hi> 
 A te
non est absconditus, a multis autem hominibus absconditus
est. Videtur aliquando humilis servus Dei
dicere: <hi>Et gemitus meus non est absconditus a te.</hi> Videtur
aliquando et ridere servus Dei: numquid desiderium
illud mortuum est in corde? Si autem inest
desiderium, inest et gemitus: non semper pervenit ad
aures hominum, sed nunquam recedit ab auribus
Dei.
<pb n="0405"/>
</p>
        </div3>
<div3>
          <head>15. </head>
          <p>
 <hi>[vers. 11.] Cor meum conturbatum est.</hi> Unde
conturbatum est? <hi>Et deseruit me fortitudo mea.</hi> Plerumque
irruit nescio quid repentinum; fit conturbatio
cordis: contremiscit terra, tonitrus datur de coelo,
horribilis fit impetus vel strepitus, leo forte videtur
in via; fit conturbatio: latrones insidiantur; fit conturbatio
cordis, pavetur, undique sollicitudo incutitur.
Unde hoc? Quia <hi>deseruit me fortitudo mea.</hi> Si enim
maneret illa fortitudo, quid timeretur? Quidquid nuntiaretur,
quidquid frenderet, quidquid sonaret, quidquid
caderet, quidquid horreret, non terreret. Sed
unde illa perturbatio? <hi>Deseruit me fortitudo mea.</hi> Unde
deseruit fortitudo? <hi>Et lumen oculorum meorum non
est mecum.</hi> Latuerat ergo Adam lumen oculorum
ipsius. Nam lumen oculorum ipsius ipse Deus erat:
quem cum offendisset, fugit ad umbram, et abscondit
se inter ligna paradisi <note>(Gen. III, 8)</note>. Pavebat a facie
Dei, et quaesivit umbram arborum. Jam inter arbores
lumen oculorum non habebat, ad quod gaudere consueverat.
Si ergo ille de origine, et nos de propagine;
et redeunt ad illum secundum vel novissimum Adam
membra ista, quia novissimus Adam in spiritum vivificantem <note>(I Cor. XV, 45)</note>;
et clamant de corpore ejus
in ista confessione, <hi>Et lumen oculorum memorum non
est mecum:</hi> jam confitens, jam redemptus, jam in corpore
Christi est, et lumen oculorum ipsius non est
cum ipso? Plane non est cum ipso: sed est quidem
tanquam adhuc recordantium sabbatum, tanquam
cernentium in spe; sed nondum est illud lumen de
quo dicitur, <hi>Ostendam meipsum illi <note>(Joan. XIV, 21)</note>
          </hi>.
Est quiddam luminis, quia filii Dei sumus, et utique
hoc in fide retinemus: sed nondum est illud lumen
quod videbimus. <hi>Nondum enim apparuit quod erimus:
scimus quia cum apparuerit, similes ei erimus, quoniam
videbimus eum sicuti est <note>(I Joan. III, 2)</note>
          </hi>. Nam modo
lumen fidei et lumen spei est. <hi>Quamdiu enim sumus in
corpore, peregrinamur a Domino: per fidem enim ambulamus,
non per speciem <note>(II Cor. V, 6, 7)</note>
          </hi>. <hi>Et quamdiu
quod non videmus speramus, per patientiam exspectamus <note>(Rom. VIII, 25)</note>
          </hi>.
Voces sunt ergo istae peregrinantium,
nondum in patria constitutorum. Et recte dicit, et
vere dicit, et si non sit dolosus, veraciter confitetur: <hi>Et lumen oculorum meorum non est mecum.</hi> 
 Haec patitur
homo intus, ibi secum, in seipso, et seipsum, de
nemine ad neminem praeter se: haec sibi ipse poena
sua esse meruit, quidquid superius enumeravit.</p>
        </div3>
<div3>
          <head>16.</head>
          <p>
 <hi>[vers. 12, 13.]</hi> Sed numquid hoc solum est
quod patitur homo? Patitur enim ex se intrinsecus,
forinsecus autem ex eis inter quos vivit: patitur
mala sua, cogitur pati et aliena. Inde sunt illae duae
voces: <hi>Ab occultis meis munda me, Domine, et ab alienis
parce servo tuo <note>(Psal. XVIII, 13, 14)</note>
          </hi>. Jam de occultis
suis confessus est, a quibus se cupit mundari:
dicat et de alienis a quibus sibi vult parci. <hi>Amici
mei.</hi> Quid dicam jam de inimicis? <hi>Amici mei et proximi
<pb n="0406"/>
mei adversum me appropinquaverunt, et steterumt.</hi> Hoc
quod ait, <hi>adversum me steterunt,</hi> intellige. Si enim
adversum me steterunt, adversus se ceciderunt. <hi>Amici mei et proximi mei adversum me appropinquaverunt,
et steterunt.</hi> 
 Jam intelligamus capitis voces, jam
incipiat illucescere caput nostrum in passione. Sed
rursum cum coeperit caput dicere, noli inde separare
corpus. Si caput noluit se separare a vocibus corporis,
corpus se audeat separare a passionibus capitis?
Patere in Christo; quia tanquam peccavit in infirmitate
tua Christus. Modo enim peccata tua tanquam
ex ore suo dicebat, et ea dicebat sua. Dicebat
enim, <hi>A facie peccatorum meorum,</hi> quae non erant ipsius.
Quomodo ergo peccata nostra sua esse voluit propter
corpus suum, sic et nos passiones ejus nostras esse
velimus propter caput nostrum. Non enim ille ex
amicis passus est inimicos, et nos non. Imo et nos
ad hoc paremus in eodem convivari: talem calicem
non respuamus, ut celsitudinis ejus desiderium per
humilitatem ejus inveniamus. Respondit enim celsitudini
ejus haerere volentibus, qui ejus adhuc humilitatem
non cogitabant, et ait illis: <hi>Potestis bibere
calicem quem ego bibiturus sum <note>(Matth. XX, 22)</note>
          </hi>? Ergo
et illae passiones Domini, passiones nostrae sunt: et
unusquisque si bene serviat Deo, bene servet fidem,
exhibeat quod debet, et versetur inter homines juste,
volo videre si non patitur, etiam quod hic enumerat
in passione sua Christus.</p>
        </div3>
<div3>
          <head>17.</head>
          <p>
 <hi>Amici mei et proximi mei adversum me appropinquaverunt,
et steterunt: et proximi a longe steterunt.</hi> Qui
proximi appropinquaverunt, et qui proximi a longe steterunt?
Proximi erant Judaei, quia cognati erant: appropinquaverunt,
et quando crucifixerunt. Proximi et
Apostoli: et tamen ipsi a longe steterunt, ne cum illo
paterentur. Potest etiam hoc sic intelligi: <hi>Amici mei,</hi> 
id est, qui se finxerunt amicos meos. Amicos enim
se finxerunt, quando dixerunt. <hi>Scimus quia in veritate
viam Dei doces <note>(Id. XXII, 16)</note>
          </hi>: quando illum
tentare voluerunt, utrum solvendum esset tributum
Caesari, quando illos convicit ore ipsorum, amici
videri volebant: sed non illi erat opus ut quisquam
ei testimonium perhiberet de homine; ipse enim
sciebat quid esset in homine <note>(Joan. II, 25)</note>: adeo ut
cum amica verba dixissent, responderet eis, <hi>Quid
me,</hi> inquit, <hi>tentatis hypocritae <note>(Matth. XXII, 18)</note>
          </hi>? Ergo <hi>Amici mei et proximi mei adversum me appropinquaverunt,
et steterunt: et proximi a longe steterunt.</hi> 
 Nostis
quid dixi. Proximos dixi qui appropinquaverunt, et
tamen a longe steterunt. Appropinquaverunt enim
corpore, sed longe steterunt corde. Qui tam propinqui
corpore, quam qui in crucem levaverunt? Qui
tam longe corde, quam qui blasphemaverunt? Audite
istam longinquitatem ab Isaia propheta, videte
istam propinquitatem et longinquitatem: <hi>Populus hic
labiis me honorat:</hi> ecce propinquat corpore: <hi>Cor autem
eorum longe est a me <note>(Isai. XXIX, 13)</note>
          </hi>. Iidem propinqui,
<pb n="0407"/>
iidem longinqui: propinqui labiis, longinqui
corde. Verumtamen quia longe steterunt timentes
Apostoli, absolutius et planius de illis accipimus, ut
alios propinquasse, alios longe stetisse intelligamus:
quandoquidem et Petrus qui audacius secutus fuerat,
ita adhuc longe erat, ut interrogatus et perturbatus,
ter negaret Dominum, cum quo se moriturum esse
promiserat <note>(Matth. XXVI, 70)</note>. Qui postea ex longinquo
ut propinquus fieret, audivit post resurrectionem, <hi>Amas me?</hi> 
 et dicebat, <hi>Amo <note>(Joan. XXI, 17)</note>
          </hi>.
Et dicendo propinquabat, qui negando longe factus
erat, donec trina voce amoris, solveret trinam vocem
negationis. <hi>Et proximi mei a longe steterunt.</hi> </p>
        </div3>
<div3>
          <head>18.</head>
          <p>
 <hi>Et vim faciebant qui quaerebant animam meam.</hi> 
Jam manifestum est qui quaerebant animam ipsius:
qui non habebant animam ejus, quia non erant in
corpore ejus. Qui quaerebant animam ejus, longe
erant ab anima ejus: sed quaerebant ut occiderent
eam. Quaeritur enim anima ejus et bene. Nam alio
loco arguit quosdam dicens: <hi>Et non est qui requirat
animam meam <note>(Psal. CXLI, 5)</note>
          </hi>. Arguit quosdam non
quaerentes animam ejus, et rursus arguit alios quaerentes
animam ejus. Quis est qui quaerit bene animam
ipsius? Qui ejus passiones imitatur. Qui sunt qui
quaerebant male animam ejus? Qui ei vim faciebant,
et crucifigebant eum.</p>
        </div3>
<div3>
          <head>19.</head>
          <p>
 Sequitur, <hi>Qui quaerebant mala mea, locuti sunt
vanitatem.</hi> Quid est, <hi>Qui quaerebant mala mea?</hi> Multa
quaerebant, et non inveniebant. Forte hoc dixerit,
Quaerebant crimina mea. Quaesierunt enim quae in
illum dicerent, et non inveniebant <note>(Matth. XXVI, 59,
60)</note>. Quaerebant enim mala de bono, quaerebant scelera
de innocente: quando invenirent in eo qui nullum
peccatum habebat? Sed quia peccata quaerebant in
eo qui nullum peccatum habebat, restabat ut fingerent
quod non inveniebant. Ideo, <hi>Qui quaerebant mala mea,
locuti sunt vanitatem,</hi> non veritatem. <hi>Et dolum tota die
meditabantur:</hi> hoc est, fallaciam sine cessatione meditabantur.
Nostis quanta falsa testimonia dicta sunt in
Dominum, antequam pateretur. Nostis quanta falsa
testimonia dicta sunt, etiam cum resurrexisset. Nam
illi milites custodes sepulcri, de quibus Isaias dixit, <hi>Ponam malos pro sepultura ejus 
 <note>(Isai. LIII, 9)</note>
          </hi> (mali
enim erant, et veritatem dicere noluerunt, et corrupti
mendacium seminaverunt): attendite qualem
vanitatem locuti sunt. Interrogati sunt etiam ipsi, et
dixerunt: <hi>Cum dormiremus, venerunt discipuli ejus,
et abstulerunt eum <note>(Matth. XXVIII, 13)</note>
          </hi>. Hoc est loqui
vanitatem. Si enim dormiebant, unde sciebant quod
gestum erat?</p>
        </div3>
<div3>
          <head>20.</head>
          <p>
 <hi>[vers. 14, 15.]</hi>. Ergo ait, <hi>Ego autem velut
surdus non audiebam.</hi> Qui ad ea quae audiebat non
respondebat, tanquam non audiebat. <hi>Ego autem
velut surdus non audiebam: et sicut mutus non aperiens
os suum.</hi> Et repetit eadem: <hi>Et factus sum sicut homo
non audiens, et non habens in ore suo argutiones</hi>.
<pb n="0408"/>
Quasi non esset quod illis diceret, quasi non esset
unde illos argueret. Nonne jam antea multa increpaverat,
multa dixerat, et dixerat, <hi>Vae vobis, Scribae et
Pharisaei, hypocritae <note>(Matth. XXIII, 13)</note>
          </hi>, et multa talia?
Tamen quando passus est, nihil horum dixit: non
quia non habebat quod diceret, sed exspectabat ut
complerent illi omnia, et implerentur omnes prophetiae
de illo, de quo dictum erat: <hi>Et sicut ovis coram
tondente se sine voce, non aperuit os suum <note>(Isai. LIII,
7)</note>
          </hi>. Oportebat ergo ut taceret in passione, non taciturus
in judicio. Judicandus enim venerat, qui postea
judicaturus veniret: et ideo cum magna potestate
judicaturus, quia cum magna humilitate judicatus.</p>
        </div3>
<div3>
          <head>21.</head>
          <p>
 <hi>[vers. 16.] Quoniam in te, Domine, speravi;
tu exaudies, Domine, Deus meus.</hi> Tanquam si ei diceretur,
Quare non aperuisti os tuum? quare non dixisti,
Parcite? quare non in cruce pendens iniquos
arguisti? Sequitur et dicit: <hi>Quoniam in te, Domine,
speravi; tu exaudies, Domine, Deus meus.</hi> Monuit te
quid facias, si forte occurrerit tribulatio. Quaeris enim
te defendere, et forte nemo accipit defensionem tuam.
Jam tu perturbaris, quasi perdideris causam tuam,
quia nullius habes defensionem aut testimonium. Custodi
intus innocentiam tuam, ubi nemo opprimit
causam tuam. Praevaluit in te falsum testimonium,
sed apud homines: numquid apud Deum valebit, ubi
causa tua dicenda est? Quando Deus judex erit, alius
testis quam conscientia tua non erit. Inter judicem
justum et conscientiam tuam noli timere nisi causam
tuam: si causam malam non habueris, nullum accusatorem
pertimesces, nullum falsum testem refelles,
nullum verum requires. Tu tantum bonam conscientiam
affer, ut possis dicere: <hi>Quoniam in te, Domine,
speravi; tu exaudies, Domine, Deus meus.</hi> </p>
        </div3>
<div3>
          <head>22.</head>
          <p>
 <hi>[vers. 17.] Quia dixi: Nequando insultent in
me inimici mei, et dum commoventur pedes mei, in me
magna locuti sunt.</hi> Iterum redit ad infirmitatem corporis
sui, et rursus caput illud attendit pedes suos:
non sic est in coelo, ut deserat quod habet in terra:
attendit plane, et videt nos. Aliquando enim, ut est
ista vita, commoventur pedes nostri, et labuntur in
aliquo peccato: ibi exsurgunt linguae nequissimae inimicorum.
Hinc ergo intelligimus, etiam cum tacebant
quid quaerebant. Loquuntur tunc aspere immites, gaudentes
 se invenisse quod dolere debuerunt. Et <hi>dixi:
Ne aliquando insultent in me inimici mei.</hi> Dixi hoc, et
tamen forte ad emendationem fecisti eos magna loqui
de me, <hi>dum moverentur pedes mei,</hi> id est elati sunt,
multa mala dixerunt, cum commoverer. Misereri enim
debuerunt infirmis, non insultare; quomodo Apostolus
dicit: <hi>Fratres, si praeoccupatus fuerit homo in aliquo
delicto, vos qui spirituales estis, instruite hujusmodi
in spiritu mansuetudinis.</hi> Et complectitur quare: <hi>intendens,</hi> 
inquit, <hi>teipsum, ne et tu tenteris <note>(Gal. VI, 1)</note>
          </hi>.
Non erant isti tales, de quibus dicit, <hi>Et dum commoverentur
pedes mei, in me magna locuti sunt:</hi> sed erant
<pb n="0409"/>
tales de quibus alibi dicit, <hi>Qui me premunt, exsultabunt
si motus fuero <note>(Psal. XII, 5)</note>
          </hi>.</p>
        </div3>
<div3>
          <head>23.</head>
          <p>
 <hi>[vers. 18, 19.] Quoniam ego in flagella paratus
sum.</hi> Omnino magnifice, tanquam diceret: Ad hoc
natus sum, ut flagella sufferam. Non enim nasceretur
 nisi de Adam, cui flagella debentur. Sed aliquando
peccatores in hac vita aut non, aut minus
flagellantur; quia jam desperata est intentio eorum.
At vero illi quibus paratur vita sempiterna, necesse
est ut hic flagellentur; quia vera est illa sententia: <hi>Fili, ne deficias in disciplina Domini, neque fatigeris
cum ab illo increparis: quem enim diligit Dominus,
corripit; flagellat autem omnem filium quem recipit <note>(Prov. III, 11, 12)</note>
          </hi>.
Ideo ergo non insultent inimici
mei, non magna loquantur: et si flagellat me Pater
meus, <hi>in flagella paratus sum;</hi> quia mihi haereditas
praeparatur. Non vis flagellum, non tibi datur haereditas.
Omnis enim filius necesse est ut flagelletur.
Usque adeo omnis flagellatur, ut nec illi pepercerit <note>(Rom. VIII, 32)</note> 
 qui peccatum non habuit <note>(I Petr. II,
22)</note>. <hi>Quoniam ego in flagella paratus sum.</hi> </p>
        </div3>
<div3>
          <head>24.</head>
          <p>
 <hi>Et dolor meus ante me est semper.</hi> Quis dolor?
Forte de flagello. Et vere, fratres mei, vere dicam
vobis, flagella sua dolent homines; quare flagellantur
non dolent. Non erat iste sic. Audite, fratres mei:
Nescio quis si damnum patitur, proclivior est ut
dicat, Indigne passus sum, quam ut consideret quare
passus sit; dolens damnum pecuniae, non dolens
justitiae. Si peccasti, thesaurum tuum interiorem dole:
nihil habes in domo, sed forte inanior es corde: si
autem plenum est cor bono suo, Deo tuo; quare non
dicis: Dominus dedit, Dominus abstulit; sicut Domino
placuit, ita factum est; sit nomen Domini benedictum <note>(Job I, 21)</note>?
Unde ergo iste dolebat? de
flagello quo flagellabatur? Absit. <hi>Et dolor meus,</hi> inquit, <hi>ante me est semper.</hi> 
 Et quasi diceremus, quis dolor?
unde dolor? <hi>Quoniam iniquitatem meam ego pronuntio,
et curam geram pro peccato meo.</hi> Ecce unde
dolor. Non de flagello dolor: de vulnere, non de medicina.
Nam flagellum medicamentum est contra
peccata. Audite, fratres: christiani sumus; et tamen
plerumque si filius cujusquam moriatur, plangit illum;
si peccet, non illum plangit. Tunc plangeret, tunc
doleret, cum peccantem videret; tunc modum imponeret,
tunc normam vivendi doceret, disciplinam
daret: aut si fecit, et ille non audivit, tunc erat
plangendus; tunc pejus mortuus luxuriose vivens,
quam moriendo luxuriam finiens: tunc ergo quando
ista faciebat in domo tua, non solum mortuus erat,
sed et putebat. Haec dolenda sunt, illa sustinenda:
illa ferenda, ista plangenda. Plangenda autem, quomodo
audistis plangere istum: <hi>Quoniam iniquitatem
meam ego pronuntio, et curam geram pro peccato meo.</hi> 
Ne securus sis, cum confessus fueris peccatum tuum,
tanquam semper praeparatus ad confitendum et committendum
peccatum. Sic pronuntia iniquitatem
<pb n="0410"/>
tuam, ut curam geras pro peccato tuo. Quid est, curam
gerere pro peccato tuo? Curam gerere pro vulnere
tuo. Si diceres, Curam geram pro vulnere meo; quid
intelligeretur, nisi, Dabo operam ut sanetur? Hoc est
enim curam gerere pro delicto, semper niti, semper
intendere, semper studiose et sedulo agere ut sanes
peccatum. Ecce de die in diem plangis peccatum
tuum, sed forte lacrymae currunt, et manus cessant.
Fiant eleemosynae, redimantur peccata, gaudeat indigens
de dato tuo, ut et tu gaudeas de dato Dei.
Eget ille, eges et tu: eget ille ad te, eges et tu ad
Deum. Tu contemnis egentem tui, Deus non te
contemnet egentem sui? Ergo impleto tu egentis inopiam,
ut impleat Deus interiora tua. Hoc est, <hi>Curam
geram pro peccato meo,</hi> faciam omnia quaecumque facienda
sunt, ad abolendum et sanandum peccatum
meum. <hi>Et curam geram pro peccato meo.</hi> </p>
        </div3>
<div3>
          <head>25.</head>
          <p>
 <hi>[vers. 20.] Inimici autem mei vivunt.</hi> Bene est
eis, gaudent in saeculi felicitate, ubi ego laboro, et
rugio a gemitu cordis mei. Quomodo vivunt inimici
illius, quia jam dixit de illis, quoniam locuti sunt
vanitatem? Audi et in alio psalmo: <hi>Quorum filii sicut
novellae constabilitae.</hi> Sed superius dixerat: <hi>Quorum
os locutum est vanitatem, filiae eorum compositae sicut
similitudo templi; cellaria eorum plena, eructantia ex
hoc in hoc; boves eorum crassi; oves eorum fecundae,
multiplicantes in exitibus suis: non est ruina sepis, neque
clamor in plateis eorum.</hi> Vivunt ergo inimici mei: haec
vita est, hanc laudant, hanc amant, hanc malo suo
habent. Quid enim sequitur? <hi>Beatum dixerunt populum,
cui haec sunt.</hi> Quid autem tu, qui curam geris
pro peccato tuo? quid tu, qui pronuntias iniquitatem
tuam? <hi>Beatus,</hi> inquit, <hi>populus cujus est Dominus Deus
ipsius <note>(Psal. CXLIII, 12-15)</note>
          </hi>. <hi>Inimici autem mei vivunt:
et confirmati sunt super me, et multiplicati sunt qui me
oderunt inique.</hi> Quid est, <hi>qui oderunt inique?</hi> Bona sibi
volentem oderunt. Qui si redderent mala pro malis,
boni non essent: qui si non redderent bona pro bonis,
ingrati essent: reddunt autem mala pro bonis
qui oderunt inique. Tales fuerunt Judaei: venit ad
illos Christus cum bonis, reddiderunt illi mala pro
bonis. Cavete hoc malum, fratres: cito subintrat.
Quia diximus, Tales erant Judaei: ne putet unusquisque
vestrum longe se exceptum. Corripiat te
aliquis frater tuus, bonum tibi volens; oderis illum,
et talis es. Et videte quam cito fiat, quam facile: et
vitatote tam magnum malum, tam agile peccatum.</p>
        </div3>
<div3>
          <head>26.</head>
          <p>
 <hi>[vers. 21.] Detrahebant mihi qui retribuunt mala
pro bonis, quoniam persecutus sum justitiam.</hi> Ideo mala
pro bonis. Quid est, <hi>persecutus sum justitiam?</hi> Non
dimisi: ne forte persecutionem semper in malo intelligas, <hi>persecutus</hi> 
 dixit, perfecte secutus: <hi>Quoniam
persecutus sum justitiam.</hi> Et audi caput nostrum ejulans
 in passione: Et projecerunt me dilectum,
<pb n="0411"/>
tanquam mortuum abominatum. Parum erat mortuum,
quare abominatum? Quia crucifixum. Etenim
haec mors crucis magna apud eos abominatio erat,
non intelligentes in prophetia dictum esse: <hi>Maledictus
omnis qui pendet in ligno <note>(Deut. XXI, 23)</note>
          </hi>. Non enim
ipse attulit mortem, sed hic invenit de maledicto
primi hominis propagatam <note>(Gal. III, 10)</note>: et eamdem
mortem nostram suscipiens in ligno suspendit, quae
venerat de peccato. Ergo ne putarent aliqui, sicut
putant quidam haeretici, Dominum nostrum Jesum
Christum falsam carnem habuisse, et non veram mortem
in cruce solvisse; intendit hoc propheta, et ait: <hi>Maledictus omnis qui pendet in ligno.</hi> 
 Ostendit ergo
quia et Filius Dei vera morte mortuus est, quae mortali
carni debebatur: ne non maledictum, putares
non vere mortuum. Quia vero illa mors non erat
falsa, sed ex illa propagine descenderat, quae venerat
de maledicto, cum diceret Deus, <hi>Morte moriemini <note>(Gen. II, 17)</note>
          </hi>:
omnino et ad ipsum quia pervenit vera
mors, ut ad nos perveniret vera vita; etiam ad ipsum
pervenit mortis maledictio, ut ad nos perveniret vitae
benedictio. Et projecerunt me dilectum, tanquam
mortuum abominatum.</p>
        </div3>
<div3>
          <head>27.</head>
          <p>
 <hi>[vers. 22.] Ne derelinquas me, Domine Deus
meus, ne discesseris a me.</hi> Dicamus in illo, dicamus
per illum; ipse enim interpellat pro nobis <note>(Rom.
VIII, 34)</note>: et dicamus, <hi>Ne derelinquas me, Domine Deus
meus.</hi> Et tamen dixerat, <hi>Deus meus, Deus meus, utquid
me dereliquisti <note>(Matth. XXVII, 46, et Psal. XXI, 2)</note>
          </hi>? et
dicit, <hi>Deus meus, ne discesseris a me.</hi> Si a corpore non
recedit, recessit a capite? Cujus ergo vox erat, nisi
primi hominis. Ex illo ergo se ostendens veram carnem
portare, dicit: <hi>Deus meus, Deus meus, utquid me
dereliquisti?</hi> Non illum dimisit Deus. Si te non dimittit
credentem in se, Christum dimitteret Pater et Filius
et Spiritus sanctus unus Deus? Sed personam in se
transfiguraverat primi hominis. Scimus dicente Apostolo, <hi>quia vetus homo noster confixus est cruci cum
illo 
 <note>(Rom. VI, 6)</note>
          </hi>. Non autem careremus vetustate,
nisi crucifigeretur in infirmitate. Ad hoc enim venit,
ut renovemur in illo: quia desiderando eum et passionem
ejus imitando renovamur. Ergo vox erat infirmitatis,
vox erat nostra, qua dictum est, <hi>Quare me
dereliquisti?</hi> Inde ibi dictum est, <hi>Verba delictorum
meorum <note>(Psal. XXI, 2)</note>
          </hi>: tanquam diceret, Haec verba
ex persona peccatoris in me transfigurata sunt. <hi>Ne
discesseris a me.</hi> </p>
        </div3>
<div3>
          <head>28.</head>
          <p>
 <hi>[vers. 23.] Intende in adjutorium meum,
Domine salutis meae.</hi> Ipsa est salus, fratres, de
qua salute exquisierunt Prophetae, sicut dicit apostolus
Petrus: et non acceperunt qui exquisierunt;
sed inquisierunt et praenuntiaverunt, et
venimus nos et invenimus quod illi exquisierunt <note>(I Petr. I, 10-12)</note>.
Et ecce nos nondum accepimus; et
nascentur post nos, et invenient quod nec ipsi accipient
et transient: ut omnes simul in fine diei cum
Patriarchis, et Prophetis, et Apostolis denarium salutis
<pb n="0412"/>
accipiamus. Etenim nostis mercenarios vel operarios
diversis temporibus ductos ad vineam, mercedem
tamen pariter acceperunt <note>(Matth. XX, 9)</note>. Et
Prophetae ergo, et Apostoli, et Martyres, et nos, et
qui post nos erunt usque in finem saeculi, in ipso fine
accepturi sumus salutem sempiternam; ut contemplantes
gloriam Dei, et ejus faciem intuentes, eum
laudemus in aeternum, sine defectu, sine aliqua poena
iniquitatis, sine aliqua perversitate peccati, laudantes
Deum, et non jam suspirantes, sed inhaerentes
illi, cui usque in finem suspiravimus, et in spe
laetati sumus. In illa enim civitate erimus, ubi bonum
nostrum Deus est, lumen Deus est, panis Deus est,
vita Deus est: quidquid est bonum nostrum, a quo
peregrinantes laboramus, in illo inveniemus. In illo
erit quies, quam modo recordantes necesse est ut
doleamus. Illud enim sabbatum recordamur, in cujus
recordatione tanta dicta sunt, et nos tanta dicere debemus,
et dicentes nunquam tacere, non ore, sed
corde: quia sic ore tacemus, ut corde clamare possimus.
</p>
        </div3>
      </div1>

<div1>
        <head>IN PSALMUM XXXVIII ENARRATIO. SERMO.</head>
<div3>
          <head>1.</head>
          <p>
 <hi>[vers. 1.]</hi> Psalmi hujus, quem modo cantavimus,
et tractandum suscepimus, titulus est: <hi>in finem
pro Idithun, Canticum ipsi David.</hi> Cujusdam ergo,
qui vocatur Idithun, voces exspectandae et audiendae
sunt: et si esse unusquisque nostrum potuerit
Idithun, in eo quod cantat invenit se, et audit se.
Videris enim quis vocatus fuerit Idithun secundum
hominum priscam nativitatem: nos autem audiamus
quid interpretetur hoc nomen, et in ipsa interpretatione
nominis quaeramus intelligentiam veritatis. Sicut
ergo inquirentes reperire potuimus in eis nominibus,
quae nobis a studiosis litterarum divinarum ex
hebraeo eloquio in latinum interpretata sunt, Idithun
interpretatur, Transiliens eos. Quis est ergo iste transiliens?
vel quos transilivit? quia, Transiliens, non
nude positum est; sed, Transiliens eos. Transiliendo
enim cantat, an cantando transilit? Sive transiliendo
cantet, sive cantando transiliat, transilientis tamen
Canticum paulo ante cantavimus: utrum et nos simus
transilientes, viderit Deus cui cantavimus. Sed
si quis transiliens cantavit, gaudeat se esse quod cantavit:
si quis autem terrae adhuc inhaerens cantavit,
optet esse quod cantavit. Quosdam enim inhaerentes
humo curvatos in terram, ea quae ima sunt cogitantes,
in rebus transeuntibus spem ponentes, transilivit
<pb n="0413"/>
iste qui vocatur Transiliens eos. Quos enim transilivit,
nisi remanentes?</p>
        </div3>
<div3>
          <head>2.</head>
          <p>
 Nostis quosdam psalmos inscribi Canticum graduum:
et ibi quidem in graeca lingua satis evidens
est, quid dicat <foreign xml:lang="greek">ἀναβαθμῶν.</foreign> Anabathmi enim gradus
sunt, sed ascendentium, non descendentium. Latinus
quia non potuit proprie dicere, generaliter dixit:
et quoniam gradus appellavit, ambiguum reliquit
utrum ascendentium essent, an descendentium. Sed
quia non sunt loquelae neque sermones, quorum non
audiantur voces eorum <note>(Psal. XVIII, 4)</note>, exponit sequentem
lingua praecedens; et fit certum in alia,
quod ambiguum erat in alia. Quomodo ergo ibi ascendens
quidam cantat, sic et hic transiliens. Est autem
haec ascensio et ista transilitio, non pedibus,
non scalis, non pennis; et tamen si interiorem hominem
attendas, et pedibus, et scalis, et pennis. Nam
si non pedibus, quomodo dicit homo interior, <hi>Non veniat
mihi pes superbiae <note>(Psal. XXXV, 12)</note>
          </hi>? Si non scalis,
quid sunt quas vidit Jacob, ubi erant ascendentes
Angeli et descendentes <note>(Gen. XXVIII, 12)</note>? Si non
pennis, quis est qui dicit, <hi>Quis dabit mihi pennas sicut
columbae, et volabo, et requiescam <note>(Psal. LIV, 7)</note>
          </hi>. Sed
in rebus corporalibus aliud sunt pedes, aliud scalae,
aliud pennae. Intus autem et pedes, et scalae, et pennae
affectus sunt bonae voluntatis. His ambulemus,
his ascendamus, his volemus. Cum ergo audit quisque
transilientem hunc, et imitari eligit, non quaerat
levitate corporis transilire fossas, aut aliqua altiuscula
praevolare saliendo: sed quod ad corpora attinet
dico: nam fossas etiam transilit. <hi>Succensa igni et effosa,
quae ab increpatione vultus tui peribunt <note>(Psal.
LXXIX, 17)</note>
          </hi>. Quae sunt enim <hi>succensa igni et effossa,
quae ab increpatione</hi> Domini <hi>peribunt,</hi> nisi peccata?
Succensa igni sunt, quae facit male ardens cupiditas:
et effossa sunt, quae facit male jacens timiditas. Hinc
enim peccata omnia, aut cupiendo, aut timendo.
Transiliat ergo iste omnia quibus teneri posset in
terra: erigat scalas suas, exserat pennas suas, videat
utrum quisquam agnoscat hic se: imo vero in
Domini gratia multi se agnoscunt, qui forte jam vilem
habentes mundum, et omnia quae delectant in
mundo, eligunt recte vivere, dum hic vivunt in gaudiis
quibusdam spiritualibus. Et haec unde erunt adhuc
ambulantibus super terram, nisi ex divinis eloquiis,
ex verbo Dei, ex parabola aliqua Scripturarum
scrutata et investigata, ex dulcedine inventionis,
quam praecessit labor inquisitionis? Sunt quaedam
deliciae sanctae et bonae in libris. Neque enim sunt in
auro et argento, in epulis atque luxuria, in venatibus
et piscatibus, in ludo et joco, in theatricis nugis,
in affectandis et apprehendendis ruinosis honoribus;
neque enim vera sunt gaudia in his omnibus, et
in his libris nulla sunt: imo vero anima illa ima
transiliens, et in his delectata dicat, quia verum
dicit et secura dicit, <hi>Narraverunt mihi injusti delectationes,
sed non sicut lex tua Domine <note>(Psal. CXVIII, 83)</note>
          </hi>.
<pb n="0414"/>
Veniat adhuc iste Idithun, transiliat eos qui delectantur
imis; et delectetur in his, et gaudeat in verbo
Domini, in delectatione legis Altissimi. Sed quid dicimus?
Et hinc transiliendum est in aliud? An huc
usque habet quo transiliat qui transilire desiderat?
Voces potius ejus audiamus. Jam enim iste transiliens
videtur mihi quod habitabat in eloquiis Dei, et ibi
didicit haec, quae audituri sumus.</p>
        </div3>
<div3>
          <head>3.</head>
          <p>
 <hi>[vers. 2.] Dixi, Custodiam vias meas, ut non delinquam
in lingua mea.</hi> Credas quod legendo, disserendo,
praedicando, monendo, objurgando, hortando,
cum versaretur in opere, cum exerceretur in difficultatibus
quibusdam humanis, homo agens inter homines,
quamvis jam transiliens eos qui non delectantur
his (quia difficile est ut quisque lingua non labatur et
peccet, et <hi>qui lingua non peccavit,</hi> ut scriptum est, <hi>hic perfectus est vir 
 [Jacobi III, 2]</hi> ), aliqua forte poenitenda
dixerat, et lapsa erant ab ore quae vellet revocare,
nec posset. Non enim lingua frustra in udo est,
nisi quia facile labitur. Videns ergo quam esset difficile,
ut necessitatem loquendi haberet homo, et in
loquendo non aliquid diceret, quod se dixisse nollet;
et taedio affectus ex his peccatis, quaesivit evitare talia.
Patitur hanc difficultatem transiliens. Non me judicet,
qui nondum est transiliens: transiliat, et experiatur
quod loquor; tunc enim erit et testis et filius
veritatis. Cum ergo haec ei contigissent, statuerat non
loqui, ne aliquid diceret quod locutum se esse poeniteret.
Hoc indicant prima verba ejus, <hi>Dixi, Custodiam
vias meas, ut non delinquam in lingua mea.</hi> Custodi
ergo vias tuas, o Idithun, et noli delinquere
in lingua tua: perpende quod dicturus es, examina,
consule interiorem veritatem, et sic profer ad exteriorem
auditorem. Quaeris ista plerumque in perturbatione
rerum, in occupatione animorum, dum ipsa
infirmitas animae, quam aggravat corpus quod corrumpitur,
et audire vult et dicere, audire intus, dicere
foris, aliquando perturbata studio dicendi, deficit
indiligentia agnoscendi: et in his dicit aliquid
quod forte non esset dicendum. Contra haec remedium
melius est silentium. Stat enim peccator, propria
quadam nota peccator, superbus quisquam et invidus;
audit loquentem transilientem, captat verba,
proponit laqueos; difficile est ut non inveniat aliquid
non ita dictum, ut dici debuisset: nec audiendo ignoscit,
sed calumniatur invidendo. Contra hos iste Idithun
transiliens eos silere delegerat; unde ita cantavit: <hi>Dixi, Custodiam vias meas, ut non delinquam in
lingua mea.</hi> 
 Quamdiu capior a calumniosis, aut captor,
et si non capior, <hi>Custodiam vias meas, ut non delinquam
in lingua mea.</hi> Quamvis transilierim delectationes
terrenas, quamvis non me capiant temporalium
rerum volatici affectus, quamvis jam haec ima despiciam,
et ad meliora consurgam; in ipsis tamen melioribus
sufficit mihi delectatio intelligentiae coram
<pb n="0415"/>
Deo: quid mihi opus est captanda loqui, et dare aditum
calumniantibus? <hi>Dixi</hi> ergo, <hi>Custodiam vias meas,
ut non delinquam in lingua mea. Posui ori meo custodiam.</hi> 
Hoc quare? Propter pios, propter studiosos,
propter fideles et sanctos? Absit. Illi sic audiunt, ut
quod probant laudent: quod autem improbant inter
multa forte quae laudant, veniam dent potius quam
calumniam parent. Propter quos ergo vis custodire
vias tuas, ut non delinquas in lingua tua, et ponis
ori tuo custodiam? Audi: <hi>Dum consistit adversum me
peccator.</hi> Non consistit ad me, sed <hi>consistit adversum
me.</hi> Quid dicturus postremo, unde satisfaciam? Carnali
de spiritualibus loquor, foris videnti et audienti,
intus surdo et caeco. Animalis enim homo non percipit
quae sunt Spiritus Dei <note>(I Cor. II, 14)</note>. Nisi autem
animalis inveniretur, quando calumniaretur? Beatus
qui narrat verbum auri audienti <note>(Eccli. XXV, 12)</note>,
non auri peccatoris astantis adversum se. Tales enim
multi circumstabant et circumfremebant, quando ille
velut ovis ad immolandum ductus est, et sicut agnus
coram tondente sine voce, sic non aperuit os suum <note>(Isai. LIII, 7)</note>.
Quid enim dicas turgidis, turbidis,
calumniosis, litigiosis, verbosis? Quid dicas sanctum
et pium, et de religione transiliens eos: quando
ipsis libenter audientibus, discere cupientibus, veritatis
cibo inhiantibus, avide accipientibus, et Dominus
ait: <hi>Adhuc multa habeo vobis dicere, sed non potestis
illa portare modo <note>(Joan. XVI, 12)</note>
          </hi>? Et Apostolus, <hi>Non potui vobis loqui quasi spiritualibus, sed quasi carnalibus:</hi> 
non tamen desperandis, sed nutriendis. Sequitur
enim, <hi>Tanquam parvulis in Christo lac vobis
potum dedi, non escam; nondum enim poteratis.</hi> Ergo
vel nunc dic, <hi>Sed neque adhuc quidem potestis <note>(I Cor.
III, 1, 2)</note>
          </hi>. Noli ergo festinare audire quod non capis,
sed cresce ut capias. Sic parvulum alloquimur, in
sinu matris Ecclesiae pio lacte nutriendum, et ad
escam mensae dominicae idoneum faciendum. Quid
autem vel tale dicam peccatori astanti adversus me,
idoneum se putanti aut fingenti, ad ea quae non capit;
ut cum ei dixero, et ille non ceperit, non se putet non
cepisse, sed me defecisse? Ergo propter hunc peccatorem
astantem adversus me, <hi>posui ori meo custodiam.</hi> </p>
        </div3>
<div3>
          <head>4.</head>
          <p>
 <hi>[vers. 3.]</hi> Et quid secutum est? <hi>Obsurdui, et humiliatus
sum, et silui a bonis.</hi> Patitur enim difficultatem
iste transiliens in quodam gradu, quo jam transilivit;
et quaerit et inde transilire, ad vitandam hanc difficultatem.
Peccare metuebam, ut non loquerer, ut
silentium mihi imponerem; hoc enim dixeram, <hi>Custodiam
vias meas, ut non delinquam in lingua mea:</hi> et
dum timeo loqui ne peccem, <hi>Obsurdui et humiliatus
sum, et silui a bonis.</hi> Dum nimis timeo, ne loquar aliqua
mala, tacui omnia bona: <hi>Obsurdui, et humiliatus
sum, et silui a bonis.</hi> Unde enim dicebam bona, nisi
quia audiebam? Auditui enim meo dabis exsultationem
et laetitiam <note>(Psal. L, 10)</note>. Et amicus sponsi stat,
<pb n="0416"/>
et audit eum, et gaudio gaudet propter vocem, non
suam, sed sponsi <note>(Joan. III, 29)</note>. Ut vera dicat, audit
quae dicat. Nam qui loquitur mendacium, de suo loquitur <note>(Id. VIII, 44)</note>.
Quiddam ergo triste et molestum
passus est iste; et hac sua confessione id quod passus
est, cavendum admonet, non imitandum. Timendo
enim nimis, ut dixi, ne diceret aliqua non bona, statuit
sibi nulla dicere vel bona: et quoniam statuit
tacere, coepit non audire. Stas enim si transiliens
es, exspectas a Deo audire quid dicas hominibus:
inter divitem Deum, et inopem quaerentem quid audiat,
intercurris transiliens, qui possis et hinc audire,
et hac dicere: si eligis hac non dicere, non mereberis
hinc audire: contemnis pauperem, contemneris a
divite. Oblitus es servum te esse, quem constituit
Dominus super familiam suam dare conservis cibaria <note>(Matth. XXIV, 45)</note>?
Quid ergo quaeris accipere, quod
piger es erogare? Merito ergo quoniam quod acceperas
dicere noluisti, impediris ne accipias quod accipere
cupiebas. Aliquid enim volebas, aliquid habebas:
da quod habes, ut merearis accipere quod non habes.
Ergo cum quasi posuissem ori meo custodiam, mihique
indixissem silentium, quia videbam ubique periculosum
eloquium; factum est, inquit, in me quod
nolebam; <hi>Obsurdui, et humiliatus sum:</hi> non me humiliavi;
sed, <hi>humiliatus sum. Obsurdui, et humiliatus
sum, et silui a bonis.</hi> Coepi non dicere bona, cum timeo
ne dicam aliqua mala: et reprehendi consilium
meum. <hi>Silui</hi> enim <hi>a bonis. Et dolor meus renovatus
est.</hi> A dolore quippe quodam, quem mihi inflixerant
calumniatores et reprehensores, tanquam requieveram
in silentio, et cessaverat dolor ille qui factus erat
a calumniantibus: sed ubi silui a bonis, renovatus
est dolor meus. Coepi plus dolere tacuisse me quae
dicere deberem, quam dolueram dixisse quae dicere
non deberem. <hi>Renovatus est dolor meus.</hi> </p>
        </div3>
<div3>
          <head>5.</head>
          <p>
 <hi>[vers. 4, 5.] Et in meditatione mea exardescet
ignis.</hi> Coepit esse inquietum cor meum. Videbam insensatos,
et tabescebam <note>(Psal. CXVIII, 158)</note>, non arguebam:
et me sic tacentem zelus domus tuae comedebat <note>(Psal. LXVIII, 10)</note>.
Respexi enim ad Dominum
meum dicentem: <hi>Serve nequam et piger, dares pecuniam
meam nummulariis, et ego veniens cum usuris exigerem.</hi> 
Et quod sequitur, avertat Deus a dispensatoribus
suis: <hi>Projiciatur in tenebras exteriores</hi> ligatis
manibus et pedibus, servus, non eversor ad perdendum,
sed piger ad erogandum <note>(Matth. XXV, 26, 27, 30)</note>.
Quid exspectare debent, qui cum luxuria consumpserunt,
si damnantur qui cum pigritia servaverunt? <hi>In
meditatione mea exardescet ignis.</hi> Et positus in hac
fluctuatione dicendi et tacendi, inter eos qui calumniari
parati sunt, et eos qui affectant instrui, inter
abundantes et inopes, factus opprobrium his qui
abundabant, et despectio superbis <note>(Psal. CXXII, 4)</note>, respiciens
eos beatos qui esuriunt et sitiunt justitiam <note>(Matth. V, 6)</note>;
laborans in utroque, afflictus in utroque;
periclitans ne projiciat margaritas ante porcos,
<pb n="0417"/>
periclitans ne non eroget cibaria conservis: in hoc
aestu quaesivit alium meliorem locum ab hac dispensatione,
in qua sic laborat homo et periclitatur; et
suspirans in finem quemdam, ubi ista non erat passurus,
in illum, inquam, finem quo dicturus est bono erogatori
Dominus, <hi>Intra in gaudium Domini tui <note>(Matth.
XXV, 21)</note>
          </hi>: <hi>Locutus sum,</hi> inquit, <hi>in lingua mea.</hi> Inter
aestus, inter pericula haec, inter difficultates, quia ita
delectat lex Domini, ut tamen propter abundantiam
scandalorum refrigescat charitas multorum <note>(Id. XXIV,
12)</note>: inter hos ergo aestus, <hi>Locutus sum,</hi> inquit, <hi>in
lingua mea.</hi> Cui? Non auditori quem volo erudire, sed
exauditori a quo volo erudiri. <hi>Locutus sum in lingua
mea,</hi> illi a quo intus audio, si quod bonum, si quod
verum audio. Quid locutus es? <hi>Notum,</hi> inquit, <hi>mihi
fac, Domine, finem meum.</hi> Transilivi enim quaedam, et
veni ad quaedam; et ea in quae veni, meliora sunt
eis a quibus transilivi: sed restat adhuc quod transiliendum
sit. Non enim hic remanebimus, ubi tentationes,
ubi scandala, ubi auditores et calumniatores
patimur. <hi>Finem meum notum mihi fac:</hi> finem qui mihi
deest, non cursum qui mihi adest.</p>
        </div3>
<div3>
          <head>6.</head>
          <p>
 Finem illum dicit, quem currens intuebatur
Apostolus, et de sua imperfectione confitebatur, aliud
in se intuens, aliud alibi quaerens. Ait enim, <hi>Non quia
jam acceperim, aut jam perfectus sim, fratres, ego
meipsum non arbitror apprehendisse.</hi> Et ne diceres, Si
non apprehendit Apostolus, ego apprehendi? si perfectus
non est Apostolus, ego perfectus sum? vide
quid agat, attende quid dicat. Quid ergo agis, Apostole?
Nondum apprehendisti, nondum perfectus es?
Quid agis? ad quam actionem me hortaris? quid mihi
imitandum sequendumque proponis? <hi>Unum autem,</hi> 
inquit, <hi>quae retro sunt oblitus, in ea quae ante sunt extentus,
secundum intentionem sequor ad palmam supernae
vocationis Dei in Christo Jesu <note>(Philipp. III, 12-14)</note>
          </hi>:
secundum intentionem, nondum secundum
perventionem, nondum secundum apprehensionem.
Non relabamur unde jam transilivimus, nec remaneamus
in illis in quae jam venimus. Curramus, intendamus,
in via sumus: nec tam sis securus ex eis quae
transisti, quam sollicitus pro eis ad quae nondum
pervenisti. <hi>Quae retro,</hi> inquit, <hi>oblitus, in ea quae ante
sunt extentus, secundum intentionem sequor ad palmam
supernae vocationis Dei in Christo Jesu.</hi> Ipse est enim
finis. Unum autem, hoc est illud unum: <hi>Domine
ostende nobis Patrem, et sufficit nobis <note>(Joan. XIV, 9)</note>
          </hi>.
Unum autem, quae et una dicitur in alio psalmo: <hi>Unam petii a Domino, hanc requiram. Quae retro oblitus,
in ea quae ante sunt extentus, Unam petii a Domino,
hanc requiram, ut inhabitem in domo Domini per omnes
dies vitae meae.</hi> 
 Propter quid? <hi>Ut contempler delectationem
Domini <note>(Psal. XXVI, 4)</note>
          </hi>. Ibi enim gaudebo de
socio, non timebo de adversario: ibi enim contemplator
mecum erit amicus, non calumniator inimicus.
Hoc desideravit iste Idithun, notum fieri sibi cum hic
esset, ut sciret quid sibi deesset; et non tam gauderet
de his ad quae pervenerat, quam desideraret ea ad
<pb n="0418"/>
quae nondum pervenerat; et quibusdam jam transilitis,
non remaneret in via, sed desiderio raperetur in
superna; usque quo ille qui quaedam transilierat,
omnia transiliret, et ab irroratione quadam guttarum
dominicarum de Scripturarum nube venientium,
veniret sicut cervus ad fontem vitae <note>(Psal. XLI, 2)</note>, et
in illo lumine videret lumen <note>(Psal. XXXV, 10)</note>, et absconderetur
in vultu Dei a conturbatione hominum <note>(Psal. XXX, 21)</note>:
ubi diceret, Bene est, ultra nihil
volo, omnes hic amo, neminem hic timeo. Bonum
desiderium, sanctum desiderium. Qui jam hoc habetis,
congaudete nobis; et orate ut perseveranter habeamus,
ne inter scandala deficiamus. Nam et nos
pro vobis hoc idem rogamus. Non enim et nos
digni qui pro vobis oremus, et vos indigni qui pro
nobis oretis. Auditoribus suis quibus praedicabat verbum
Dei, se commendabat Apostolus <note>(Coloss. IV, 3)</note>.
Orate ergo pro nobis, fratres, ut et quod videndum
est bene videamus, et quod dicendum est bene dicamus.
Caeterum hoc desiderium, novi, in paucis est:
nec me optime intelligunt, nisi qui gustaverint unde
loquor. Loquimur tamen omnibus, et habentibus tale
desiderium, et nondum habentibus: habentibus, ut
nobiscum in illa suspirent; non habentibus, ut pigritiam
excutiant, ima transiliant, ad dulcedinem legis
dominicae veniant, non in delectationibus iniquorum
remaneant. Narrant enim multa multi, et laudant
multa multi, iniqua iniqui. Et revera et illa iniqua
habent delectationem, sed non sicut lex tua, Domine <note>(Psal. CXVIII, 85)</note>.
Dicant ergo nobiscum qui credunt
haec dicere et nos. Negotium enim hoc intus est,
nullis verbis ostendi potest. Sed qui hoc agit, credat
esse et in alio: non solum se putet accepisse quod
Dei est. Dicat ergo in his Idithun, <hi>Notum fac mihi,
Domine, finem meum.</hi> </p>
        </div3>
<div3>
          <head>7.</head>
          <p>
 <hi>Et numerum dierum meorum qui est.</hi> Numerum
dierum quaero qui est. Sic possum dicere, sic possum
intelligere numerum sine numero, quomodo possunt
dici anni sine annis. Ubi enim anni, utique quasi numerus;
sed tamen, Tu idem ipse es, et anni tui non
deficient <note>(Psal. CI, 28)</note>. Numerum dierum meorum
mihi notum fac, sed qui est. Quid ergo? Iste numerus
in quo tu es, non est? Plane, si attendam bene, non
est: si haeream, quasi est; si transiliam, non est: si
ab istis me excutiens superna contempler, si transeuntia
manentibus comparem, video quid verum sit:
quid autem magis videatur esse, quam sit? Dicturusne
sum esse istos dies meos? Hos, inquam, dies
esse dicturus sum; et tam magnum hoc verbum, huic
cursui rerum labentium temere dabo? Ita ergo ipse
deficiens pene non sum, ut exciderit mihi qui dixit,
Ego sum qui sum <note>(Exod. III, 14)</note>. Est ergo aliquis numerus
dierum? Vere est, et sine fine est. In his autem
diebus dicam aliquid esse, si teneo de quo die
me interrogas utrum sit: ut vel interroges me, tene
unde me interrogas. Tenes diem istum? Si tenuisti
<pb n="0419"/>
hesternum, tenes et hodiernum. Sed hesternum, inquis,
non teneo, quia jam non est: istum autem teneo
in quo sum, et qui mecum est. Itane de isto excidit
tibi jam quantum a prima luce transierit? Nonne
iste dies a prima hora coepit? Da mihi primam horam
ejus? da mihi et secundam ejus; quia forte et ipsa
transvolavit. Tertiam, inquis, dabo tibi: forte enim
in ipsa nunc sumus. Certe ergo sunt isti dies, et est
tertia dies: et si tertiam dabis, non diem, sed horam
dabis. Verumtamen ne hoc quidem tibi concedo, si
mecum ista utcumque transilisti. Da mihi vel horam
tertiam, ipsam mihi da in qua es. Si enim aliquid
ejus jam praeteriit, et aliquid ejus adhuc restat; nec
quod praeteriit mihi potes dare, quia jam non est; nec
quod restat, quia nondum est. Quid mihi de hora ista,
quae nunc peragitur, dabis? Quid de illa mihi dabis,
cui committam hoc verbum ut dicam, Est? Cum dicis
ipsum Est, certe una syllaba est, et momentum unum
est, et tres litteras syllaba habet: in ipso ictu ad secundam
hujus verbi litteram non pervenis, nisi prima
finita fuerit; tertia non sonabit, nisi cum et secunda
transierit. Quid mihi de hac una syllaba dabis? Et
tenes dies, qui unam syllabam non tenes? Momentis
transvolantibus cuncta rapiuntur, torrens rerum fluit;
de quo torrente ille in via bibit pro nobis, qui jam
exaltavit caput <note>(Psal. CIX, 7)</note>. Isti ergo dies non sunt:
ante abeunt pene, quam veniant; et cum venerint,
stare non possunt: jungunt se, sequuntur se, et
non se tenent. Nihil de praeterito revocatur: quod
futurum est transiturum exspectatur; nondum habetur,
dum non venit; non tenetur, dum venerit. <hi>Numerum</hi> 
ergo <hi>dierum meorum qui est:</hi> non istum qui
non est, et quod me difficilius et periculosius perturbat,
et est et non est; nec esse possumus dicere quod
non stat, nec non esse quod venit et transit. Est illud
simplex quaero, Est verum quaero, Est germanum
quaero, Est quod est in illa Jerusalem sponsa Domini
mei, ubi non erit mors, non erit defectus, non erit
dies transiens, sed manens, qui nec hesterno praeceditur,
nec crastino impellitur. Hunc, inquam, <hi>numerum
dierum meorum qui est, notum mihi fac.</hi> </p>
        </div3>
<div3>
          <head>8.</head>
          <p>
 <hi>Ut sciam quid desit mihi.</hi> Hoc enim mihi deest hic
laboranti; et quamdiu mihi deest, non me dico perfectum:
quamdiu hoc non accipio, dico, <hi>Non quia
jam acceperim, aut jam perfectus sim; sequor autem ad
palmam supernae vocationis Dei <note>(Philip. III, 12, 14)</note>
          </hi>:
hanc accipiam pro mercede cursus mei. Mansio quaedam
erit finis currendi; et in ipsa mansione patria
sine peregrinatione, sine seditione, sine tentatione.
Ergo, <hi>Notum fac mihi</hi> hunc <hi>numerum dierum meorum
qui est, ut sciam quid desit mihi;</hi> quia nondum ibi
sum: ne superbiam ex eo in quo jam sum, ut inveniar
in illo non habens meam justitiam. In comparatione
enim illius quod est, attendens ista quae non ita
sunt, et plus mihi videns deesse quam adesse, ero
humilior ex eo quod deest, quam elatior ex eo quod
adest. Nam qui putant se aliquid habere cum hic vivunt,
superbiendo non accipiunt quod deest; quia
<pb n="0420"/>
magnum putant esse quod adest: qui enim putat se
esse aliquid, cum nihil sit, semetipsum seducit <note>(Gal.
VI, 3)</note>. Nec isti ex hoc magni sunt: nam et inflatio et
tumor imitatur magnitudinem, sed non habet sanitatem.</p>
        </div3>
<div3>
          <head>9.</head>
          <p>
 <hi>[vers. 6.]</hi> Jam ergo iste transiliens agens quiddam
in corde occultum, quod non novit nisi qui pariter
agit; tanquam noto sibi facto fine suo impetrans
quod rogavit, noto sibi facto numero dierum suorum,
non qui transit, sed qui est, attendit ad haec
quae transilivit, et comparavit notitiae superiori: et
tanquam diceres ei, Quare desiderasti numerum dierum
tuorum qui est? quid enim de diebus istis dicis?
de illo alio attendens haec ait: <hi>Ecce veteres posuisti
dies meos.</hi> Veterascunt enim hi, ego novos volo, novos
nunquam veterascentes; ut dicam, Vetera transierunt,
ecce facta sunt nova <note>(II Cor. V, 17)</note>: nunc in
spe, tunc in re. Innovati enim fide et spe, quanta
adhuc vetera agimus? Non enim sic Christo induti
sumus, ut ex Adam jam nihil portemus. Videte veterascentem
Adam, et innovari Christum in nobis: <hi>Et
si exterior,</hi> inquit, <hi>homo noster corrumpitur, sed interior
renovatur de die in diem <note>(Id. IV, 16)</note>
          </hi>. Ergo ad
peccatum, ad mortalitatem, ad praetervolantia tempora,
ad gemitum et laborem et sudorem, ad aetates
succedentes, non manentes, ab infantia usque ad
senectutem sine sensu transeuntes, ad haec attendentes,
videamus hic veterem hominem, veterem diem,
vetus canticum, Vetus Testamentum: conversi autem
ad interiorem, ad ea quae innovanda sunt, pro
his quae immutabuntur, inveniamus hominem novum,
diem novum, canticum novum, Testamentum Novum;
et sic amemus istam novitatem, ut non ibi timeamus
vetustatem. Nunc ergo in hoc cursu transimus
a veteribus ad nova: ipse transitus agitur cum
corrumpuntur exteriora, et innovantur interiora; donec
etiam hoc ipsum quod exterius corrumpitur,
reddat debitum naturae, veniat in mortem, renovetur
et hoc in resurrectione. Tunc fient revera omnia
nova, reliqua quae nunc sunt in spe. Agis ergo aliquid
nunc a veteribus te exuendo, et in nova currendo.
In nova ergo currens iste, et in ea quae ante
sunt extentus, <hi>Notum,</hi> inquit, <hi>Domine, fac mihi finem
meum, et numerum dierum meorum qui est, ut sciam
quid desit mihi.</hi> Ecce trahit adhuc Adam, et sic festinat
ad Christum. <hi>Ecce,</hi> inquit, <hi>veteres posuisti dies
meos.</hi> Veteres dies ex Adam, veteres illos posuisti:
veterascunt quotidie; et sic veterascunt, ut aliquando
etiam consumantur. <hi>Et substantia mea tanquam nihil
ante te.</hi> Ante te, Domine, tanquam nihil substantia
mea, ante te qui vides hoc: et ego cum hoc video,
ante te video, ante homines non video. Quid enim
dicam? quibus verbis ostendam, nihil esse quod sum
in comparatione ejus quod est? Sed intus dicitur,
<pb n="0421"/>
intus utcumque sentitur. <hi>Ante te,</hi> Domine, ubi oculi
tui sunt, non ubi oculi humani sunt: quid ubi oculi
tui sunt? <hi>Substantia mea tanquam nihil.</hi> </p>
        </div3>
<div3>
          <head>10.</head>
          <p>
 <hi>Verumtamen universa vanitas, omnis homo vivens.
Verumtamen:</hi> quid enim dicebat? Jam ecce
transilivi mortalia omnia, et ima contempsi, calcavi
terrena, ascendi ad delectationem legis Domini, fluctuavi
in dispensatione numerorum dierum dominicorum,
desideravi etiam finem illum, cujus non
est finis; desideravi numerum dierum meorum qui
est, quia numerus dierum istorum non est; ecce jam
talis sum, tanta transilivi, in ea quae stant sic inhio: <hi>Verumtamen,</hi> 
 sic quomodo hic sum, quamdiu hic sum,
quamdiu in hoc saeculo sum, quamdiu carnem mortalem
porto, quamdiu tentatio vita humana est super
terram <note>(Job VII, 1)</note>, quamdiu inter scandala suspiro,
quamdiu timeo ne cadam qui sto, quamdiu mihi incerta
sunt et mala mea et bona mea, <hi>universa vanitas
omnis homo vivens. Omnis,</hi> inquam, et haerens et transiliens,
et ipse Idithun ad universam vanitatem adhuc
pertinet: quia omnia vanitas, et vanitas vanitantium:
quae abundantia homini in omni labore suo, quo ipse
laborat sub sole <note>(Eccle. I, 2 et 3)</note>? Numquid et Idithun
sub sole adhuc est? Habet aliquid sub sole, habet
aliquid ultra solem. Sub sole habet evigilare, dormire,
manducare, bibere, esurire, sitire, vigere, fatigari,
puerascere, juvenescere, senescere, incerta habere
quae optat et timet: haec omnia sub sole habet
et ipse Idithun, etiam ipse transiliens eos. Unde ergo
transiliens? Ex illo desiderio, <hi>Notum fac mihi, Domine,
finem meum.</hi> Hoc enim desiderium ultra solem
est, non est sub sole. Sub sole omnia visibilia: quidquid
visibile non est, sub sole non est. Non est visibilis
fides, non est visibilis spes, non est visibilis charitas,
non est visibilis benignitas, non est visibilis postremo
timor ille castus permanens in saeculum saeculi <note>(Psal. XVIII, 10)</note>.
In his omnibus dulcedinem habens
consolationemque Idithun, et ultra solem conversans,
quia conversatio ejus in coelis est, ex his quae
adhuc habet sub sole, gemit; et ista contemnit et dolet,
in illa inardescit quae desiderat. Locutus est de
illis, loquatur et de istis. Audistis concupiscenda, audite
contemnenda. <hi>Verumtamen universa vanitas omnis
homo vivens.</hi> </p>
        </div3>
<div3>
          <head>11.</head>
          <p>
 <hi>[vers. 7.] Quanquam in imagine ambulat homo.</hi> 
In qua imagine, nisi illius qui dixit: <hi>Faciamus hominem
ad imaginem et similitudinem nostram <note>(Gen. I, 26)</note>
          </hi>? <hi>Quanquam in imagine ambulat homo.</hi> 
 Ideo enim <hi>Quanquam,</hi> 
quia magnum aliquid imago haec. Et hoc <hi>Quanquam,</hi> 
secutum est <hi>Tamen:</hi> ut illud quod audistis <hi>Quanquam,</hi> 
 ultra solem sit; hoc autem quod sequitur <hi>Tamen,</hi> 
 sub sole sit; et illud pertineat ad veritatem,
hoc ad vanitatem. <hi>Quanquam</hi> ergo <hi>in imagine ambulat
homo: Tamen vane conturbatur.</hi> Audi conturbationem
ejus, et vide si non est vana: ut calces eam, transilias
eam, et habites in excelsis, ubi non est ista vanitas.
<pb n="0422"/>
Quae vanitas? <hi>Thesaurizat, et non cognoscit cui
congregabit ea.</hi> O insana vanitas! Beatus cujus est Dominus
spes ejus, et non respexit in vanitates et insanias
mendaces <note>(Psal. XXXIX, 5)</note>. Delirare tibi videor,
avare, cum haec loquor: anicularia tibi videntur haec
verba. Tu enim videlicet homo magni consilii magnaeque
prudentiae, excogitas quotidie genera acquirendae
pecuniae, de negotio, de agricultura, fortassis et de
eloquio, de juris consultatione, de militia, addis et de
fenore. Homo cordatus nihil praetermittis omnino,
unde nummus super nummum, et in occulto diligentius
castigetur. Depraedaris hominem, caves depraedatorem;
quod facis times ne patiaris, et in eo quod
pateris non te corrigis. Sed non pateris: prudens
enim homo es, bene servas, non solum bene colligis:
habes ubi ponas, cui committas, quomodo nihil pereat
ex eo quod congregasti. Interrogo cor tuum, discutio
prudentiam tuam: Ecce collegisti, ecce ita
servasti, ut nihil possis amittere eorum quae servasti;
dic mihi cui servas? Non tecum ago, non commemoro,
non exaggero quidquid aliud mali habet avaritia
vanitatis tuae: hoc unum propono, hoc discutio,
quod mihi dat occasio lectionis hujus psalmi. Prorsus
colligis, thesaurizas: non dico, Ne forte dum colligis,
colligaris: non dico, Ne forte cum vis esse praedo,
sis praeda: hoc apertius eloquar; fortassis enim caecus
avaritia non audisti aut intellexisti: non dico,
inquam, Ne forte cum vis esse praedo minoris, sis
praeda majoris. Non enim sentis esse te in mari, nec
cernis minores pisces a majoribus devorari. Non
dico ista, non dico difficultates et pericula in ipsa
conquisitione pecuniae, quanta patiantur qui eam colligunt,
quam in omnibus periclitentur, in omnibus
pene mortem videant: transeo haec omnia. Prorsus
colligis nullo contradicente, servas nullo auferente:
excute cor tuum, ac prudentiam tantam qua me derides,
qua me insipientem putas haec loquentem; et
dic mihi: thesaurizas; cui congregabis ea? Video
quid velis dicere, quasi quod vis dicere huic non occurrerit:
dicturus es, Filiis meis servo. Haec est vox
pietatis, excusatio iniquitatis: Filiis meis, inquis,
servo. Etiam servas filiis tuis. Itane hoc non noverat
Idithun? Noverat ea plane, sed in diebus veteribus
computabat, et ideo contemnebat; quia ad novos dies
festinabat.</p>
        </div3>
<div3>
          <head>12.</head>
          <p>
 Nam ecce discutio te cum filiis tuis: servas
transiturus transituris, imo vero transiens transeuntibus.
Nam transiturum te sic dixi, quasi nunc maneas.
<pb n="0423"/>
Ipsum hodie: ex quo loqui coepimus usque ad
hoc momentum, sentis quia senuimus. Neque enim
cernis et incrementa capillorum tuorum; et nunc
cum stas, cum hic es, cum agis aliquid, cum loqueris,
in te crescunt capilli tui: neque enim repente creverunt,
ut tonsorem quaereres. Agitur ergo aetas transvolans,
et in intelligentibus, et non sentientibus, et
in aliud male occupatis. Transis tu, et servas transeunti
filio tuo. Primo hoc a te quaero, Scis eum possessurum
cui servas? aut si nondum natus est, scis
nasciturum? Servas filiis, incertum est an futuris, an
possessuris: nec reponis thesaurum ubi reponendus
est. Non enim Dominus tuus servo suo tale consilium
daret, ut peculium suum perderet. Peculiosus servus
es cujusdam magni patris familias. Quod amas et
quod habes ipse tibi dedit, et non vult ut perdas
quod tibi dedit, qui et seipsum tibi dabit. Sed nec
hoc, inquam, quod tibi ad tempus dedit, vult ut perdas.
Multum est, exuberat, supergreditur vires necessitatis
tuae, jam certe superfluum deputatur: nec
hoc volo ut perdas, ait Dominus tuus. Et quid facio?
Migra, ubi posuisti non est tutus locus. Certe servire
 vis avaritiae: vide ne forte et ipsi avaritiae
congruat consilium meum. Habere enim vis quod habes,
et non perdere: ostendo tibi locum ubi ponas.
Ne thesaurizes in terra, nesciens cui congreges ea, et
postea quemadmodum consumpturus sit qui possidebit,
qui tenebit. Forte enim possessus possidebit,
et quod a te habebit non tenebit. Forte cum ei servas,
antequam ille veniat tu perdes. Sollicitudini tuae
consilium do: <hi>Thesaurizate vobis thesaurum in coelo <note>(Matth. VI, 20)</note>
          </hi>.
Hic in terra si velles servare divitias,
quaereres horreum: forte non crederes domui tuae
propter domesticos tuos: commendares ad vicum argentarium: 
difficilis est enim ibi casus, fur non facile
accedit, bene omnia servantur. Quare ista cogitas,
nisi quia non habes melius ubi serves? Quid si
dabo melius? Dicam tibi, Noli commendare huic minus
idoneo, sed est quidam idoneus, illi commenda:
habet magna horrea, ubi perire non possint divitiae;
magnus super omnes divites dives est. Jam forte dicturus
es, Et quando audeo tali commendare? Quid
si ipse te hortatur? Agnosce illum, non solum pater
familias est, sed et Dominus tuus est. Nolo, inquit,
serve meus, perdas peculium tuum, agnosce ubi ponas:
quare ibi ponis ubi possis amittere; ubi etsi non
amittas, ibi permanere perpetuo tu non potes? Est alius
locus, quo te transferam. Praecedat te quod habes;
noli timere ne perdas; dator ego eram, custos ego
ero. Dicit tibi hoc Dominus tuus: fidem tuam interroga,
vide si velis illi credere. Dicturus es, Perditum
habeo quod non video, hic illud volo videre. Dum
vis hic videre, nec hic videbis, et ibi nihil habebis.
Nescio quos thesauros habes absconditos in terra;
cum procedis, non eos tecum portas. Venisti ad audiendum
<pb n="0424"/>
sermonem, ad colligendas interiores divitias,
cogitas de exterioribus: numquid eas huc tecum
adduxisti? Ecce nec nunc eas vides. Credis te habere
in domo, quod scis te posuisse: numquid scis te non
perdidisse? Quam multi redierunt ad domos suas, et
quod posuerant non invenerunt. Hinc fortasse expaverunt
corda cupidorum; et quoniam dixi multos saepe
ad domum suam rediisse, et quod posuerant non invenisse,
dixit quisque in corde suo: Absit, Episcope;
bonum opta, ora pro nobis; absit ut contingat, absit
ut ita fiat; credo in Deum, quoniam quod posui salvum
invenio. Credis in Deum, et non credis ipsi Deo?
Credo in Christum, quia salvum erit quod posui,
nemo accedet, nemo auferet. Securus vis esse credendo
in Christum, ut nihil perdas de domo tua:
securus eris potius credendo Christo, ut ibi ponas,
ubi consilium dedit. An securus es de servo tuo, et
sollicitus es de Domino tuo? securus es de domo tua,
et sollicitus de coelo? Sed ego, inquis, quomodo pono
in coelo? Dedi tibi consilium: ubi dico, pone: quomodo
perveniat ad coelum, nolo scias. Pone in manibus
pauperum, da egentibus: quid ad te quomodo
perveniat? Non perducam quod ego accipio? An
oblitus es, <hi>Cum uni ex minimis meis fecistis, mihi fecistis <note>(Matth. XXV, 40)</note>
          </hi>?
Si haberet quispiam amicus tuus
quosdam lacus vel cisternas, et quaeque receptacula
fabricarum ad servandum aliquem liquorem vel vini
vel olei, quaereres ubi absconderes vel servares fructus
tuos, et diceret tibi, Ego tibi servo: haberetque
ad illa receptacula occultos canales quosdam transitusque,
ut per hos clanculo iret quod palam funderetur:
et diceret tibi, Quod habes, hic funde: videres
autem tu non esse illum locum ubi ponere cogitabas,
et timeres fundere: ille qui sciret machinamenta
quaedam occulta locorum suorum, non tibi diceret,
Funde securus, hinc illuc pervenit; non vides qua,
sed crede mihi, qui fabricavi? Fabricavit enim per
quem facta sunt omnia, mansiones omnibus nobis:
illuc vult praecedere quod habemus, ne hoc in terra
perdamus. Cum autem servaveris in terra, dic mihi
cui congregabis ea? Filios habes: unum plus numera,
et da aliquid et Christo. <hi>Thesaurizat, et non cognoscit
cui congregabit ea: vane conturbatur.</hi> </p>
        </div3>
<div3>
          <head>13.</head>
          <p>
 <hi>[vers. 8.] Et nunc:</hi> quando, inquit iste Idithun
respiciens vanitatem quamdam, suspiciens veritatem
quamdam, in medio positus quiddam sub se habens,
quiddam supra se (sub se habet unde transilivit, supra
se habet quo se extendit): <hi>Et nunc,</hi> ait, quando
quiddam transilivi, quando multa calcavi, quando
temporalibus jam non teneor; nondum sum perfectus,
nondum accepi. Spe enim salvi facti sumus: spes autem
quae videtur, non est spes. Quod enim videt quis,
quid sperat? Si autem quod non videmus speramus,
per patientiam exspectamus <note>(Rom. VIII, 24, 25)</note>. Ergo,
<pb n="0425"/> <hi>Et nunc quae est exspectatio mea? nonne Dominus?</hi> 
 Ipse
est exspectatio mea, qui dedit omnia ista quae contemnam:
ipse mihi dabit et se, qui est super omnia,
et per quem facta sunt omnia, et a quo factus sum
inter omnia, ipse est exspectatio mea Dominus. Videtis
Idithun, fratres, videtis quomodo exspectet.
Nemo ergo se dicat perfectum hic: decipit se, fallit
se, seducit se, non potest hic habere perfectionem. Et
quid prodest, quia perdit humilitatem? <hi>Et nunc quae
est exspectatio mea? nonne Dominus?</hi> Cum venerit,
jam non exspectatur; tunc erit illa perfectio: nunc
autem quantumcumque transilierit Idithun, adhuc exspectat. <hi>Et substantia mea ante te est semper.</hi> 
 Jam proficiens,
jam ad ipsum tendens, et esse aliquantum incipiens: <hi>ante te est semper substantia mea.</hi> 
 Substantia
autem ista et ante homines est. Aurum habes, argentum
habes, mancipia, praedia, arbores, pecora, servos;
haec videri et ab hominibus possunt: est quaedam
substantia ante te semper. <hi>Et substantia mea ante
te est semper.</hi> </p>
        </div3>
<div3>
          <head>14.</head>
          <p>
 <hi>[vers. 9.] Ab omnibus iniquitatibus meis erue me.</hi> Multa
transilivi, multa quidem transilivi: sed <hi>si dixerimus,
quia peccatum non habemus, nos ipsos decipimus, et veritas
in nobis non est <note>(I Joan. I, 8)</note>
          </hi>. Multa transilivi; sed
adhuc tundo pectus, et dico: <hi>Dimitte nobis debita nostra,
sicut et nos dimittimus debitoribus nostris <note>(Matth.
VI, 12)</note>
          </hi>. Tu ergo exspectatio mea, finis meus: <hi>Finis
enim Legis Christus ad justitiam omni credenti <note>(Rom. X,
4)</note>
          </hi>. <hi>Ab omnibus,</hi> non solum ab eis, ne revolvar in ea
quae transilivi: sed ab omnibus omnino, propter quae
mihi modo pectus tundens dico, <hi>Dimitte nobis debita
nostra. Ab omnibus iniquitatibus meis erue me:</hi> ita sapientem,
et tenentem quod ait Apostolus, <hi>Quotquot
ergo perfecti sumus, hoc sapiamus.</hi> Cum enim se diceret
nondum esse perfectum, ibi continuo secutus ait: <hi>Quotquot ergo perfecti sumus, hoc sapiamus.</hi> 
 Quid est, <hi>Quotquot perfecti sumus?</hi> 
 Jam dudum tu dixeras: <hi>Non
quia jam acceperim, aut jam perfectus sim.</hi> Sequere ordinem
dictorum. <hi>Unum autem, quae retro oblitus, in
ea quae ante sunt extentus, secundum intentionem sequor,
ad palmam supernae vocationis Dei in Christo Jesu <note>(Philip.
III, 12-15)</note>
          </hi>. Ideo nondum perfectus, quia sequitur
ad palmam supernae vocationis Dei, quam nondum invenit,
ad quam nondum pervenit. Si autem non est
perfectus, quia non illuc pervenit, quis nostrum perfectus
est? Tamen sequitur et ait: <hi>Quotquot enim perfecti,
hoc sapiamus.</hi> Tu non es perfectus, o Apostole,
et nos perfecti? Sed excidit vobis, quia se modo
perfectum dixit? Non enim ait, Quotquot perfecti, hoc
sapiatis; sed, <hi>Quotquot,</hi> inquit, <hi>perfecti, hoc sapiamus:</hi> 
cum paulo ante dixisset, <hi>Non quia jam acceperim aut
jam perfectus sim.</hi> Aliter ergo hic non potes esse perfectus,
nisi scias, hic te non esse posse perfectum.
Haec ergo erit perfectio tua, sic te quaedam transilisse,
ut ad quaedam properes; sic quaedam te transilisse,
ut restet aliud ad quod omnibus transactis transiliendum
est. Haec tuta fides est. Nam quisquis se
<pb n="0426"/>
jam pervenisse putat, in alto se ponit, ut cadat.</p>
        </div3>
<div3>
          <head>15.</head>
          <p>
 Quia ergo ita sapio, quia me et imperfectum
dico et perfectum: imperfectum quidem, quia nondum
aliquid accepi quod volo; perfectum autem, quia scio
hoc ipsum quod mihi desit: quia ergo sic sapio, quia
humana contemno, quia laetari in rebus pereuntibus
nolo, quia irrideor ab avaro jactante se quod sit prudens,
et me irridente quod desipiam, quia sic ago,
quia hanc viam carpo: <hi>Opprobrium,</hi> inquit, <hi>insipienti
dedisti me.</hi> Inter eos me vivere voluisti, inter eos praedicare
veritatem, qui amant vanitatem; et non possum
nisi irrideri ab eis: quia spectaculum facti sumus
huic mundo, et Angelis, et hominibus <note>(I Cor. IV, 9)</note>;
Angelis laudantibus, hominibus opprobrantibus: imo
et Angelis laudantibus et vituperantibus, et hominibus
laudantibus et vituperantibus. A dextris et a sinistris
habemus arma, in quibus militamus, per gloriam
et ignobilitatem, per infamiam et bonam famam,
ut seductores et veraces <note>(II Cor. VI, 7, 8)</note>. Haec apud
Angelos, haec apud homines: quia et apud Angelos
sunt sancti Angeli, quibus bene vivendo placeamus;
et sunt praevaricatores angeli, quibus bene vivendo
displiceamus: et inter homines sunt sancti viri, quibus
placeat vita nostra; sunt nequissimi homines, qui
irrideant bonam vitam nostram. Et haec arma sunt,
illa dextra, illa sinistra; utraque tamen arma sunt:
utrisque armis, et dextris et sinistris utor, et laudantibus
et vituperantibus, et honorem deferentibus et
ignominiam irrogantibus: in his utrisque armis confligo
cum diabolo, utrisque eum ferio: prosperis, si
non corrumpor; adversis, si non frangor.</p>
        </div3>
<div3>
          <head>16.</head>
          <p>
 <hi>[vers. 10, 11.] Dedisti</hi> ergo <hi>me opprobrium insipienti.
Obsurdui, et non aperui os meum.</hi> Sed contra
insipientem <hi>obsurdui, et non aperui os meum.</hi> Cui enim
dicerem quod agitur in me? Audiam enim quid loquatur
in me Dominus Deus, quoniam loquetur pacem
populo suo <note>(Psal. LXXXIV, 9)</note>: sed <hi>non est pax impiis,</hi> 
dicit Dominus <note>(Isai. XLVIII, 22)</note>. <hi>Obsurdui et non aperui
os meum. Quoniam tu es qui fecisti me.</hi> Ideo non aperuisti
os tuum, quia Deus est qui fecit te? Mirum est. Os
enim tibi Deus non fecit ad loquendum? Qui plantavit
aurem, non audit? qui finxit oculum, non videt <note>(Psal. XCIII, 9)</note>?
Os tibi Deus ad loquendum dedit: et
dicis, <hi>Obsurdui, et non aperui os meum: quoniam tu es
qui fecisti me?</hi> An <hi>Quoniam tu es qui fecisti me,</hi> posteriorem
versum pertinet? <hi>Quoniam tu es qui fecisti me,
amove a me flagella tua.</hi> Quoniam tu es qui fecisti me,
noli exterminare me: tantum caede ut proficiam, non
ut deficiam: tantum tunde ut producar, non ut comminuar. <hi>Quoniam tu es qui fecisti me, amove a me flagella tua.</hi> </p>
        </div3>
<div3>
          <head>17.</head>
          <p>
 <hi>[vers. 12.] A fortitudine manus tuae ego defeci in
argutionibus:</hi> hoc est, cum argueres me, defeci. Et arguere
tuum quid est, nisi quod sequitur? <hi>Pro iniquitate
erudisti hominem, et contabescere fecisti sicut araneam
animam meam.</hi> Multum est quod intelligit iste
Idithun: si quis cum illo intelligat, si quis cum illo
transiliat. Dicit enim in argutionibus Dei se defecisse,
et vult a se amoveri flagella, quoniam ipse est qui fecit
<pb n="0427"/>
illum. Qui fecit, ipse reficiat; et qui creavit, ipse
recreet. Sed tamen quod ita defecit, ut velit se et recreari
et reformari, sine causa putamus, fratres, factum
fuisse? <hi>Pro iniquitate,</hi> inquit, <hi>erudisti hominem.</hi> 
Totum quod defeci, quod infirmus sum, quod de imo
clamo, hoc totum pro iniquitate: et in hoc erudisti,
non damnasti: <hi>Pro iniquitate erudisti hominem.</hi> Audi
hoc planius ex alio psalmo: <hi>Bonum est mihi, quod humiliasti
me, ut discam justificationes tuas <note>(Psal. CXVIII, 71)</note>
          </hi>.
Et humiliatus sum, et bonum est mihi: et poena est,
et gratia est. Quid servat post poenam, qui per gratiam
exhibet poenam? Ipse enim est de quo dictum est, <hi>Humiliatus
sum, et salvum me fecit <note>(Psal. CXIV, 6)</note>
          </hi>: et, <hi>Bonum
est mihi quod humiliasti me, ut discam justificationes
tuas. Pro iniquitate erudisti hominem.</hi> Et quod scriptum
est, <hi>Qui fingis dolorem in praecepto <note>(Psal. XCIII,
20)</note>
          </hi>, Deo dici nonnisi a transiliente potuit; quia nonnisi a
transiliente videri potuit. <hi>Fingis,</hi> inquit, <hi>dolorem in praecepto,</hi> 
de dolore praeceptum mihi facis. Formas ipsum
dolorem meum: non eum relinquis informem, sed formas
illum: et formatus dolor meus inflictus a te praeceptum
mihi erit, ut liberer a te. Fingis enim, dictum
est, dolorem, formas dolorem, plasmas dolorem, non
simulas dolorem: quomodo fingit artifex, unde et
figulus dicitur a fingendo. Ergo, <hi>Pro iniquitate erudisti
hominem.</hi> Video me in malis, video me in poena, et
apud te non video iniquitatem. Si ergo ego in poena
sum et apud te iniquitas non est, nonne restat ut pro
iniquitate erudieris hominem?</p>
        </div3>
<div3>
          <head>18.</head>
          <p>
 Et quomodo, <hi>erudisti?</hi> Dic ipsam eruditionem,
o Idithun, quomodo eruditus es? <hi>Et tabescere fecisti
sicut araneam animam meam.</hi> Haec est eruditio. Quid
tabidius aranea? Animal ipsum dico. Quanquam et
ipsis telis aranearum quid tabidius? Attende et ipsum
animal quam tabidum est. Pone supra leviter digitum,
ruina est: nihil omnino tabidius. Talem fecisti animam
meam, inquit, erudiendo me pro iniquitate.
Quando eruditio infirmum fecit, quaedam fortitudo
erat vitium. Video quosdam praevolasse, et intellexisse:
sed a celerioribus non sunt deserendi tardiores, ut
pariter viam sermonis carpant. Hoc dixi, hoc intelligite:
Si eruditio justi Dei hanc infirmitatem fecit,
fortitudo quaedam erat vitium. Fortitudine quadam
displicuit homo, ut erudiretur infirmitate: quia superbia
quadam displicuit, ut erudiretur humilitate.
Fortes se esse dicunt omnes superbi. Ideo vicerunt
multi ab oriente et occidente venientes, ut recumbant
cum Abraham et Isaac et Jacob in regno coelorum:
quare vicerunt? Quia fortes esse noluerunt. Quid est,
fortes esse noluerunt? De se praesumere timuerunt:
justitiam suam non constituerunt, ut justitiae Dei subjicerentur <note>(Rom. X, 3)</note>.
Denique quando dixit Dominus
hoc, <hi>Multi ab oriente et occidente venient, et recumbent
cum Abraham et Isaac et Jacob in regno coelorum</hi>,
 <hi>filii autem regni,</hi> id est Judaei ignorantes
<pb n="0428"/>
justitiam Dei, et suam volentes statuere, <hi>ibunt in tenebras
exteriores;</hi> recordamini fidem illam Centurionis
unius ex populo gentium, ita in se infirmi, ita non
fortis ut diceret: <hi>Non sum dignus ut sub tectum meum
intres.</hi> Non erat dignus qui Christum domo reciperet,
et jam corde receperat. Etenim magister ille humilitatis,
Filius hominis jam invenerat in ejus pectore ubi
caput reclinaret. Ad hoc verbum Centurionis Dominus
respiciens, ad sequentes se dixit: <hi>Amen dico vobis,
in nullo inveni tantam fidem in Israel <note>(Matth. VIII, 8-12)</note>
          </hi>.
Hunc infirmum invenit, Israelitas fortes invenit,
ut inter utrosque diceret: <hi>Non est opus medicus sanis,
sed male habentibus <note>(Id. IX, 12)</note>
          </hi>. Propter hoc ergo,
id est propter hanc humilitatem, <hi>Multi ab oriente et
occidente venient, et recumbent cum Abraham et Isaac
et Jacob in regno coelorum; filii autem regni ibunt in
tenebras exteriores.</hi> Ecce mortales estis, ecce carnem
putrescentem portatis, et sicut unus ex principibus
cadetis: sicut homines moriemini <note>(Psal. LXXXI, 7)</note>, et
cadetis sicut diabolus. Quid vobis prodest medicina
mortalitatis? Superbus diabolus, tanquam angelus
non habens carnem mortalem: tu autem qui accepisti
mortalem carnem, et nec hoc tibi prodest, ut
tanta infirmitate humilieris, sicut unus ex principibus
cades. Ipsa est ergo gratia beneficii Dei prima, redigere
 nos ad confessionem infirmitatis, ut quidquid
boni possumus, quidquid potentes sumus, in illo simus:
ut qui gloriatur, in Domino glorietur <note>(I Cor. I,
31)</note>. <hi>Quando infirmor,</hi> inquit, <hi>tunc potens sum <note>(II Cor.
XII, 10)</note>
          </hi>. <hi>Pro iniquitate erudisti hominem: et tabescere
fecisti sicut araneam animam meam.</hi> </p>
        </div3>
<div3>
          <head>19.</head>
          <p>
 <hi>Verumtamen vane conturbatur omnis homo vivens.</hi> 
Redit ad illud quod paulo ante commemoravit:
quamvis hic proficiat, <hi>vane conturbatur omnis homo vivens:</hi> 
vivens utique in incerto. Quis enim vel de ipso
bono suo securus est? <hi>Vane conturbatur.</hi> Jactet in Dominum
curam suam <note>(Psal. LIV, 23)</note>, in illum jactet
quidquid sollicitus est, ipse nutriat, ipse custodiat.
Quid enim in hac terra certum est, nisi mors? Considerate
omnia omnino vel bona vel mala vitae hujus,
vel in ipsa justitia, vel in ipsa iniquitate: quid hic
certum est, nisi mors? Profecisti: quid sis hodie,
scis; quid futurus sis crastino, nescis. Peccator es:
quid sis hodie, scis; quid sis crastino, nescis. Speras
pecuniam; incertum est an proveniat. Speras uxorem;
incertum est an accipias, vel qualem accipias.
Speras filios; incertum est an nascantur: nati sunt;
incertum est an vivant: vivunt, incertum est an proficiant,
an deficiant. Quocumque te verteris, incerta
omnia: sola mors certa. Pauper es; incertum est an
ditescas: indoctus; incertum est an erudiaris: imbecillus;
incertum est an convalescas. Natus es; certum
est quia morieris: et in hoc ipso quia mors ipsa certa
est, dies mortis incertus est. Inter haec incerta, ubi
sola mors certa, cujus etiam hora incerta, et sola multum
cavetur, quae nullo modo devitatur, <hi>omnis homo
vivens vane conturbatur.</hi> 
<pb n="0429"/>
</p>
        </div3>
<div3>
          <head>20. </head>
          <p>
 <hi>[vers. 13.]</hi> Ergo inter haec jam transiliens, jam
in quibusdam superioribus agens, haec ima contemnens,
inter haec positus, <hi>Exaudi,</hi> inquit, <hi>orationem
meam.</hi> De quibus gaudeam, de quibus gemam? De transactis
gaudeo, pro his quae restant gemo. <hi>Exaudi orationem
meam et deprecationem meam: auribus percipe
lacrymas meas.</hi> Numquid enim quia tanta transilivi,
quia tanta transcendi, jam non fleo? Nonne multo magis
fleo? Quia qui apponit scientiam, apponit dolorem <note>(Eccle. I, 18)</note>.
Nonne quanto magis quod abest desidero,
tanto magis donec veniat gemo, tanto magis donec
veniat fleo? Nonne tanto magis, quanto magis crebrescunt
scandala, quanto magis abundat iniquitas,
quanto magis refrigescit charitas multorum <note>(Matth.
XXIV, 12)</note>? Dico, <hi>Quis dabit capiti meo aquam, et oculis
meis fontem lacrymarum <note>(Jerem. IX, 1)</note>
          </hi>? <hi>Exaudi orationem
meam et deprecationem meam: auribus percipe
lacrymas meas. Ne sileas a me.</hi> Ne obsurdescam in aeternum. <hi>Ne sileas a me:</hi> 
 audiam te. Occulte enim dicit
Deus, multis in corde loquitur: et magnus ibi sonus
in magno silentio cordis, quando magna voce dicit, <hi>Salus tua ego sum. Dic,</hi> 
 inquit, <hi>animae meae, Salus tua
ego sum <note>(Psal. XXXIV, 3)</note>
          </hi>. Ab hac voce, qua dicit Deus
animae, <hi>Salus tua ego sum,</hi> optat ne sileatur ab illo. <hi>Ne
sileas a me.</hi> </p>
        </div3>
<div3>
          <head>21.</head>
          <p>
 <hi>Quoniam inquilinus ego sum apud te.</hi> Sed apud
quem inquilinus? Apud diabolum cum essem, inquilinus
eram, sed malum domnaedium habebam: nunc
autem jam quidem apud te, sed adhuc inquilinus. Quid
est, <hi>inquilinus?</hi> Unde migraturus sum, non ubi perpetuo
mansurus. Ubi perpetuo sum mansurus, dicatur
domus mea: unde migraturus sum, inquilinus sum:
sed tamen apud Deum meum sum inquilinus, apud
quem domo accepta mansurus sum. Sed quae domus
est, quo migrandum est ex hoc inquilinatu? Recognoscite
illam domum, de qua dicit Apostolus: <hi>Habitationem
habemus ex Deo, domum non manu factam, aeternam
in coelis <note>(II Cor. V, 1)</note>
          </hi>. Si domus haec aeterna est
in coelis, cum ad eam venerimus, inquilini non erimus.
Quomodo enim eris inquilinus in aeterna domo? Hic autem
ubi dicturus est Dominus domus, Migra, et quando
dicturus est nescis, paratus esto. Desiderando autem
domum aeternam paratus eris. Nec succenseas ei,
quia cum vult dicit, Migra. Non enim cautionem tecum
 fecit, et placito quodam se obstrinxit, et conductor
domus accessisti certa pensione ad certum tempus:
quando vult Dominus ejus, migraturus es. Ideo
<pb n="0430"/>
enim gratis manes. <hi>Quia inquilinus ego sum apud te, et
peregrinus.</hi> Ergo ibi patria, ibi domus: <hi>inquilinus apud
te, et peregrinus.</hi> Et hic subauditur <hi>apud te.</hi> Multi enim
peregrini sunt cum diabolo: qui autem jam crediderunt
et fideles sunt, peregrini quidem sunt, quia nondum
ad illam patriam domumque venerunt, sed tamen
apud Deum sunt. <hi>Quamdiu enim sumus in corpore,
peregrinamur a Domino: et ambimus, sive hic
manentes, sive peregrinantes, placentes illi esse <note>(II Cor.
VI, 9)</note>
          </hi>. <hi>Et peregrinus et inquilinus: sicut omnes patres
mei.</hi> Si ergo sicut omnes patres mei, dicturus
sum me non migraturum, cum illi migraverint?
Alia conditione mansurus sum, quam illi manserunt?</p>
        </div3>
<div3>
          <head>22.</head>
          <p>
 <hi>[vers. 14.]</hi> Quid ergo restat ut petam, quia hinc
sine dubio migraturus sum? <hi>Remitte mihi ut refrigerer
priusquam eam.</hi> Vide, vide Idithun, quos nodos
habeas remittendos tibi, quibus remissis refrigerari
vis priusquam eas. Habes enim aliquos aestus, a quibus
vis refrigerari, et dicis, <hi>Refrigerer;</hi> et dicis, <hi>Remitte
mihi.</hi> Quid remittet tibi, nisi forte illum scrupulum
ubi dicis, et unde dicis: <hi>Dimitte nobis debita nostra <note>(Matth. VI, 12)</note>
          </hi>?
 <hi>Remitte mihi priusquam eam, et
amplius jam non ero.</hi> Immunem me fac a peccatis priusquam
eam, ne cum peccatis eam. Remitte mihi, ut requiescam
in conscientia mea, ut exonerata sit aestu
sollicitudinis: qua sollicitudine curam gero pro peccato
meo. <hi>Remitte mihi ut refrigerer,</hi> ante omnia, <hi>priusquam
eam, et amplius jam non ero.</hi> Si enim mihi non
remiseris ut refrigerer, ibo et non ero. <hi>Priusquam eam:</hi> 
quo si iero, jam non ero. <hi>Remitte mihi ut refrigerer.</hi> 
Est quaestio oborta, quomodo jam non erit. Ecce jam
non it ad requiem? Quod avertat Deus ab Idithun! Ibit
enim plane Idithun, ad requiem ibit. Sed fac aliquem
iniquum, non Idithun, non transilientem; hic thesaurizantem,
incubatorem, iniquum, superbum, jactantem,
elatum, pauperis ante januam jacentis contemptorem:
nonne et ipse erit? Quid est ergo, <hi>non ero?</hi> 
Si enim dives ille non erat, quis est qui ardebat? quis
est qui guttam aquae de digito Lazari stillari in linguam
suam desiderabat? quis est qui dicebat: <hi>Pater Abraham,
mitte Lazarum <note>(Luc. XVI, 24)</note>
          </hi>? Utique qui loqueretur
erat, et qui arderet erat: et qui resurgat in finem,
et qui cum diabolo aeterno igne damnetur. Quid
est ergo, <hi>non ero,</hi> nisi respiciat iste Idithun, quid est
esse, et non esse? Videbat enim illum finem, quo corde
poterat, qua mentis acie valebat, quem sibi ostendi
desideraverat dicens: <hi>Notum fac mihi, Domine, finem
meum.</hi> Videbat numerum dierum suorum qui est: attendebat
infra omnia quae sunt, in comparatione illius
esse, non esse; et se non esse dicebat. Illa enim permanent;
ista mutabilia sunt, mortalia, fragilia: et dolor
ipse aeternus, plenus corruptionis, ad hoc non finitur,
ut sine fine finiatur. Respexit ergo beatam illam
regionem, beatam patriam, beatam domum, ubi participes
sunt sancti vitae sempiternae atque incommutabilis
<pb n="0431"/>
veritatis: et timuit extra ire, ubi non est esse;
ibi desiderans esse, ubi est summum esse. Propter
hanc ergo comparationem inter utrumque constitutus,
adhuc timens dicit: <hi>Remitte mihi, ut refrigerer priusquam
eam, et amplius jam non ero.</hi> Si enim mihi non
remiseris peccata, ibo in aeternum abs te. Et a quo
ibo in aeternum? Ab illo qui dixit, <hi>Ego sum qui
sum:</hi> ab illo qui dixit, <hi>Dic filiis Israel, Qui est
misit me ad vos <note>(Exod. III, 14)</note>
          </hi>. Ab eo ergo qui
vere est qui in contrarium pergit, ad non esse
pergit.</p>
        </div3>
<div3>
          <head>23.</head>
          <p>
 Itaque fratres mei, etsi onerosus fui labori
corporis vestri, ferte; quia et ego laboravi: et vere
dico, quia istum laborem vos vobis facitis. Si enim
sentirem vos fastidire quod dicitur, cito tacerem.
</p>
        </div3>
      </div1>

<div1>
        <head>IN PSALMUM XXXIX ENARRATIO. SERMO AD POPULUM.</head>
<div3>
          <head>1.</head>
          <p>
 Omnia quae praedixit Dominus noster Jesus Christus,
partim facta cognoscimus, partim futura speramus:
cuncta tamen complebuntur, quia veritas
haec dicit, et quam fideliter dicit, tam fideles requirit.
Qui credit, venientibus laetabitur: qui non credit,
venientibus confundetur. Venient tamen illa sive volentibus
hominibus, sive nolentibus, sive credentibus,
sive non credentibus, sicut ait Apostolus: <hi>Si
negaverimus, et ipse nos negabit: si non credimus, ille
fidelis permanet, negare seipsum non potest <note>(II Tim.
II, 12, 13)</note>
          </hi>. Prae caeteris tamen, fratres, hoc mementote
breve, et hoc tenete quod modo ex Evangelio
omnes audivimus. <hi>Qui perseveraverit usque in finem,
hic salvus erit <note>(Matth. X, 22; et XXIV, 13)</note>
          </hi>. Jam patres
nostri traditi sunt in concilia, dixerunt causas
apud inimicos quos diligebant; praestiterunt eis et
quantam potuerunt correptionem, et quantam valuerunt
dilectionem: et sparsus est sanguis justus, et
illo sanguine, tanquam seminatione per totum mundum
facta, seges surrexit Ecclesiae. Consequens autem
tempus est scandalorum et simulationis et tentationum,
per eos qui dicunt: <hi>Ecce hic est Christus,
ecce illic <note>(Id. XXIV, 23)</note>
          </hi>. Hostis ille noster, tunc
leo fuit, cum aperte saeviebat: modo draco est,
cum occulte insidiatur. Ille autem cui dictum est, <hi>Conculcabis leonem et draconem 
 <note>(Psal. XC, 13)</note>
          </hi>, quoniam
corpus ejus et membra ejus sumus, sicut conculcavit
leonem pedibus patrum nostrorum aperte
saevientem, et ad passiones martyres attrahentem,
ita modo draconem conculcet, ne nobis insidietur.
De quo dracone nos cautos faciens Apostolus ait: <hi>Aptavi vos uni viro virginem castam exhibere Christo:
timeo autem ne sicut serpens Evam seduxit astutia sua,
sic et vestrae mentes corrumpantur a castitate quae est in
Christo Jesu 
 <note>(II Cor. XI, 2)</note>
          </hi>. Serpens ergo iste adulter
antiquus, virginitatem corrumpendam, non carnis,
<pb n="0432"/>
sed cordis inquirit. Sicut autem adulter homo
laetatur in nequitia sua, cum carnem corrumpit; sic
et diabolus laetatur quando mentem corrumpit. Sicut
autem patribus nostris adversus leonem opus erat
patientia, sic nobis adversus draconem vigilantia. Persecutio
tamen sive a leone, sive a dracone, nunquam
cessat Ecclesiae: et magis metuendus est eum fallit,
quam cum saevit. Illo tempore cogebat Christianos
negare Christum; isto autem tempore docet Christianos
negare Christum: tunc cogebat, nunc docet. Tunc
ergo ingerebat violentias, nunc insidias: videbatur
tunc fremens, lubricus nunc et oberrans difficile videtur.
Quomodo autem tunc cogebat Christianos negare
Christum, apertum est. Attrahebantur enim ut
negarent Christum, et confitentes Christum coronabantur.
Nunc autem docet negare Christum; et
ideo fallit, quia qui docetur negare Christum, quasi
non sibi videtur recedere a Christo. Modo enim quid
dicitur ab haereticis hominibus christiano catholico?
Veni, esto christianus. Ad hoc dicitur, Esto,
ut dicat, Non sum? Aliud longe est, Veni, esto christianus;
aliud, Veni, nega Christum. Apertum malum,
fremitus leonis a longe auditur, a longe cavetur.
Applicat se lubricus draco, occultis lapsibus serpens,
leni tractu subrepens, astuto sibilo immurmurans,
et non dicit, Nega Christum. Nam eum coronatis
martyribus quis audiret? Sed dicit, Esto christianus.
Et ille mirabili voce percussus, si nondum veneno
penetratus est, respondet, Plane christianus sum.
Si autem movetur, et dente draconis captus est,
respondet, Quare mihi dicis, Esto christianus? quid
enim, non sum christianus? Et ille, Non. Ergo non
sum? Non. Ergo nunc fac me christianum, si non
sum. Veni. Sed cum interrogari coeperis ab episcopo
quis sis, noli dicere, Christianus sum, aut Fidelis
sum, sed dic non te esse, ut possis esse. Cum
enim audierit confessionem christiani fidelis, rebaptizare
 non audet: cum autem audierit quod non
sit, dat illi tanquam quod non habebat; ut quasi ipse
sit extra culpam, quia secundum vocem ejus facit.
Ubi quaero abs te, haeretice, cur te extra culpam putas?
Quid hac voce audio? quia non tu negas, sed
ille negat? Si habet culpam qui negat, quid qui docet
 negare eum qui negat? Itane vero tu extra culpam
es, quia facis docendo christianus, quod faciebat
minando paganus? Et quid agis? Numquid tollis quod
habet, quia negavit quod habet? Non facis ut non habeat,
<pb n="0433"/>
sed ut ad poenam habeat. Quod enim habet,
habet. Baptismus ille tanquam character infixus est:
ornabat militem, convincit desertorem. Quid enim
facis? Christum imponis super Christum. Si simplex
esses, Christum non duplicares. Deinde, quaeso te,
oblitus es quod lapis est Christus, et <hi>Lapidem quem
reprobaverunt aedificantes, hic factus est in caput anguli <note>(Psal. CXVII, 22; Matth. XXI, 42, et I Petr. II,
4, 7)</note>
          </hi>?
Si ergo lapis est Christus, et Christum vis imponere
super Christum, excidit tibi quod audivisti in
Evangelio, quia lapis super lapidem non stabit <note>(Matth.
XXIV, 2)</note>? Tantum autem valet junctura charitatis, ut
quamvis multi lapides vivi in structura templi Dei
conveniant, unus lapis ex omnibus fiat. Tu autem
discidisti te; ab aedificatione revocas, ad ruinam vocas;
et abundant hae insidiae, et non quiescunt: et
videmus, et toleramus, et quantum possumus reprimere
conamur, disputando, convincendo, conveniendo,
terrendo, tamen in omnibus diligendo. Et
cum haec nobis agentibus perseverant in malo, et cor
nostrum de fraternis mortibus contabescit, cum eos
qui foris sunt dolet, his qui intus sunt timet, per angustias
multiformes et incessabiles tentationes, quibus
abundat haec vita, quid facturi sumus? Ex abundantia
enim iniquitatis fit quidam torpor charitatis: <hi>quoniam abundavit iniquitas, refrigescit charitas multorum.</hi> 
Et quid sumus facturi, nisi quod sequitur, si
tamen ipso adjuvante possimus: <hi>Qui perseveraverit
usque in finem, hic salvus erit <note>(Ibid., 12, 13)</note>
          </hi>?</p>
        </div3>
<div3>
          <head>2.</head>
          <p>
 <hi>[vers. 2, 3.]</hi> Ergo dicamus quod iste psalmus: <hi>Sustinens sustinui Dominum. Sustinens sustinui,</hi> 
 non
quemlibet hominem promissorem, qui possit fallere
et falli; non quemlibet hominem consolatorem, qui
potest tristitia sua ante tabescere, quam me reficere.
Consoletur me frater homo cum tristis est mecum;
simul gemamus, simul fleamus, simul oremus, simul
sustineamus; quem, nisi <hi>Dominum</hi> qui promissa non
aufert, sed differt? Exhibebit profecto, exhibebit;
quia multa jam exhibuit: et nihil de Dei veritate
formidare deberemus, etiamsi nihil adhuc exhiberet.
Ecce jam putemus ita, omnia promisit, nondum aliquid
dedit: idoneus promissor est, fidelis redditor;
tu tantum esto pius exactor, etsi parvulus, etsi infirmus,
exige misericordiam. Non vides teneros agnos
capitibus pulsare ubera matrum, ut lacte satientur? <hi>Sustinens,</hi> 
 inquit, <hi>sustinui Dominum.</hi> Et quid ille? An
avertit se a te, an sustinentem contempsit, an forte
non vidit? Non plane ita. Sed quid? <hi>Et attendit mihi,
et exaudivit deprecationem meam.</hi> Attendit, et exaudivit.
Ecce non frustra sustinuisti: super te oculi ejus,
ad te aures ejus. <hi>Oculi</hi> enim <hi>Domini super justos, et
aures ejus in preces eorum.</hi> Quid ergo, cum male faceres,
cum eum blasphemares, non videbat? non audiebat?
Et ubi est quod in ipso psalmo dictum est, <hi>Vultus autem Domini super facientes mala?</hi> 
 Sed utquid? <hi>Ut perdat de terra memoriam eorum 
 (Psal. XXXIII, 16,
<pb n="0434"/>
17)</hi>. Ergo et cum malus esses, attendebat te, sed non
attendebat tibi. Proinde iste qui sustinens sustinuit
Dominum, parum ei fuit dicere, Attendit me: <hi>Attendit
mihi,</hi> inquit, id est, consolando attendit, ut mihi
prodesset. Quid attendit? <hi>Et exaudivit deprecationem
meam.</hi> </p>
        </div3>
<div3>
          <head>3.</head>
          <p>
 Et quid tibi praestitit? quid tibi fecit? <hi>Et eduxit
me de lacu miseriae, et de luto limi: et statuit supra
petram pedes meos, et direxit gressus meos. Et immisit
in os meum canticum novum, hymnum Deo nostro.</hi> 
Magna bona praestitit, et adhuc debitor est: sed qui
haec reddita jam tenet, de caeteris credat, qui credere
debuit et antequam aliquid sumeret. Rebus etiam
ipsis persuasit nobis Dominus noster fidelem se esse
promissorem, largum datorem. Quid ergo nunc fecit? <hi>Eduxit me de lacu miseriae.</hi> 
 Quis est lacus miseriae?
Profunditas iniquitatis, ex carnalibus concupiscentiis.
Hoc est enim, <hi>et de luto limi.</hi> Unde te eduxit? De profundo
quodam. Unde in alio psalmo clamabas: <hi>De
profundis clamavi ad te, Domine <note>(Psal. CXXIX, 1)</note>
          </hi>. Et
qui jam de profundo clamant, non penitus in profundo
sunt: clamor ipse jam levat. Sunt alii profundius
in profundo, qui nec sentiunt se esse in profundo.
Tales sunt superbi contemptores, non pii deprecatores,
non lacrymosi clamatores: sed tales, quales alio
loco Scriptura designat: <hi>Peccator cum venerit in profundum
malorum, contemnit <note>(Prov. XVIII, 3)</note>
          </hi>. Cui enim
parum est esse peccatorem, nisi etiam non sit peccatorum
suorum confessor, sed defensor, altius in profundo
est. Ille autem qui de profundo exclamavit,
jam ab imo profundi caput ut clamaret levavit: auditus
est, eductus est de lacu miseriae, et de luto limi.
Jam habet fidem, quam non habebat; habet spem,
sine qua erat; in Christo ambulat, qui in diabolo errabat.
Ideo enim, <hi>Posuit,</hi> inquit, <hi>supra petram pedes
meos, et direxit gressus meos.</hi> Petra autem erat Christus <note>(I Cor. X, 4)</note>.
Simus super petram, dirigantur
gressus nostri: opus est tamen adhuc ut ambulemus,
ut ad aliquid perveniamus. Nam Paulus apostolus,
jam super petram, jam directis pedibus suis, quid
dicebat? <hi>Non quia jam acceperim, aut jam perfectus
sim: fratres, ego non arbitror me apprehendisse.</hi> Quid
ergo tibi praestitum est, si non apprehendisti? Unde
gratias agis, cum dicis: <hi>Sed misericordiam consecutus
sum <note>(I Tim. I, 13)</note>
          </hi>? Quia directi sunt pedes, quia jam
supra petram ambulat. Quid enim ait? <hi>Unum autem
quae retro oblitus.</hi> Quae retro? Lacus miseriae. Quid
est, retro? Limus luti, concupiscentiae carnales, tenebrae
iniquitatum. <hi>Quae retro oblitus, in ea quae ante
sunt extentus.</hi> Non se diceret extentum, si jam pervenisset.
Extenditur enim animus desiderio rei concupitae,
non laetitia consecutae. <hi>In ea quae ante sunt,</hi> 
inquit, <hi>extentus, sequor ad palmam supernae vocationis
Dei in Christo Jesu <note>(Philip. III, 12, 13)</note>
          </hi>. Currebat, sequebatur
ad palmam. Et alio loco jam proximus
palmae, <hi>Cursum,</hi> inquit, <hi>consummavi.</hi> Quando ergo
<pb n="0435"/>
dicebat, <hi>Sequor ad palmam supernae vocationis,</hi> quia
jam pedes ejus in petra directi erant, jam viam bonam
ambulabat: habeat unde gratias ageret, habebat
quod peteret, gratias agens de acceptis, petens
debita. De quibus acceptis? De indulgentia peccatorum,
de illuminatione fidei, de robore spei, de flamma
charitatis. Unde autem adhuc Dominum debitorem
tenebat? <hi>De caetero,</hi> inquit, <hi>superest mihi corona justitiae.</hi> 
Adhuc ergo mihi aliquid debetur. Quid debetur? <hi>Corona justitiae, quam reddet mihi Dominus in illa die
justus judex 
 <note>(II Tim. IV, 7, 8)</note>
          </hi>. Primo benignus pater,
ut erueret de lacu miseriae, ut donaret peccata, ut
liberaret de luto limi: postea justus judex, reddens
bene ambulanti quod promisit, cui primo ut bene
ambularet donavit. Reddet ergo justus judex: sed quibus? <hi>Qui perseveraverit usque in finem, hic salvus erit <note>(Matth. X, 22, et XXIV, 13)</note>
          </hi>.</p>
        </div3>
<div3>
          <head>4.</head>
          <p>
 <hi>[vers. 4.] Et immisit in os meum canticum novum.</hi> 
Quod canticum novum? <hi>Hymnum Deo nostro.</hi> 
Dicebas forte hymnos diis alienis, veteres hymnos;
quia vetus homo dicebat, non novus homo fiat: novus
homo, dicat canticum novum: innovatus amet nova
quibus renovatur. Nam quid antiquius Deo, qui est
ante omnia, et sine fine, et sine initio? Tibi fit novus
redeunti; quia discedendo factus eras vetus, et dixeras: <hi>Inveteravi in omnibus inimicis meis 
 <note>(Psal. VI, 8)</note>
          </hi>.
Dicimus ergo hymnum Deo nostro, et ipse hymnus
liberat nos. <hi>Laudans</hi> enim <hi>invocabo Dominum, et ab
inimicis meis salvus ero <note>(Psal. XVII, 4)</note>
          </hi>. Hymnus est
enim canticum laudis. Laudans invoca, non reprehendens.
Quando enim invocas Deum, ut premat inimicum
tuum, quando de malo alieno gaudere vis, et
ad hoc malum invocas Deum, participem eum facis
malitiae tuae. Si participem eum facis malitiae, non
ergo laudans invocas, sed reprehendens. Talem enim
putas Deum, qualis tu es. Unde tibi alio loco dicitur: <hi>Haec fecisti, et tacui; suspicatus es iniquitatem</hi>,
 <hi>quod
ero tibi similis <note>(Psal. XLIX, 21)</note>
          </hi>. Laudans ergo invoca
Dominum: noli eum putare similem tibi, ut similis
fias illi. <hi>Estote enim sicut Pater vester perfecti, qui
solem suum oriri facit super bonos et malos, et pluit
super justos et injustos <note>(Matth. V, 48, 45)</note>
          </hi>. Sic ergo
lauda Dominum, ut nolis male inimicis tuis. Et quantum
eis, inquis, velim bonum? Quantum tibi. Non
enim de tuo accepturi sunt ut boni sint, aut quod
illis dabitur, tibi minuetur. Inimicus tuus, quia malus
est, inimicus est: fit bonus, et amicus erit, et
socius erit; ut simul velis possidere quod amabas,
jam frater erit. Laudans ergo invoca, hymnum dic
Deo tuo. <hi>Sacrificium laudis,</hi> ait, <hi>glorificabit me.</hi> Et
quid? major gloria erit Deo, quia glorificas cum?
aut addimus gloriam Deo, quando ei dicimus, Glorifico
te, Deus meus? aut sanctiorem eum facimus,
quando dicimus, Benedico te, Deus meus? Ipse quando
nos benedicit, facit nos sanctiores, facit nos feliciores;
<pb n="0436"/>
quando nos glorificat, facit nos gloriosiores,
facit nos honoratiores: quando eum glorificamus,
nobis prodest, non illi. Quomodo enim eum glorificamus?
Gloriosum dicendo, non faciendo. Proinde
quid secutus ait, cum diceret, <hi>Sacrificium laudis glorificabit
me?</hi> Ne putares te aliquid praestare Deo,
offerendo illi sacrificium laudis, <hi>Et ibi est via,</hi> inquit, <hi>ubi ostendam illi salutare meum 
 <note>(Psal. XLIX, 23)</note>
          </hi>. Vides
quia tibi proderit laudare Deum, non Deo. Laudas
Deum? Ambulas viam. Reprehendis Deum? Perdidisti
viam.</p>
        </div3>
<div3>
          <head>5.</head>
          <p>
 <hi>Et inimisit in os meum canticum novum, hymnum
Deo nostro.</hi> Forte quaerit aliquis, quae persona loquatur
in hoc psalmo. Breviter dixerim, Christus est. Sed
sicut nostis, fratres, et saepe dicendum est, Christus
aliquando loquitur ex se, id est ex capite nostro: est
enim ipse Salvator corporis, caput nostrum, Filius
Dei natus ex virgine, passus pro nobis, resurgens ad
nos justificandos, sedens ad dexteram Dei ad interpellandum
pro nobis, retributurus omnia in judicio
bona bonis, mala malis. Caput nostrum ille, caput
dignatus est corporis fieri, carnem assumendo a nobis,
in qua moreretur pro nobis: quam etiam resuscitavit
propter nos, ut in illa carne resurrectionis
nobis praeberet exemplum, ut sperare disceremus
quod desperabamus, et haberemus jam pedes in petra,
ambularemus in Christo. Loquitur ergo aliquando
ex capite nostro, loquitur aliquando et ex nobis, id
est ex membris suis: quia etiam quando dixit, <hi>Esurivi,
et dedistis mihi manducare <note>(Matth. XXV, 35)</note>
          </hi>, ex
membris suis loquebatur, non ex se. Et quando dixit, <hi>Saule. Saule, quid me persequeris 
 <note>(Act. IX, 4)</note>
          </hi>? caput
pro membris clamabat: et tamen non dixit, Quid
persequeris membra mea? sed, <hi>quid me persequeris?</hi> 
Si in nobis ipse patitur, et nos in illo coronabimur.
Haec est charitas Christi. Quid huic comparari potest?
Hujus rei hymnum immisit in os nostrum, et dicit
hoc ex membris suis.</p>
        </div3>
<div3>
          <head>6.</head>
          <p>
 <hi>Videbunt justi, et timebunt, et sperabunt in Dominum.
Videbunt justi.</hi> Qui justi? Fideles: quia justus
ex fide vivit <note>(Habac. II, 4, et Rom. I, 17)</note>. Etenim in
Ecclesia iste ordo est: alii praecedunt, alii sequuntur:
et qui praecedunt, exemplo se praebent sequentibus;
et qui sequuntur, imitantur praecedentes. Sed
et illi qui se exemplo praebent sequentibus, numquid
neminem sequuntur? Si neminem sequuntur, errabunt.
Sequuntur ergo et illi aliquem, ipsum Christum.
Meliores quique in Ecclesia, quibus non remansit
jam homo quem imitentur, quia omnes proficiendo
superaverunt, ipse Christus eis remanet, quem usque
in finem sequantur. Et cernitis ordinatos gradus
per Paulum apostolum dicentem: <hi>Imitatores mei estote,
sicut et ego Christi <note>(I Cor. IV, 16)</note>
          </hi>. Ergo qui jam directos
gressus habent in petra, forma sint fidelibus: <hi>Sed forma,</hi> 
 inquit, <hi>esto fidelibus <note>(I Tim. IV, 12)</note>
          </hi>. Ipsi
fideles sunt justi, qui attendentes eos qui se in bono
praecedunt, imitando sequuntur. Quomodo sequuntur? <hi>Videbunt justi, et timebunt.</hi> 
 Videbunt, et timebunt
<pb n="0437"/>
sequi vias malas, cum vident quosque meliores
jam elegisse vias bonas; et dicunt in animo suo,
quemadmodum solent dicere viatores, attendentes
alios cum praesumptione ambulantes in via, ipsi adhuc
incerti viae, et quasi fluctuantes qua eant, dicunt
sibi: Non frustra illi hac eunt, quando illo eunt quo
nos ire volumus; et quare cum magna fiducia hac
eunt, nisi quia illac ire perniciosum est? <hi>Videbunt</hi> 
ergo <hi>justi, et timebunt.</hi> Angustam viam vident hac,
latam viam vident illac: hac vident paucos, illac
multos <note>(Matth. VII, 13, 14)</note>. Sed si justus es, noli
numerare, sed appende; stateram affer aequam, non
dolosam, quia justus appellatus es: <hi>Videbunt justi, et
timebunt,</hi> dictum est de te. Noli ergo numerare turbas
hominum incedentes latas vias, implentes crastinum
circum, civitatis Natalem clamando celebrantes, civitatem
ipsam male vivendo turpantes. Noli ergo illos
attendere; multi sunt, et quis numerat? Pauci autem
per viam angustam. Profer, inquam, stateram, appende:
vide contra pauca grana quantam paleam
leves. Hoc agant fideles justi qui sequuntur. Quid
illi qui praecedunt? Non superbiant, non se exaltent,
non decipiant sequentes. Quomodo possunt decipere
sequentes? Promittendo illis in se salutem. Quid
ergo debent illi qui sequuntur? <hi>Videbunt justi, et
timebunt, et sperabunt in Dominum:</hi> non in eos a quibus
praeceduntur: sed attendendo praecedentes se,
sequuntur quidem et imitantur, sed quia cogitant a
quo acceperint illi ut praecedant, et in eum sperant.
Quamvis ergo istos imitentur, spem suam tamen in
illo ponunt, a quo et isti acceperunt unde tales sunt. <hi>Videbunt justi, et timebunt, et sperabunt in Dominum:</hi> 
quemadmodum in alio psalmo, <hi>Levavi oculos meos in
montes,</hi> intelligimus montes, claros quosque et magnos
Ecclesiae spirituales viros, magnos soliditate,
non tumore. Per ipsos nobis Scriptura omnis dispensata
est; Prophetae sunt, Evangelistae sunt, doctores
boni sunt: illuc <hi>levavi oculos meos in montes, unde
veniet auxilium mihi.</hi> Et ne humanum putares auxilium,
sequitur, et dicit: <hi>Auxilium meum a Domino,
qui fecit coelum et terram <note>(Psal. CXX, 1, 2)</note>
          </hi>. <hi>Videbunt
justi, et timebunt, et sperabunt in Dominum.</hi> </p>
        </div3>
<div3>
          <head>7.</head>
          <p>
 <hi>[vers. 5.]</hi> Eia qui volunt sperare in Dominum,
qui vident et timent, timeant ambulare vias malas,
vias latas; eligant viam angustam, ubi jam supra petram
quorumdam directi sunt gressus: quid facere
debeant, audiant modo. <hi>Beatus vir cujus est nomen
Domini spes ejus, et non respexit in vanitates et insanias
mendaces.</hi> Ecce qua volebas ire, ecce turba viae latae: non
frustra ipsa ducit ad amphitheatrum, non frustra ipsa
ducit ad mortem. Via lata mortifera est: latitudo ejus
delectat ad tempus, finis ejus angustus in aeternum.
Sed turbae strepunt, turbae festinant, turbae collaetantur,
turbae concurrunt. Noli imitari, noli averti;
vanitates sunt, et insaniae mendaces. Sit Dominus
Deus tuus spes tua: non aliud aliquid a Domino Deo
<pb n="0438"/>
tuo speres, sed ipse Dominus tuus sit spes tua. Namque
multi de Deo sperant pecuniam, multi de Deo
sperant honores caducos et perituros, aliud quodlibet
a Deo praeter ipsum Deum: sed tu ipsum Deum tuum
pete: imo vero contemptis aliis, perge ad illum;
obliviscens alia, memento illius; relinquens retro
alia, extendere in illum. Ipse certe aversum correxit,
ipse ducit rectum, ipse perducit: ergo sit ipse spes
tua, qui ducit et perducit. Quo ducit et quo perducit
terrena avaritia? Fundos quaerebas, terram possidere
cupiebas, vicinos excludebas; illis exclusis, aliis vicinis
inhiabas; et tamdiu tendebas avaritiam, donec
ad littora pervenires: perveniens ad littora, insulas
concupiscis; possessa terra, coelum forte vis prendere.
Relinque omnes amores: pulchrior est ille qui
fecit coelum et terram.</p>
        </div3>
<div3>
          <head>8.</head>
          <p>
 <hi>Beatus vir, cujus est nomen Domini spes ejus, et
non respexit in vanitates et insanias mendaces.</hi> Unde
enim insaniae mendaces? Insania mendax, sanitas
verax. Quae vides bona putas, falleris: sanus non
es, nimia febre phreneticus factus es; verum non est
quod amas. Laudas aurigam, clamas aurigae, insanis
in aurigam. Vanitas est, insania mendax est.
Non est, ait: nihil melius, nihil delectabilius. Quid
facio febrienti? Si est in vobis misericordia, orate pro
talibus. Quia et ipse medicus plerumque in desperatione
convertitur ad eos qui circumstant lacrymantes
in domo, qui pendent ex ore ejus audire sententiam
de aegroto et periclitante: stat anceps medicus, non
videt bonum quod promittat, timet malum pronuntiare,
ne terreat; modestam plane iste concipit sententiam:
Bonus Deus omnia potest, orate pro illo.
Quem itaque comprehendam istorum insanorum?
Quis me audiat? quis eorum nos non miseros dicat?
Quia cum eis non insanimus, amisisse nos putant
magnas et varias voluptates, in quibus ipsi insaniunt:
nec vident quia mendaces sunt. Quando illi ovum do
vel invito, vel calicem salutarem porrigo saucio; et
quomodo reficiam, quando invenio? Ne inedia deficiat,
et ad sanitatem non perveniat, hortor ut reficiat: 
pugnos parat, saevire vult in medicum. Et si
percusserit, diligatur; et si injuriam fecerit, non relinquatur:
rediturus est ad mentem, gratias acturus.
Quam multi hic cognoscunt se, vident se invicem,
et loquuntur de se in Ecclesia Dei; in Ecclesiae sanctae
gremio attendunt studia sua jam bona circa verbum
<pb n="0439"/>
Dei, circa officia et obsequia charitatis, ad frequentandum
gregem Christi non recedere de Ecclesia,
vident et loquuntur ad invicem de invicem. Quis
est iste circissarius? Quis est iste amator et laudator
illius venatoris, illius histrionis? De alio loquitur,
et ille de ipso. Certe ista sunt, certe gaudemus de
talibus. Si gaudemus de talibus, non desperemus de
talibus. Oremus pro ipsis, fratres carissimi: inde
crescit numerus sanctorum, de numero qui erat impiorum. <hi>Et non respexit in vanitates et insanias mendaces.</hi> 
Ille vicit, talem equum junxit, pronuntiat,
quasi divinus vult esse: affectat divinitatem amittendo
fontem divinitatis: et saepe pronuntiat, et saepe fallitur.
Quare hoc? Quia insaniae mendaces sunt. Quare
autem aliquando proveniunt quae dicunt? Ut abducant
insanos, ut amando ibi speciem veritatis, incurrant
laqueum falsitatis: retro sint, relinquantur, amputentur.
Si membra nostra erant, mortificentur: <hi>Mortificate,</hi> 
 inquit, <hi>membra vestra quae sunt super terram <note>(Coloss. III, 5)</note>
          </hi>.
Sit spes nostra Deus noster. Qui
fecit omnia, melior est omnibus; qui pulchra fecit,
pulchrior est omnibus; qui fortia, fortior est; qui
magna, major est: quidquid amaveris, ille tibi erit.
Disce amare in creatura creatorem, et in factura
factorem; ne teneat te quod ab illo factum est, et
amittas eum a quo et ipse factus es. Ergo, <hi>Beatus vir
cujus est nomen Domini spes ejus, et non respexit in
vanitates et insanias mendaces.</hi> </p>
        </div3>
<div3>
          <head>9.</head>
          <p>
 <hi>[vers. 6-9.]</hi> Forte nobis dicturus est, qui versu
isto percussus corrigi voluerit, et quem occupaverit
timor ille justitiae fidei, et volens coeperit ambulare
angustam viam; dicturus est nobis: Ambulare non
durabo, si nihil spectabo. Quid ergo facimus, fratres?
Dimissuri eum sumus sine spectaculo? Morietur, non
subsistet, non nos sequetur. Quid ergo facimus? Demus
pro spectaculis spectacula. Et quae spectacula
daturi sumus christiano homini, quem volumus ab
illis spectaculis revocare? Gratias ago Domino Deo
nostro: sequenti versu Psalmi ostendit nobis, quae
spectatoribus spectare volentibus spectacula praebere
et ostendere debeamus. Ecce aversus fuerit a circo,
a theatro, ab amphitheatro, quaerat quod spectet,
prorsus quaerat; non eum relinquimus sine spectaculo.
Quid pro illis dabimus? Audi quid sequitur: <hi>Multa fecisti tu, Domine Deus meus, mirabilia tua.</hi> 
Miracula hominum intuebatur, intendat mirabilia Dei.
Multa fecit Dominus mirabilia sua; haec respiciat.
Quare illi viluerunt? Aurigam laudat regentem quatuor
equos, et sine labe atque offensione currentes:
forte talia miracula spiritualia non fecit Dominus?
Regat luxuriam, regat ignaviam, regat injustitiam,
regat imprudentiam, motus istos qui nimium lapsi
haec vitia faciunt, regat et subdat sibi, et teneat habenas,
et non rapiatur; ducat quo vult, non trahatur
quo non vult. Aurigam laudabat, auriga laudabitur:
clamabat ut auriga veste cooperiretur, immortalitate
<pb n="0440"/>
vestietur. Haec munera, haec spectacula edit Deus.
Clamat de coelo: Specto vos; luctamini, adjuvabo;
vincite, coronabo. <hi>Multa fecisti tu, Domine Deus meus,
mirabilia tua; et cogitationibus tuis non est qui similis
sit tibi.</hi> Nunc specta histrionem. Didicit enim homo
magno studio in fune ambulare, et pendens te suspendit.
Illum attende editorem majorum spectaculorum.
Didicit iste in fune ambulare, numquid fecit in mari
ambulare? Obliviscere theatrum tuum, attende Petrum
nostrum, non funambulum, sed, ut ita dicam,
mariambulum. Ambula et tu non in illis aquis, ubi
Petrus aliquid significans ambulavit, sed in aliis; quia
hoc saeculum mare est. Habet amaritudinem noxiam,
habet fluctus tribulationum, tempestates tentationum;
habet homines velut pisces de suo malo gaudentes,
et tanquam se invicem devorantes; hic ambula, hoc
calca. Spectare vis, esto spectaculum. Ne deficias,
vide praecedentem et dicentem: <hi>Spectaculum facti sumus
huic mundo, et Angelis, et hominibus <note>(I Cor. IV, 9)</note>
          </hi>.
Calca mare, ne mergaris in mari. Non ibis, non calcabis,
nisi ille jusserit qui prior in mari ambulavit.
Sic enim ait Petrus: <hi>Si tu es, jube me venire ad te super
aquas.</hi> Et quia ipse erat, audivit petentem, tribuit
desideranti, vocavit ambulantem, erexit mergentem <note>(Matth. XIV, 28-31)</note>.
Haec mirabilia fecit Dominus,
ipsa intuere; oculus spectantis fides sit. Et fac tu talia;
quia etsi venti turbaverint, etsi fluctus infremuerint,
et te humana fragilitas ad aliquam dubitationem
tuae salutis adduxerit, habes clamare; dicis, Domine,
pereo. Non sinit ille perire, qui jussit te ambulare.
Quia enim jam in petra ambulas, nec in mare
times: si sine petra fueris, in mare mergeris, quia
in tali petra ambulandum est, quae in mari non
mersa est.</p>
        </div3>
<div3>
          <head>10.</head>
          <p>
 Vide mirabilia Dei. <hi>Annuntiavi, et locutus sum,
multiplicati sunt super numerum.</hi> Est numerus, sunt
super numerum. Numerus certus est, pertinens ad illam
coelestem Jerusalem. Novit enim Dominus, qui
sunt ejus <note>(II Tim. II, 19)</note>, christianos timentes,
christianos fideles, christianos praecepta servantes,
Dei vias ambulantes, a peccatis abstinentes, si ceciderint
confitentes: ipsi ad numerum pertinent. Sed
numquid soli sunt? Sunt et super numerum. Nam etsi
modo pauci sunt, pauci in comparatione multitudinis
majorum frequentiarum: quantis turbis implentur
ecclesiae, stipantur parietes, pressuris se urgent,
prope se suffocant multitudine. Rursus ab eis ipsis,
si munus est, curritur ad amphitheatrum: isti super
numerum sunt. Sed ideo ista dicimus, ut in numero
sint: quia non adsunt, non audiunt a nobis; sed cum
exieritis, audiant a vobis. <hi>Annuntiavi,</hi> inquit, <hi>et locutus
sum.</hi> Christus dicit: annuntiavit ipse ex capite
nostro, ipse annuntiavit ex membris suis, ipse misit
annuntiatores, ipse misit Apostolos: in omnem terram
exivit sonus eorum, et in fines orbis terrae verba
<pb n="0441"/>
eorum <note>(Psal. XVIII, 5)</note>. Quanti fideles agglomerantur,
quantae turbae concurrunt, multi vere conversi, multi
falso conversi; et pauciores sunt vere conversi,
plures falso conversi; quia <hi>multiplicati sunt super
numerum.</hi> </p>
        </div3>
<div3>
          <head>11.</head>
          <p>
 <hi>Annuntiavi et locutus sum, multiplicati sunt super
numerum. Sacrificium et oblationem noluisti.</hi> Haec
miracula Dei sunt, hae cogitationes Dei sunt, quibus
nemo est similis: ut spectator ille abducatur a curiositate,
et quaerat ista nobiscum meliora, fructuosiora,
de quibus inventis gaudebit; et sic gaudebit,
ut non timeat ne vincatur quem amat: amat enim
aurigam, quo victo insultationes ferat. Quando vincit
auriga, ipse vestitur. Numquid pauper qui illi
clamat? Victor ipse vestitur, pro victo illi insultatur.
Quare pro illo percipis reprehensionem, cum quo
non dividis vestem? Hac aliud in spectaculis nostris. <hi>Omnes quidem currunt,</hi> 
 Paulus apostolus dixit, in
illo stadio, in illo spectaculo, <hi>unus tamen accipit bravium:</hi> 
caeteri victi discedunt <note>(I Cor. IX, 24)</note>. Et perseveraverunt
in currendo: sed cum acceperit unus,
remanent caeteri qui similiter laboraverunt. Hac non
est sic. Quotquot currunt, perseveranter currant,
omnes accipiunt: et qui prior venerit, exspectat ut
cum posteriore coronetur. Agonem quippe istum non
cupiditas, sed charitas facit: omnes currentes amant
se, et ipse amor cursus est.</p>
        </div3>
<div3>
          <head>12.</head>
          <p>
 <hi>Sacrificium et oblationem noluisti,</hi> ait psalmus
Deo. Antiqui enim, quando adhuc sacrificium verum
quod fideles norunt, in figuris praenuntiabatur, celebrabant
figuras futurae rei: multi scientes, sed plures
ignorantes. Nam Prophetae et sancti Patriarchae
noverant quod celebrabant: caetera autem multitudo
iniqua, carnalis sic erat, ut fieret de illa quod significaret
posteriora ventura: et venit sublato illo sacrificio
primo, sublatis holocaustis arietum, hircorum,
vitulorum, caeterarumque victimarum; noluit
illa Deus. Quare illa noluit? quare primo voluit? Quia
illa omnia quasi verba erant promittentis; et verba
promissiva, cum venerit quod promittunt, non jam
enuntiantur. Tamdiu quisque promissor est, donec
det: cum dederit, mutat verba. Non dicit adhuc,
Dabo, quod se daturum dicebat; sed dicit, Dedi:
mutavit verbum. Quare illi primo placuit hoc verbum,
et quare illud mutavit? Quia temporis sui verbum
fuit, et pro tempore suo placuit. Quando promittebatur,
tunc dicebatur: cum autem datum est quod
promissum est, ablata sunt verba promissiva, data
sunt completiva. Sacrificia ergo illa, tanquam verba
promissiva, ablata sunt. Quid est quod datum est
completivum? Corpus quod nostis, quod non omnes
nostis; quod utinam qui nostis, omnes non ad
judicium noveritis. Videte quando dictum est; Christus
enim ille est Dominus noster, modo loquens ex
membris suis, modo loquens ex persona sua. <hi>Sacrificium,</hi> 
<pb n="0442"/>
inquit, <hi>et oblationem noluisti.</hi> Quid ergo? Nos
jam hoc tempore sine sacrificio dimissi sumus? Absit. <hi>Corpus autem perfecisti mihi.</hi> 
 Ideo illa noluisti ut hoc
perficeres: illa voluisti antequam hoc perficeres.
Perfectio promissorum abstulit verba promittentia.
Nam si adhuc sunt promittentia, nondum impletum
est quod promissum est. Hoc promittebatur quibusdam
signis: ablata sunt signa promittentia, quia exhibita
est veritas promissa. In hoc corpore sumus,
hujus corporis participes sumus, quod accipimus novimus:
et qui non nostis noveritis, et cum didiceritis,
utinam non ad judicium accipiatis. Qui enim
manducat et bibit indigne, judicium sibi manducat et
bibit <note>(I Cor. X, I 29)</note>. Perfectum est nobis corpus, perficiamur
in corpore.</p>
        </div3>
<div3>
          <head>13.</head>
          <p>
 <hi>Sacrificium et oblationem noluisti, corpus autem
perfecisti mihi. Holocausta etiam pro delicto non petisti:
tunc dixi, Ecce venio.</hi> Numquid exponendum
est, <hi>Sacrificium et oblationem noluisti, corpus autem
perfecisti mihi? Holocausta etiam pro delicto non petisti:</hi> 
quae petebat antea. <hi>Tunc dixi, Ecce venio.</hi> 
Tempus est ut veniant quae promittebantur, quia auferuntur
ea per quae promittebantur. Et vere, fratres
mei, attendite illa ablata, haec impleta. Det mihi modo
gens judaica sacerdotem. Ubi sunt sacrificia illorum?
Certe perierunt, certe ablata sunt nunc. Numquid
tunc reprobaremus ea? Reprobamus modo: quia si
modo velis facere, intemporale est, non est opportunum,
non congruit. Adhuc promittis, jam accepi.
Remansit illis quiddam quod celebrent, ne omnino
sine signo remanerent. Cain enim major frater, qui
occidit minorem fratrem, accepit signum, ne quis
eum occideret, sicut scriptum est in Genesi: <hi>Posuit
Deus Cain signum, ut nemo eum occideret.</hi> Proinde et
ipsa gens judaea manet. Omnes gentes subditae juri
romano, in jus romanum confluxerunt, superstitiones
communicaverunt; postea inde coeperunt per gratiam
Domini nostri Jesu Christi separari: illa vero sic
mansit cum signo suo, cum signo circumcisionis, cum
signo azymorum sic mansit: non est occisus Cain,
non est occisus, habet signum suum. Maledictus est
a terra, quae aperuit os suum excipere sanguinem
fratris ejus de manu ejus. Ille enim fudit sanguinem,
non excepit: ille fudit, alia terra excepit: et ab ea
terra quae os aperuit et excepit, ille maledictus est:
et ipsa terra quae ore excepit sanguinem, Ecclesia
est. Ab hac ergo ille maledictus est. Et ille sanguis
clamat de terra ad me. De hac enim terra dixit Dominus, <hi>Vox sanguinis fratris tui clamat ad me de terra <note>(Gen. IV, 15, 10)</note>
          </hi>.
Clamat, inquit, ad me de terra.
Clamat ad Dominum: sed surdus est qui sanguinem
fudit, quia non bibit. Illi ergo ita sunt, tanquam Cain
cum signo. Sacrificia vero quae ibi fiebant, ablata
sunt; et quod eis remansit ad signum Cain, jam perfectum
<pb n="0443"/>
est, et nesciunt. Agnum occidunt, azyma
comedunt: <hi>Pascha nostrum immolatus est Christus.</hi> 
Ecce agnosco agnum occisum, quia immolatus est
Christus. Quid de azymis? <hi>Itaque,</hi> inquit, <hi>diem festum
celebremus, non in fermento veteri, neque in fermento
malitiae et malignitatis:</hi> ostendit quid sit vetus, vetus
farina est, acuit: <hi>sed in azymis sinceritatis et veritatis <note>(I Cor. V, 7, 8)</note>
          </hi>.
In umbra remanserunt, solem
gloriae ferre non possunt: jam nos in luce sumus,
tenemus corpus Christi, tenemus sanguinem Christi.
Si habemus novam vitam, cantemus canticum novum,
hymnum Deo nostro. <hi>Holocausta pro delicto non petisti:
tunc dixi, Ecce venio.</hi> </p>
        </div3>
<div3>
          <head>14.</head>
          <p>
 <hi>In capite libri scriptum est de me, ut faciam voluntatem
tuam: Deus meus, volui, et legem tuam in
medio cordis mei.</hi> Ecce ad membra respexit, ecce et
ipse fecit voluntatem Patris. Sed in quo capite libri
scriptum est de illo? Fortasse in capite libri hujus
Psalmorum. Quid enim longe petamus, aut alios libros
inquiramus? Ecce in capite libri hujus Psalmorum,
scriptum est, <hi>Beatus vir qui non abiit in consilio impiorum,
et in via peccatorum non stetit, et in cathedra
pestilentiarum non sedit, sed in lege Domini voluntas
ejus fuit:</hi> hoc est, <hi>Deus meus, volui, et legem tuam in
medio cordis mei:</hi> hoc est, <hi>et in lege ejus meditabitur
die ac nocte <note>(Psal. I, 1, 2)</note>
          </hi>.</p>
        </div3>
<div3>
          <head>15.</head>
          <p>
 <hi>[vers. 10.] Bene nuntiavi justitiam tuam in Ecclesia
magna.</hi> Alloquitur membra sua, hortatur quod
fecit, ut faciant. Annuntiavit, annuntiemus; passus est,
compatiamur; glorificatus est, conglorificabimur. <hi>Annuntiavi justitiam tuam in Ecclesia magna.</hi> 
 Quam
magna? Toto orbe terrarum. Quam magna? In omnibus
gentibus. Quare in omnibus gentibus? Quia semen
est Abrahae, in quo benedicentur omnes gentes <note>(Gen. XII, 3, et XXII, 18)</note>.
Quare in omnibus gentibus?
Quia in omnem terram exivit sonus eorum <note>(Psal.
XVIII, 5)</note>. <hi>In Ecclesia magna. Ecce labia mea non prohibebo,
Domine tu cognovisti.</hi> Labia mea loquuntur,
non ea prohibebo loqui. Sonant quidem labia mea ad
aures hominum, sed tu cognovisti cor meum. <hi>Labia
mea non prohibebo, Domine tu cognovisti.</hi> Aliud audit
homo, aliud agnoscit Deus. Ne in labiis solis esset
annuntiatio, et diceretur de nobis. <hi>Quae dicunt vobis,
facite, quae autem faciunt, facere nolite <note>(Matth. XXIII,
3)</note>
          </hi>: aut ipsi populo, laudanti Deum ore, non corde,
diceretur, <hi>Populus hic labiis me honorat, cor autem
eorum longe est a me <note>(Isai. XXIX, 13)</note>
          </hi>: sona labiis,
propinqua corde. Corde enim creditur ad justitiam,
ore autem confessio fit ad salutem <note>(Rom. X, 10)</note>.
Qualis ille latro inventus est, pendens in cruce cum
Domino, agnoscens in cruce Dominum. Alii non cognoverunt
miracula facientem, agnovit ille in ligno
pendentem. Erat ille confixus omnibus membris;
manus clavis inhaerebant, pedes transfixi erant, totum
corpus adjungebatur ligno; corpus illud non vacabat
caeteris membris, lingua vacabat et cor: corde
credidit, ore confessus est. <hi>Memento mei,</hi> inquit, <hi>Domine,
<pb n="0444"/>
cum veneris in regnum tuum.</hi> Salutem suam
longe futuram sperabat, et post longum tempus accipere
contentus erat: in longum sperabat, dies non
est dilatus. Ille dixit, <hi>Memento mei, cum veneris in
regnum tuum:</hi> ille respondit: <hi>Amen dico tibi, hodie
mecum eris in paradiso. Hodie,</hi> inquit, <hi>mecum eris in
paradiso <note>(Luc. XXIII, 42, 43)</note>
          </hi>. Paradisus habet ligna
felicia: hodie mecum in ligno crucis, hodie mecum
in ligno salutis.</p>
        </div3>
<div3>
          <head>16.</head>
          <p>
 <hi>Ecce labia mea non prohibebo, Domine, tu cognovisti:</hi> 
ne credat corde, et prae timore labia prohibeat
annuntiare quod credidit. Sunt enim christiani,
habent fidem in corde, et inter paganos amaros,
misere urbanos, sordidos, infideles, ineptos, insultatores,
si exagitari coeperint, quia christiani sunt;
habent in corde fidem, et timent confiteri per labia,
prohibent labia sua sonare quod norunt, sonare
quod intus habent. Sed reprehendit hos Dominus, <hi>Qui me confusus fuerit coram hominibus, confundar de
illo coram Patre meo 
 <note>(Marc. VIII, 38)</note>
          </hi>, id est, non
eum cognoscam: quia erubuit me confiteri coram
hominibus, non eum confitebor coram Patre meo.
Dicant ergo labia quod habet cor: hoc contra timorem.
Habeat cor quod dicunt labia: hoc contra
simulationem. Aliquando enim timor est, et non
audes dicere quod nosti, quod credis: aliquando simulatio
est, dicis, et non habes in corde. Consentiant
labia tua cordi tuo. Quaerens pacem a Deo, tibi
ipse esto pacatus: non sit inter os tuum et cor
tuum mala rixa. <hi>Ecce labia mea non prohibebo, Domine,
tu cognovisti.</hi> Quomodo ille? quid cognovit Dominus?
Intus in corde, ubi non videt homo. Ideo et
ille, <hi>Credidi,</hi> inquit. Ecce cor habet, jam habet
quod videat Deus: non prohibeat labia sua. Non
prohibet. Quid enim dicit? <hi>Propter quod locutus sum.</hi> 
Et quia locutus est quod credidit, quaerens quid retribuat
Domino pro omnibus quae retribuit ei, adjungit: <hi>Calicem salutaris accipiam, et nomen Domini invocabo.</hi> 
Non exhorruit Dominum dicentem: <hi>Potestis
bibere calicem quem ego bibiturus sum <note>(Matth. XX,
22)</note>
          </hi>? Confitetur enim per labia quod habebat in corde,
pervenit ad passionem. Et quia pervenit ad passionem,
hostis quid nocuit? Nempe <hi>pretiosa in conspectu
Domini mors justorum ejus <note>(Psal. CXV, 10-15)</note>
          </hi>.
Mortes in quas Pagani saevierunt, in illis hodie reficimur.
Natalem martyrum celebramus, exempla
martyrum nobis proponimus, attendimus fidem,
quomodo inventi, quomodo attracti, quomodo steterunt
ante judices. In Ecclesia catholica nihil habentes
simulationis, compaginati junctura unitatis, confessi
<pb n="0445"/>
sunt Christum: caput quod praecesserat, sicut
membra, sequi concupierunt. Sed qui concupierunt?
In tormentis patientes, in confessione fideles, in
sermone veraces. Jaculabantur enim in ora interrogantium
se sagittas Dei, et vulnerabant ad iram;
multos vulneraverunt et ad salutem. Haec omnia
proponimus nobis, et intuemur illa, et optamus imitari.
Haec sunt spectacula christiana, haec videt desuper
Deus, ad haec hortatur, ad haec adjuvat; his
certaminibus praemia proponit et donat. <hi>Ecce labia
mea non prohibebo.</hi> Vide ne timeas, et prohibeas labia
tua. <hi>Domine, tu cognovisti:</hi> quia est et in corde
quod sonat et in labiis.</p>
        </div3>
<div3>
          <head>17.</head>
          <p>
 <hi>[vers. 11.] Justitiam meam non abscondi in corde
meo.</hi> Quid est, <hi>justitiam meam?</hi> Fidem meam: quia
justus ex fide vivit <note>(Habac. II, 4, et Rom. I, 17)</note>.
Ut puta, interrogat sub poena persecutor, quod eis
licuit aliquando, Quid es? paganus, an christianus?
Christianus. Ipsa est justitia ejus: credidit, ex fide
vivit. Non abscondit in corde suo justitiam suam. Non
dixit apud se: Credo quidem in Christum, sed huic
persecutori meo saevienti et minanti non dicam quod
credidi: novit Deus meus intus in corde meo quia
credo, ipse scit quia illi non renuntio. Ecce hoc dicis
te intus habere in corde: in labiis quid? Non sum
christianus? Contra cor tuum testimonium dicunt
labia tua. <hi>Justitiam meam non abscondi in corde meo.</hi> </p>
        </div3>
<div3>
          <head>18.</head>
          <p>
 <hi>Veritatem tuam et salutare tuum dixi.</hi> Christum
tuum dixi, hoc est, <hi>Veritatem tuam et salutare tuum
dixi.</hi> Unde veritas Christus? <hi>Ego sum veritas <note>(Joan.
XIV, 6)</note>
          </hi>. Unde salutare ipsius Christus? Simeon
agnovit infantem in manibus matris in templo, et
dixit: <hi>Quoniam viderunt oculi mei salutare tuum <note>(Luc.
II, 30)</note>
          </hi>. Agnovit infantem senex, factus in puero
puer, innovatus fide. Acceperat enim responsum, et
hoc dixit: dixerat ei Dominus, quia non exiturus
erat de hac vita, priusquam videret salutare Dei. Hoc
salutare Dei bonum est ut ostendatur hominibus:
sed clament, <hi>Ostende nobis, Domine, misericordiam
tuam, et salutare tuum da nobis <note>(Psal. LXXXIV, 8)</note>
          </hi>.
Salutare autem Dei in omnibus gentibus: quia cum
dixisset quodam loco, <hi>Deus misereatur nobis, et benedicat
nos, illuminet vultum suum super nos, ut cognoscamus
in terra viam tuam,</hi> adjecit: <hi>In omnibus gentibus
salutare tuum.</hi> Primo dixit, <hi>Ut cognoscamus in
terra viam tuam,</hi> et secutus est: <hi>In omnibus gentibus
salutare tuum <note>(Psal. LXVI, 2, 3)</note>
          </hi>. Quasi diceretur ei,
Quae est via quam cupis agnoscere? Homines ad viam
veniunt, numquid via venit ad homines? Via nostra
venit ad homines, invenit errantes, vocavit ad se
extra ambulantes. In me, inquit, ambulate, et
non errabitis: <hi>Ego sum via, et veritas, et vita <note>(Joan.
XIV, 6)</note>
          </hi>. Ne diceres, Ubi est via Dei? ad quam regionem
ibo? quem montem ascendam? quos campos inquiram?
Viam Dei inquiris? Salutare Dei est via Dei,
et ubique haec est: quia in omnibus gentibus salutare
<pb n="0446"/>
tuum. <hi>Veritatem tuam et salutare tuum dixi.</hi> </p>
        </div3>
<div3>
          <head>19.</head>
          <p>
 <hi>Non celavi misericordiam tuam et veritatem
tuam a congregatione multa.</hi> Ibi simus, in hoc corpore
numeremur et nos, non celemus misericordiam Domini
et veritatem Domini. Vis audire misericordiam
Domini? Recede a peccatis, donabit peccata. Vis
audire veritatem Domini? Tene justitiam, coronabitur
justitia. Modo enim misericordia tibi praedicatur,
postea veritas exhibebitur. Non enim sic est Deus
misericors, ut injustus sit; nec sic justus, ut misericors
non sit. Parvane misericordia tibi est? Non
imputabit priora omnia: male vixisti usque in hodiernum
diem, adhuc vivis, bene vive hodie, hanc
misericordiam non celabis. Si haec est misericordia:
quae veritas? Congregabuntur ante eum omnes gentes,
et dividet eas sicut pastor dividit oves ab hoedis;
oves ponet ad dexteram, hoedos ad sinistram. Ovibus
quid? <hi>Venite, benedicti Patris mei, percipite regnum
quod vobis paratum est.</hi> Hoedis quid? <hi>Ite in
ignem aeternum <note>(Matth. XXV, 32, 34, 41)</note>
          </hi>. Ibi poenitentiae
locus non est. Quia misericordiam Dei contempsisti,
veritatem senties: si autem non contempsisti
misericordiam, veritate gaudebis.</p>
        </div3>
<div3>
          <head>20.</head>
          <p>
 <hi>[vers. 12-14.] Tu autem, Domine, ne elonginquaveris
misericordias tuas a me.</hi> Respexit ad membra
saucia. Quia misericordiam tuam et veritatem tuam
non celavi a congregatione multa, ab Ecclesia unitatis
orbis terrarum: attende membra saucia, attende
delictores et peccatores, et noli removere misericordias
tuas. <hi>Misericordia tua et veritas tua semper susceperunt
me.</hi> Non auderem converti, nisi securus de
remissione: non durarem perseverare, nisi securus
de promissione. <hi>Misericordia tua et veritas tua semper
susceperunt me.</hi> Attendo quia bonus es, attendo quia
justus es: amo bonum, timeo justum. Amor et timor
perducunt me: quia, <hi>misericordia et veritas tua semper
susceperunt me.</hi> Quare ipsa suscipiunt, et ab eis
oculus avertendus non est? <hi>Quoniam circumdederunt
me mala, quorum non est numerus.</hi> Quis numerat peccata?
quis numerat iniquitates alienas et proprias?
Sub quo cumulo gemebat qui dicebat: <hi>Ab occultis meis
munda me, Domine, et ab alienis parce servo tuo <note>(Psal.
XVIII, 13, 14)</note>
          </hi>. Parva erant nostra, imponuntur aliena:
timeo mihi, timeo bono fratri, tolero malum
fratrem; et sub isto cumulo quid erimus, si cesset
misericordia Dei? <hi>Tu autem, Domine, ne elonginquaveris:</hi> 
prope esto. Cui prope est Dominus? His qui
obtriverunt cor <note>(Psal. XXXIII, 19)</note>. Longe a superbis,
prope ad humiles. Excelsus est enim Dominus, et
humilia respicit. Sed non se putent latere qui superbi
sunt: excelsa enim a longe cognoscit <note>(Psal. CXXXVII,
6)</note>. Cognoscebat a longe jactantem se Pharisaeum,
subveniebat de proximo confitenti Publicano <note>(Luc.
XVIII, 11)</note>. Jactabat ille merita sua, et tegebat vulnera
sua: non jactabat ille merita, sed offerebat
vulnera. Ad medicum venerat, sciebat se languidum,
<pb n="0447"/>
sciebat se sanandum: oculos ad coelum levare non
audebat, pectus percutiebat: sibi non parcebat, ut
ille parceret; se agnoscebat, ut ille ignosceret; se
puniebat, ut ille liberaret. Tales hic voces sunt; audiamus
eas pie, et amemus pie: corde, lingua,
omnibus medullis nostris haec dicamus. Nemo se
justum putet: vivit qui loquitur; vivit, et utinam
vivat! Adhuc hic vivit, adhuc cum morte vivit: et
si spiritus vita est propter justitiam, corpus tamen
mortuum est propter peccatum <note>(Rom. VIII, 10)</note>. Et
corpus quod corrumpitur aggravat animam, et deprimit
terrena inhabitatio sensum multa cogitantem <note>(Sap. IX, 15)</note>.
Pertinet ergo ad te clamare, pertinet
gemere, pertinet confiteri, non te exaltare, non
te jactare, non te tuis meritis gloriari: quia et si
habes aliquid gaudendum, quid est quod non accepisti <note>(I Cor. IV, 7)</note>?
 <hi>Quoniam circumdederunt me mala,
quorum non est numerus.</hi> </p>
        </div3>
<div3>
          <head>21.</head>
          <p>
 <hi>Comprehenderunt me iniquitates meae, et non
potui ut viderem.</hi> Est aliquid quod videamus: quid
premit ut non videamus? Nonne iniquitas? Oculum
tuum, ne istam lucem videre posses, premebat fortassis
humor irruens, premebat fortasse fumus,
pulvis, aliquid injectum; et levare oculum saucium
non poteras ad istam lucem: quid ergo, cor saucium
levabis ad Deum? Nonne prius sanandum est ut
videas? Nonne superbus inveniris, cum dicis: Primo
videam, et sic credam? Quis dicit? Quis enim visurus
dicit: Videam, et sic credam? Lucem ostensurus
sum, imo vero ipsa se lux ostendere vult. Cui? Caeco
non potest, non videt. Unde non videt? Gravato
oculo multis peccatis. Quid enim ait? <hi>Comprehenderunt
me iniquitates meae, et non potui ut viderem.</hi> Removeantur
ergo iniquitates, dimittantur peccata,
levetur pondus ab oculo, sanetur quod saucium est,
adhibeatur mordax praeceptum quasi collyrium. Prius
effice quod tibi praecipitur: sana cor, munda cor,
dilige inimicum tuum <note>(Matth. V, 44, et Luc. VI, 27,
35)</note>. Et quis diligit inimicum suum? Hoc jubet medicus;
amarum est, sed salubre. Quid tibi faciam,
inquit? Ita vexatus es, ut inde saneris. Et plus dicit:
Sanato non erit onerosum, voluptuose diliges inimicum
sanatus; conare tu ut saneris. In tribulationibus,
in angustiis, in tentationibus fortis esto, perdura:
medici manus est, non latronis. Ecce, inquit,
praeceptis acceptis, et fide retenta, prius sicut jubes
sanabo cor, ut dicis: sanato corde et mundato corde
quid videbo? Beati mundo corde, quoniam ipsi Deum
videbunt <note>(Matth. V, 8)</note>. Hoc modo, inquit, non possum. <hi>Comprehenderunt me iniquitates meae, et non
potui ut viderem.</hi> </p>
        </div3>
<div3>
          <head>22.</head>
          <p>
 <hi>Multiplicatae sunt super capillos capitis mei.</hi> 
Capillos capitis ad numeri multitudinem revocat.
Quis numerat capillos capitis sui? Multo minus peccata,
quae excedunt numerum capillorum. Minuta
videntur, sed multa sunt. Praecavisti magna; jam
non facis adulterium, jam non facis homicidium, non
rapis res alienas, non blasphemas, non dicis falsum
testimonium: moles istae sunt peccatorum. Magna
<pb n="0448"/>
praecavisti, de minutis quid agis? An non times minuta?
Projecisti molem, vide ne arena obruaris. <hi>Multiplicatae sunt super capillos capitis mei.</hi> </p>
        </div3>
<div3>
          <head>23.</head>
          <p>
 <hi>[vers. 14.] Et cor meum dereliquit me.</hi> Quid
mirum est, si cor tuum desertum est a Deo tuo,
quando seipsum deseruit? Quid est, <hi>Cor meum dereliquit
me?</hi> Non est idoneum cor meum ad cognoscendum
se. Hoc dixit, <hi>Cor meum dereliquit me:</hi> Corde
meo Dominum volo videre, et non possum, prae multitudine
peccatorum meorum: parum est, nec cor
meum se comprehendit. Nemo enim se comprehendit,
nemo de se praesumat. Numquid comprehendit
corde suo cor suum Petrus, qui dixit, <hi>Tecum usque
ad mortem ero <note>(Matth. XXVI, 35)</note>
          </hi>? In corde erat praesumptio
falsa, in corde latebat timor verus: et non
erat idoneum cor ad comprehendendum cor. Cor
aegrotum latebat, sed medico patebat. Quod de illo
pronuntiatum est, hoc impletum est. Noverat in illo
Deus quod in se ipse non noverat; quia cor ejus dereliquerat
eum, cor ejus latebat cor ejus. <hi>Et cor meum
dereliquit me.</hi> Quid ergo? quid clamamus? quid dicimus? <hi>Placeat tibi, Domine, eruere me:</hi> 
 tanquam diceret,
Si vis, potes me mundare <note>(Id. VIII, 2)</note>. <hi>Placeat
tibi eruere me, Domine, in adjuvandum mihi respice.</hi> 
Membra poenitentia, membra in doloribus posita,
membra sub ferramentis medici clamantia, sed sperantia. <hi>Domine, in adjuvandum mihi respice.</hi> </p>
        </div3>
<div3>
          <head>24.</head>
          <p>
 <hi>[vers. 15-17.] Confundantur, et revereantur simul,
qui quaerunt animam meam ut auferant eam.</hi> 
Quodam enim loco accusat, et dicit, <hi>Aspiciebam in
dexteram, et videbam, et non erat qui requireret animam
meam. <note>(Psal. CXLI, 5)</note>
          </hi>; id est, non erat qui me
imitaretur. Christus in passione loquitur: Et attendebam
in dexteram, id est, non ad impios Judaeos, sed
ad ipsam dexteram, ad ipsos Apostolos; <hi>et non erat
qui requireret animam meam.</hi> Usque adeo non erat
qui requireret animam meam, ut qui praesumpserat
negaret animam meam <note>(Matth. XXVI, 70)</note>. Sed quia duobus
modis quaeritur homo, aut quo fruaris, aut quem
persequaris: ideo hic alios dicit, quos vult confundi
et revereri qui quaerunt animam suam. Sed ne sic
intelligeres, quomodo cum queritur de nonnullis non
quaerentibus animam suam; <hi>ut auferant eam,</hi> inquit,
id est, ad mortem quaerunt animam meam: adjecit, <hi>Confundantur et revereantur.</hi> 
 Et vere multi quaesierunt
animam ipsius, et confusi et reveriti sunt; quaesierunt
animam ipsius, et sicut illis visum est, abstulerunt
animam ipsius: sed ille potestatem habuit
ponendi animam suam, et potestatem habuit recipiendi
animam suam <note>(Joan. X, 18)</note>. Ergo illi gavisi
sunt cum posuit, confusi sunt cum recepit. <hi>Confundantur,
<pb n="0449"/>
et revereantur simul, qui quaerunt animam meam
ut auferant eam.</hi> </p>
        </div3>
<div3>
          <head>25.</head>
          <p>
 <hi>Convertantur retrorsum, et revereantur, qui volunt
mihi mala. Convertantur retrorsum:</hi> nec hoc in
malum accipiamus. Bene illis optat; et vox illius est
qui dixit de cruce: <hi>Pater, ignosce illis, quia nesciunt
quid faciunt <note>(Luc. XXIII, 34)</note>
          </hi>. Quare illis ergo dicit,
ut retrorsum redeant? Quia qui ante superbi erant ut
caderent retro, humiles facti sunt ut resurgant.
Quando enim ante sunt, praecedere volunt Dominum,
meliores volunt esse quam Dominus: si autem retro
sunt, ipsum agnoscunt meliorem, ipsum priorem, se
posteriores, ut ille praecedat, illi sequantur. Proinde
Petrum male sibi dantem consilium sic redarguit.
Passurus enim Dominus erat pro salute nostra, et de
ipsa passione quae futura erant praedicabat: et ait
Petrus, <hi>Absit Domine; propitius tibi esto, non fiet hoc.</hi> 
Praecedere volebat Dominum, et consilium dare magistro.
Dominus autem ut non eum faceret praecedentem,
sed sequentem, <hi>Redi,</hi> inquit, <hi>retro satanas <note>(Matth. XVI, 22, 23)</note>
          </hi>.
Ideo, inquit, satanas, quia vis
antecedere eum quem debes sequi: si autem retro
fueris, et secutus fueris, jam non satanas. Quid ergo? <hi>Super hanc petram aedificabo Ecclesiam meam 
 <note>(Ibid.,
18)</note>
          </hi>.</p>
        </div3>
<div3>
          <head>26.</head>
          <p>
 <hi>Convertantur retrorsum et revereantur, qui volunt
mihi mala.</hi> Malevoli sunt, qui etiam cum benedicunt,
quantum in corde eorum est maledicunt. Dicis alicui,
Esto christianus: Sis christianus, sed tu. Bonam
rem dixit, sed non illi imputatur quod dixit, sed quo
animo dixit: quomodo imputatum est et Judaeis,
quando ille ex caeco nato factus est videns: cum eum
premerent insultationibus et urgerent, ait illis, <hi>Numquid
et vos discipuli ejus vultis esse?</hi> Et illi maledixerunt
ei. Hoc ait evangelista: <hi>Maledixerunt ei dicentes,
Tu sis discipulus ejus <note>(Joan. IX, 27, 28)</note>
          </hi>. Illis
maledicentibus, Dominus benedixit: fecit quod illi
dixerunt, retribuit autem illis quod maledixerunt. <hi>Convertantur retrorsum, et revercantur, qui volunt mihi
mala.</hi> 
 Sunt autem alii non boni qui bona volunt, et
ipsi cavendi. Quomodo enim illi maledicunt, et dicunt
bona nostra, sed malo animo; sic multi mala nostra
bono animo. Hoc dico, Qui dixerit tibi, Tu sis christianus,
bonum tuum dicit malo animo: qui autem
dixerit tibi ita, Te melior nemo; si in factis malis,
quoniam laudatur peccator in desideriis animae suae,
et qui iniqua gerit benedicitur <note>(Psal. X, 3)</note>; mala tua
dicit laudans. Quomodo ille bona tua dicebat maledicens,
sic iste mala tua benedicens: sed utrumque
genus hostis fuge, utrumque cave. Ille saevit, iste
blanditur; uterque malus: ille iracundus est, et iste
in laude subdolus; ille reprehensor est, iste laudator:
sed et ille in reprehensione inimicus est, et ille
in laude subdolus. Cave utrumque, contra utrumque
<pb n="0450"/>
ora. Qui enim oravit, <hi>Convertantur retrorsum, et confundantur
qui volunt mihi mala,</hi> respexit ad aliud
genus dolose malevolum, et falso benedicum: <hi>Ferant
confestim confusionem suam, qui dicunt mihi, Euge,
euge.</hi> Laudant falso: Magnus vir, bonus vir, litteratus,
doctus, sed quare christianus? Ea tua laudant,
quae nolles laudari: illud reprehendunt unde gaudes.
Sed si forte dicis: Quid in me laudas, o homo, quia
vir bonus, quia vir justus sum? Si hoc putas, Christus
me hoc fecit, ipsum lauda. At ille: Absit; noli tibi
injuriam facere, tu te ipse talem fecisti. <hi>Confundantur,
qui dicunt mihi, Euge, euge.</hi> Et quid sequitur? <hi>Exsultent et jucundentur omnes qui te quaerunt, Domine.</hi> 
Non quaerunt me, sed quaerunt te: non mihi, Euge,
euge dicunt; sed in te me gloriari vident, si quid
habeo gloriae. Qui enim gloriatur, in Domino glorietur <note>(I Cor. I, 31)</note>.
 <hi>Exsultent et jucundentur omnes qui
te quaerunt, Domine, et dicant semper: Magnificetur
Dominus.</hi> Quia etsi ex peccatore fit justus, da gloriam
illi qui justificat impium <note>(Rom. IV, 5)</note>. Sive ergo peccator
sit, laudetur qui ad indulgentiam vocat: sive
quis jam ambulet in via justitiae, laudetur qui ad coronam
vocat. <hi>Semper magnificetur Dominus,</hi> ab his <hi>qui diligunt salutare tuum.</hi> </p>
        </div3>
<div3>
          <head>27.</head>
          <p>
 <hi>[vers. 18.] Ego autem:</hi> cui quaerebant mala. <hi>Ego autem:</hi> 
 cujus animam quaerebant, ut auferrent
eam. Sed converte te ad aliud genus hominum. <hi>Ego
autem,</hi> cui dicebant; Euge, cuge, <hi>egenus et pauper
sum.</hi> Non est quod in me meum laudetur. Discindat
ille saccum meum, cooperiat me stola sua. Vivo
enim jam non ego, vivit autem in me Christus <note>(Gal.
II, 20)</note>. Si vivit in te Christus, et totum quod boni
habes Christi est, totum quod habebis Christi est: tu
per teipsum quid es? <hi>Ego egenus et pauper.</hi> Ego
autem non dives, quia non sum superbus. Dives erat
ille qui dicebat, <hi>Gratias tibi ago, Domine, quia non
sum sicut caeteri homines:</hi> Publicanus autem erat
pauper, qui dicebat, <hi>Domine, propitius esto mihi peccatori <note>(Luc. XVIII, 11, 13)</note>
          </hi>.
Ille de saturitate ructabat,
ille de fame plorabat. <hi>Egenus et pauper sum.</hi> Et quid
facturus es, o egene et pauper? Mendica ante januam
Dei; pulsa, et aperietur tibi. <hi>Ego autem egenus et
pauper sum: Dominus curam habebit mei.</hi> Jacta in
Dominum curam tuam, et spera in eum, et ipse faciet <note>(Psal. LIV, 23)</note>.
Quid tibi curaturus es? quid tibi
provisurus? Habeat tui curam qui fecit te. Qui habuit
tui curam antequam esses, quomodo non habebit curam
cum jam hoc es quod voluit ut esses? Jam enim
fidelis es, jam ambulas in via justitiae. Curam tui non
habebit, qui facit solem suum oriri super bonos et
malos, et pluit super justos et injustos <note>(Matth. V, 45)</note>?
te jam justum ex fide viventem <note>(Rom. I, 17)</note> negliget,
deseret, dimittet? Imo vero et hic fovet, et hic adjuvat,
<pb n="0451"/>
et hic necessaria subministrat, et noxia resecat.
Dando consolatur ut permaneas, auferendo corripit
ne pereas. Dominus curam habet tui, securus esto.
Ille portat qui te fecit: ab artificis tui manu noli
cadere: si cecideris a manu artificis, frangeris. Ut
autem permaneas in manu artificis, bona voluntas
facit. Dic, Deus meus voluit, et portabit ipse, et tenebit
ipse. Jacta te in illum; noli putare inane esse, ut
quasi praecipiteris: non ita tibi videatur. Ille dixit,
Coelum et terram ego impleo <note>(Jerem. XXIII, 24)</note>.
Nusquam tibi deest: tu illi noli deesse, tu tibi noli
deesse, <hi>Dominus curam habet mei.</hi> </p>
        </div3>
<div3>
          <head>28.</head>
          <p>
 <hi>Adjutor meus et protector meus tu es: Deus meus,
ne tardaveris.</hi> Invocat, implorat, timet ne deficiat: <hi>Ne
tardaveris.</hi> Quid est, <hi>Ne tardaveris? Nisi breviati essent
dies illi, non fieret salva omnis caro <note>(Matth. XXIV, 22)</note>
          </hi>:
modo lectum est, de diebus tribulationum. Quasi enim
unus homo rogat Deum, membra Christi, corpus Christi
ubique diffusum, unus mendicus, unus pauper; quia et
ille pauper, qui dives pauper factus est, de quo ait Apostolus: <hi>Cum dives esset, pauper factus est, ut ipsius paupertate
vos ditaremini 
 <note>(II Cor. VIII, 9)</note>
          </hi>: veros pauperes
ditat, falsos divites pauperat. Clamat ad eum: <hi>A finibus
terrae ad te clamavi, cum taederet animam meam <note>(Psal. LX,
3)</note>
          </hi>. Venient dies tribulationum et majorum tribulationum: 
venient, sicut dicit Scriptura; et quantum accedunt
dies, augentur tribulationes. Nemo sibi promittat
quod Evangelium non promittit. Fratres mei, obsecro
vos, attendite Scripturas nostras, si aliquid fefellerunt;
si aliquid dixerunt, et aliter accidit quam dixerunt: necesse
est, ut usque in finem sic fiant omnia, quemadmodum
dixerunt. Non nobis promittunt Scripturae nostrae
in hoc saeculo, nisi tribulationes, pressuras, angustias,
augmenta dolorum, abundantiam tentationum. Ad
ista nos praecipue paremus, ne imparati deficiamus. <hi>Vae praegnantibus et mammantibus 
 <note>(Matth. XXIV, 19)</note>
          </hi>:
modo audistis. Praegnantes sunt, qui spe intumescunt:
mammantes autem, id est lactantes, qui jam
adepti sunt quod concupierant. Etenim mulier praegnans
in spe tumet filii, nondum videt filium: quae
autem jam lactat, amplectitur quod sperabat. Ergo
similitudinem, verbi gratia, ponamus: Bona est ista
villa vicini: o si mea esset; adjungerem illam, et
facerem de isto fundo et de illo unitatem. Amat et
avaritia unitatem: quod amat bonum est, sed ubi amandum
sit, nescit. Ecce concupivit villam proximi; sed
iste proximus dives est, non indigens, habens honorem,
habens etiam potentiam, a cujus forte etiam potentia
tibi metuendum sit, non de illius fundo aliquid sperandum:
nihil sperans non concipit, non est praegnans
anima. Si vero juxta vicinus sit pauper, qui vel
in necessitate positus est, ut possit vendere, vel
premi potest, ut cogatur vendere, injicitur oculus,
speratur villa: impraegnata est anima, sperat
se posse adipisci villulam et possessionem vicini
pauperis. Et cum patitur iste pauper necessitatem,
<pb n="0452"/>
venit ad ditiorem vicinum suum, cui forte obsequi
solet, cui deferre, cui venienti assurgere, quem inclinato
capite salutare: Da mihi, rogo te; patior
necessitatem, urgeor a creditore. Et ille: Non habeo
modo in manibus. Si vellet vendere, haberet. Agnoscimus
hoc: fuerunt in nobis, jam non sint in nobis.
Nonne hesterno viximus, et hodie vivimus? Est corrigendi
locus; nondum facta est illa disjunctio, aliorum
ad dexteram, aliorum ad sinistram <note>(Matth. XXV, 33)</note>;
nondum apud inferos sumus, ubi dives ille fuit, sitiens
et stillam desiderans <note>(Luc. XVI, 22)</note>: audiamus cum
vivimus, corrigamur. Non speremus res alienas, et impraegnati
tumeamus: nec perveniamus ad illas, et
eas adipiscendo tanquam filios osculemur. <hi>Vae enim
praegnantibus et mammantibus illis diebus.</hi> Mutandum
est cor, levandum est cor, non hic habitandum corde:
mala regio est. Sufficiat quod adhuc carne hic esse necesse
est; quod non est necesse, non fiat: sufficiat diei
malitia sua <note>(Matth. VI, 34)</note>; sursum corde habitemus. <hi>Si surrexistis cum Christo,</hi> 
 dicit fidelibus, corpus et
sanguinem Domini accipientibus dicit, <hi>Si resurrexistis
cum Christo, quae sursum sunt sapite, ubi Christus est
in dextera Dei sedens; quae sursum sunt quaerite, non
quae super terram. Mortui enim estis, et vita vestra abscondita
est cum Christo in Deo <note>(Coloss. III, 1-3)</note>
          </hi>. Non
enim apparet quod vobis promissum est: et jam paratum
est, sed non videtis. Impraegnari vis, hinc
impraegnare; ipsa sit spes tua: certus erit partus
tuus, non erit abortivus, non temporalis: amplecteris
quod pepereris in aeternum. Sic enim per Isaiam
dicitur: <hi>Concepimus et parturivimus spiritum salutis <note>(Isai. XXVI, 18)</note>
          </hi>.
Ergo retro est, et non datur modo,
sed dabitur. Quanta data sunt, fratres mei, quis illa
numerat secundum Scripturas? Ibi scriptum est de
Ecclesia, et videtur quia est; ibi scriptum est de idolis
quia non erunt, et videtur quia non sunt; ibi
scriptum est quia perdituri erant Judaei regnum, et
videtur, ibi scriptum est de haereticis, quia futuri
erant, et videtur: ibi scriptum est et de die judicii;
ibi scriptum est et de praemio bonorum, et de poena
malorum: in omnibus Deum fidelem invenimus; in
ultimo deficiet et fallet? <hi>Dominus curam habebit mei.
Adjutor meus et protector meus tu es: Deus meus, ne
tardaveris. Nisi minorarentur dies illi, nulla caro perduraret:
sed propter electos breviabuntur <note>(Matth. XXIV, 22)</note>
          </hi>.
Dies illi erunt tribulationis, sed non tam longi quam
sperantur. Cito illi transibunt; requies veniens non
transibit. Quanquam longum, ferri debuit malum pro
infinito bono.
</p>
        </div3>
      </div1>

<div1>
        <head>IN PSALMUM XL ENARRATIO. SERMO AD PLEBEM.</head>
<div3>
          <head>1.</head>
          <p>
 Quoniam solemnis dies Martyrum illuxit; propter
gloriam passionis Christi imperatoris martyrum,
<pb n="0453"/>
qui sibi non pepercit militibus imperans pugnam, sed
prior pugnavit, prior vicit, ut pugnantes exemplo suo
hortaretur, et majestate sua adjuvaret, et promissione
coronaret, audiamus aliquid in isto psalmo, quod
pertineat ad ejus passionem. Commendamus autem
saepius, nec nos piget iterare quod vobis utile est
retinere, Dominum nostrum Jesum Christum plerumque
loqui ex se, id est ex persona sua, quod est caput
nostrum; plerumque ex persona corporis sui, quod
sumus nos et Ecclesia ejus; sed ita quasi ex unius
hominis ore sonare verba, ut intelligamus caput et
corpus in unitate integritatis consistere, nec separari
ab invicem; tanquam conjugium illud, de quo dictum
est: <hi>Erunt duo in carne una <note>(Gen. II, 24, et
Ephes. V, 31)</note>
          </hi>. Si ergo agnoscimus duos in carne una,
agnoscamus duos in voce una. Primo quod legenti
respondentes cantavimus, quanquam de medio Psalmo
sit, hinc tamen sermonis ducamus exordium. <hi>Inimici
mei dixerunt mala mihi: Quando morietur, et peribit
nomen ejus.</hi> Persona est haec Domini nostri Jesu
Christi: sed videte, si non ibi intelliguntur et membra.
Dictum est et hoc, cum ipse Dominus noster hic in
terra in carne ambularet. Cum enim viderent multitudinem
sequi auctoritatem ejus, et divinitatem et
majestatem miraculis praesentatam; cum hoc viderent
Judaei, de quibus ipse Dominus similitudinem
posuit, quia dixerunt, <hi>Hic est haeres; venite occidamus
eum, et nostra erit haereditas <note>(Matth. XXI, 38)</note>
          </hi>, dixerunt
apud semetipsos, id est inter se, unde pontificis illius
Caiphae vox est: <hi>Videtis quod turba multa eum sequitur,
et saeculum post illum abiit: si dimiserimus eum
vivere, venient Romani, et tollent nobis et locum et
gentem. Expedit ut unus moriatur homo, quam tota gens
pereat.</hi> Evangelista autem verba nescientis quid diceret,
exposuit nobis, et ait: <hi>Hoc autem non a se dixit; sed
cum esset pontifex prophetavit quia oportebat Jesum
mori pro populo et gente <note>(Joan. XI, 47-51)</note>
          </hi>. Tamen illi
cum viderent populum post illum ire, dixerunt, <hi>Quando
morietur, et peribit nomen ejus:</hi> id est, cum occiderimus
eum, jam nomen ejus non erit in terra, nec seducet
aliquos mortuus; sed ipsa ejus interfectione intelligent
homines, quia hominem sequebantur, quia non erat
in eo spes salutis; et deserent nomen ejus, et non erit.
Mortuus est; et non periit nomen ejus, sed seminatum
est nomen ejus: mortuus est: sed granum fuit, quo
mortificato seges continuo exsurgeret <note>(Id. XII, 25)</note>.
Glorificato ergo Domino nostro Jesu Christo, coeperunt
multo magis multoque numerosius credere in
illum; et coeperunt membra ejus audire quod caput
audiebat. Jam ergo Domino nostro Jesu Christo in
coelo constituto, et ipso in nobis in terra laborante,
dixerunt adhuc inimici ejus: <hi>Quando morietur, et peribit
nomen ejus.</hi> Hinc enim persecutiones diabolus in
Ecclesia concitavit ad perdendum nomen Christi. Nisi
forte putatis, fratres, quia illi Pagani quando saeviebant
in Christianos, non hoc sibi dicebant, delere
<pb n="0454"/>
nomen Christi de terra. Ut moreretur iterum Christus
non in capite, sed in corpore suo, occisi sunt et martyres.
Ad multiplicandam Ecclesiam valuit sanctus
sanguis effusus, seminationi accessit et mors martyrum.
Pretiosa in conspectu Domini mors justorum
ejus <note>(Psal. CXV, 15)</note>. Multiplicati sunt magis magisque
Christiani, et non est impletum quod dixerunt
inimici, <hi>Quando morietur, et peribit nomen ejus.</hi> Adhuc
et modo dicitur. Sedent Pagani, et computant sibi
annos, audiunt fanaticos suos dicentes, Aliquando
Christiani non erunt, et idola illa coli habent, quemadmodum
antea colebantur, adhuc dicunt, <hi>Quando
morietur, et peribit nomen ejus.</hi> Bis victi, vel tertio sapite:
mortuus est Christus, non peribit nomen ejus;
mortui sunt martyres, multiplicata est magis Ecclesia,
crescit per omnes gentes nomen Christi. Qui de
morte sua et de resurrectione sua praedixit, qui de
mortibus Martyrum suorum et de corona praedixit,
ipse et de Ecclesia sua futura praedixit: si verum
dixit bis, tertio mentitus est? Vanum est ergo quod
creditis contra illum; melius est ut credatis in illum,
ut <hi>intelligatis super egenum et pauperem;</hi> quoniam <hi>pauper
factus est, cum dives esset, ut ipsius,</hi> inquit, <hi>paupertate
vos ditaremini <note>(II Cor. VIII, 9)</note>
          </hi>. Nunc autem quia
pauper factus est, contemnitur, et dicitur: Homo erat.
Quid erat? Mortuus est, crucifixus est; hominem colitis,
in hominem spem habetis, mortuum adoratis.
Falleris. Intellige super egenum et pauperem, ut illius
paupertate dives efficiaris. Quid est, Intellige
super egenum et pauperem? Ut ipsum Christum egenum
et pauperem accipias, dicentem in alio psalmo: <hi>Ego autem egenus et pauper sum, Dominus curam habet
mei 
 <note>(Psal. XXXIX, 18)</note>
          </hi>. Quid est intelligere super
egenum et pauperem? Quia <hi>semetipsum exinanivit, formam
servi accipiens, in similitudine hominum factus, et
habitu inventus ut homo <note>(Philip. II, 7)</note>
          </hi>: dives apud Patrem,
et pauper apud nos; dives in coelo, pauper in
terra; dives Deus, pauper homo. Hoc te ergo turbat,
quod hominem vides, quod carnem intueris, quod
mortem respicis, quod crucem irrides? hoc te turbat?
Intellige super egenum et pauperem. Quid est hoc?
Intellige, quia ubi tibi exposita est infirmitas, ibi latet
divinitas. Dives, quia sic est; pauper, quia jam tu sic
eras. Sed tamen paupertas ipsius, divitiae nostrae sunt:
quomodo infirmitas ipsius fortitudo nostra est; quomodo
stultum ipsius sapientia nostra est; quomodo
mortalitas ipsius, immortalitas nostra est <note>(I Cor. I,
30)</note>. Quid sit pauper, attende: non cum ex aliorum
<pb n="0455"/>
paupertate metiaris. Implere venit pauperes, qui pauper
effectus est. Propterea aperi sinum fidei; suscipe
pauperem, ne pauper remaneas.</p>
        </div3>
<div3>
          <head>2.</head>
          <p>
 <hi>[vers. 2.] Beatus qui intelligit super egenum et pauperem,
in die mala liberabit eum Dominus.</hi> Veniet enim
dies mala: velis nolis, veniet; dies judicii aderit,
mala dies, si non intellexeris super egenum et pauperem.
Quod enim modo non vis credere, manifestum
erit in fine. Sed non fugies, cum fuerit manifestum,
quia non credis cum est occultum. Invitaris ut quod
non vides credas, ne cum videris erubescas. Intellige
ergo super egenum et pauperem, id est, super Christum;
intellige in eo occultas divitias, quem pauperem
vides. In eo sunt enim omnes thesauri sapientiae et
scientiae absconditi <note>(Coloss. II, 3)</note>. Hinc enim te in die
mala liberabit, ex eo quod Deus est: ex eo autem
quod homo est, et illud quod in illo humanum erat
resuscitavit, et in melius convertit, in coelum levavit.
Ille autem qui Deus est, qui unam personam habere
in homine et cum homine voluit, nec decrescere nec
crescere potuit, nec mori nec resurgere. Mortuus est
ex infirmitate hominis, caeterum Deus non moritur.
Nam quod Verbum Dei non moritur, ne mireris,
quando non moritur anima in martyre. Modo non
audiebamus ipsum Dominum dicentem: <hi>Nolite timere
eos qui corpus occidunt, animam autem non possunt occidere <note>(Matth. X, 28)</note>
          </hi>?
Ergo morientibus martyribus
animae Martyrum mortuae non sunt, et moriente
Christo moriturum erat Verbum? Utique Verbum Dei
multo amplius est quam anima hominis: quia anima
hominis facta est a Deo; et si facta est a Deo, per Verbum
facta est: quia omnia per ipsum facta sunt <note>(Joan.
I, 3)</note>. Ergo nec moritur Verbum, cum non moriatur
anima facta per Verbum. Sed quomodo recte dicimus,
Mortuus est homo, etsi anima ipsius non moriatur;
sic recte dicimus, Mortuus est Christus, etsi divinitas
ejus non moriatur. Mortuus unde? Quia egenus et pauper.
Non te perstringat mors ipsius, et avertat te a
contuenda divinitate. <hi>Beatus qui intelligit super egenum
et pauperem.</hi> Respice et pauperes, egentes, esurientes
et sitientes, peregrinantes, nudos, aegrotos, in carcere
constitutos; intellige et super talem pauperem, quia
et si super talem intelligis, super illum intelligis qui
dixit, <hi>Esurivi, sitivi, nudus, peregrinus, aeger, in carcere
fui <note>(Matth. XXV, 35, 36)</note>
          </hi>. Ita in die maligna eruet
te Dominus.</p>
        </div3>
<div3>
          <head>3.</head>
          <p>
 <hi>[vers. 3.]</hi> Et vide beatitudinem tuam. <hi>Dominus
conservet eum.</hi> Propheta bene optat homini intelligenti
super egenum et pauperem. Ista optatio promissio est;
securi exspectent qui hoc agunt. <hi>Dominus conservet
eum, et vivificet eum.</hi> Quid est, <hi>conservet eum, et vivificet
eum?</hi> Quo pertinet, <hi>vivificet eum?</hi> Ad futuram vitam.
Vivificatur enim qui mortuus erat. Numquid
autem potest mortuus intelligere super egenum et
pauperem? Sed vivificationem nobis illam promittit,
de qua dicit Apostolus: <hi>Corpus quidem mortuum est
<pb n="0456"/>
propter peccatum, spiritus autem vita est propter justitiam:
si autem qui suscitavit Christum a mortuis habitat
in vobis, qui suscitavit Christum a mortuis vivificabit et
mortalia corpora vestra propter inhabitantem Spiritum
ejus in vobis <note>(Rom. VIII, 10, 11)</note>
          </hi>. Haec est ergo vivificatio
quae promittitur intelligenti super egenum et
pauperem. Sed quia dicit Apostolus ad Timotheum, <hi>Promissionem habens vitae praesentis et futurae 
 <note>(I Tim.
IV, 8)</note>
          </hi>; ne putarent illi qui intelligunt super egenum
et pauperem, recipiendos quidem se esse in coelum,
sed negligi in terra; et non sperarent nisi quod futurum
est in aeternum, quod autem ad praesens est, putarent
Deum non curare in sanctis et fidelibus suis;
ubi dixit quod maxime exspectare debemus, <hi>Dominus
conservet eum, et vivificet eum;</hi> respexit ad istam vitam, <hi>Et beatum,</hi> 
 inquit, <hi>faciat eum in terra.</hi> Erige ergo
oculos in haec promissa christiana fide: non te deserit
Deus in terra, et aliquid promittit in coelo. Multi
enim mali christiani inspectores ephemeridarum, et
inquisitores atque observatores temporum et dierum,
cum coeperint ibi objurgari a nobis, vel a quibusdam
bonis melioribusque christianis, quare ista faciant,
respondent: Haec propter tempus hoc necessaria sunt;
christiani autem sumus propter vitam aeternam; propterea
in Christum credidimus, ut det nobis vitam
aeternam; nam vita ista temporalis in qua versamur,
ad curam ipsius non pertinet. Relinquitur, ut hoc breviter
dicant, ut propter vitam aeternam Deus, et propter
vitam praesentem diabolus colatur. Respondet
illis ipse Christus: <hi>Non potestis duobus dominis servire <note>(Matth. VI, 24)</note>
          </hi>.
Et alium colis propter id quod exspectas
in coelo, et alium colis propter id quod exspectas
in terra: quanto melius unum colis, qui fecit coelum
et terram? Qui curavit ut esset terra, imaginem suam
negligit in terra? Ergo, <hi>Conservet eum Dominus et vivificet
eum,</hi> intelligentem super egenum et pauperem.
Insuper quamvis in aeternum vivificet, <hi>beatum faciat
eum in terra.</hi> </p>
        </div3>
<div3>
          <head>4.</head>
          <p>
 <hi>Et non tradat eum in manus inimici ejus.</hi> Inimicus
ille diabolus est. Nemo attendat inimicum suum hominem,
quando audit verba ista. Jam forte de vicino
suo cogitabat, de illo qui cum illo litem in foro habebat,
de illo qui illi vult auferre possessionem, qui illum
vult premere ut vendat illi domum suam. Nolite
ista cogitare; sed illum inimicum cogitate, de quo dicit
Dominus, <hi>Inimicus homo hoc fecit <note>(Id. XIII, 28)</note>
          </hi>.
Ipse est enim qui suggerit ut propter res terrenas colatur;
quia non potest evertere nomen christianum
inimicus iste: vidit enim se victum fama et laudibus
Christi, vidit in eo quod occidit martyres Christi, illos
coronatos, et se triumphatum; et coepit non posse hoc
persuadere hominibus, quod nihil sit Christus; et quia
vituperando Christum, jam difficile decipit; laudando
Christum, conatur decipere. Antea quid dicebat? Quem
colitis? Judaeum mortuum, crucifixum, nullius momenti
hominem, qui non potuit a se mortem depellere.
Ubi in nomine ejus vidit currere genus humanum,
<pb n="0457"/>
vidit quia in nomine crucifixi templa subvertuntur,
idola franguntur, sacrificia exstinguuntur; et
haec omnia praedicta in Prophetis attenduntur ab hominibus,
admiratione stupentibus, et claudentibus
jam cor adversus vituperationem Christi; induit se
laudibus Christi, et coepit a fide alio modo deterrere.
Magna lex est Christiana, potens illa lex, divina, ineffabilis:
sed quis illam implet? In nomine Salvatoris
nostri conculcate leonem et draconem <note>(Psal. XC, 13)</note>.
Aperte reprehendendo fremebat leo, astute laudando
insidiatur draco. Veniant ad fidem qui dubitabant:
non dicant, Quis hoc implet? Si de viribus suis praesumunt,
non implebunt. Praesumendo de gratia Dei
credant, praesumendo veniant, adjuvandi veniant, non
judicandi. Vivunt omnes fideles in nomine Christi,
quisque pro gradu suo implens praecepta Christi, sive
conjuges, sive caelibes et virgines, vivunt quantum
donat Dominus eis vivere; neque de suis viribus praesumunt,
sed noverunt se in illo debere gloriari. Quid
enim habes, quod non accepisti? Si autem accepisti,
quid gloriaris quasi non acceperis <note>(I Cor. IV, 7)</note>? Noli
dicere mihi, Quis illud implet? Ille in me implet, qui
venit dives ad pauperem: pauper quidem ad pauperem,
sed plenus ad inanem. Haec cogitans, quia intelligit
super egenum et pauperem, et non aspernatur
paupertatem Christi, intelligit divitias Christi, fit beatus
in terra: et non traditur in manus inimici sui,
volentis ei persuadere ut Deus colatur propter coelestia,
diabolus colatur propter terrena. <hi>Non tradat eum
in manus inimici ejus.</hi> </p>
        </div3>
<div3>
          <head>5.</head>
          <p>
 <hi>[vers. 4.] Dominus opem ferat illi.</hi> Sed ubi? Forte
in coelo, forte in vita aeterna, ut restet colendum diabolum
propter inopiam terrenam, propter necessitates
hujus vitae? Absit. Promissionem habes vitae praesentis
et futurae <note>(I Tim. IV, 8)</note>. Ille ad te venit in terram,
per quem factum est coelum et terra. Denique attende
quid dicat: <hi>Dominus opem ferat illi super lectum doloris
ejus.</hi> Lectus doloris infirmitas est carnis. Ne dicas,
Non possum tenere et portare et frenare carnem meam:
adjuvaris ut possis. Dominus opem ferat tibi super
lectum doloris tui. Portabat te lectus, non tu portabas
lectum; sed paralyticus intus eras: adest qui dicat tibi, <hi>Tolle grabatum tuum, et vade in domum tuam 
 (Marci II,
11)</hi>. <hi>Dominus opem ferat illi super lectum doloris ejus.</hi> 
Et ad ipsum Dominum convertit se, tanquam quaereretur,
Quare ergo cum opem ferat nobis Deus, tanta
mala patimur in ista vita, tanta scandala, tantos labores,
tantam inquietudinem carnis et saeculi? convertit
se ad Deum, et tanquam consilium medicinae ejus nobis
exponens: <hi>Totum stratum ejus,</hi> inquit, <hi>vertisti in
infirmitate ejus.</hi> Quid est, <hi>Totum stratum ejus vertisti
in infirmitate ejus?</hi> Per stratum intelligitur aliquid
terrenum. Omnis anima infirma in hac vita quaerit
sibi aliquid terrenum ubi requiescat; quoniam intentionem
laboris et mentis extentae in Deum difficile
<pb n="0458"/>
potest perpetuo tolerare: aliquid sibi in terra conquirit
ubi requiescat et quodammodo pausatione quadam
recumbat, veluti sunt ista quae diligunt et innocentes.
Neque enim de cupiditatibus malorum nunc loquendum
est, quia multi acquiescunt in theatris, multi
acquiescunt in circo, in amphitheatro, multi acquiescunt
in alea; multi in luxuria popinarum, multi in
libidine adulteriorum, multi in violentiis rapinarum,
multi in dolo et insidiis fraudium: acquiescunt in his
omnibus homines. Quid est, acquiescunt? Delectantur
illic. Sed removeamus haec omnia, ad innocentem
hominem veniamus: acquiescit in domo sua, in familia
sua, in conjuge, in filiis, in paupertate, in praediolo
suo, in novella manibus suis consita, in aedificio
aliquo suo studio fabricato: acquiescunt innocentes
in his. Sed tamen Deus volens nos amorem non habere
nisi vitae aeternae, et istis velut innocentibus delectationibus
miscet amaritudines; ut et in his patiamur
tribulationes, et universum stratum nostrum
vertit in infirmitate nostra. <hi>Universum stratum ejus
vertisti in infirmitate ejus.</hi> Non ergo conqueratur, quando
in his quae innocenter habet, patitur aliquas tribulationes.
Docetur amare meliora per amaritudinem
inferiorum: ne viator tendens ad patriam, stabulum
amet pro domo sua. <hi>Universum stratum ejus vertisti in
infirmitate ejus.</hi> </p>
        </div3>
<div3>
          <head>6.</head>
          <p>
 <hi>[vers. 5.]</hi> Sed quare ista? Quia flagellat omnem
filium quem recipit <note>(Hebr. XII, 6)</note>. Quare ista? Quia
peccanti homini dictum est: <hi>In labore vultus tui edes
panem tuum <note>(Gen. III, 19)</note>
          </hi>. Ergo quia correptiones istas,
in quibus universum stratum nostrum vertitur in
infirmitate nostra, agnoscere debet homo propter peccata
se pati; convertat se, et dicat quod sequitur: <hi>Ego dixi: Domine, miserere mei; sana animam meam,
quoniam peccavi tibi.</hi> 
 O Domine, in tribulationibus me
exerce: flagellandum judicas omnem filium quem
recepturus es, qui nec Unico pepercisti. Ille quidem
sine peccato flagellatus est: ego autem dico, <hi>Miserere
mei, sana animam meam, quoniam peccavi tibi.</hi> Si secatus
est qui putredinem non habebat, si medicina
ipsa nostra ignem medicinalem non respuit; impatienter
ferre debemus urentem medicum et secantem,
id est, omnibus tribulationibus nos exercentem, et a
peccato sanantem? Plane committamus nos medici
manui; non enim errat, ut sanum pro putri secet:
novit quod inspicit, novit vitium, quia ipse fecit naturam;
quid ipse condidit, quid de nostra cupiditate
accessit, discernit. Scit se sano homini praeceptum
dedisse, ne languorem incurreret; dixisse in paradiso:
Hoc manduca, et hoc noli <note>(Id. II, 16, 17)</note>. Non
audivit sanus medici praeceptum, ut non caderet; audiat
vel aegrotus, ut surgat. <hi>Ego dixi: Domine, miserere
mei; sana animam meam, quoniam peccavi tibi.</hi> In
factis meis, in peccatis meis non accuso fortunam,
non dico, Hoc mihi fecit fatum; non dico, Adulterum
me fecit Venus, et latronem me fecit Mars, et avarum
<pb n="0459"/>
me fecit Saturnus. <hi>Ego dixi: Domine miserere mei,
sana animam meam, quoniam peccavi tibi.</hi> Numquid
hoc Christus? numquid hoc caput illud nostrum sine
peccato? numquid ille qui ea quae non rapuit exsolvebat <note>(Psal. LXVIII, 5)</note>?
numquid ille solus in mortuis
liber <note>(Psal. LXXXVII, 6)</note>? Liber enim in mortuis, quia
sine peccato: quia omnis qui facit peccatum, servus
est peccati <note>(Joan. VIII, 34)</note>. Numquid ergo ipse? Imo
ipse ex membris suis, quia vox membrorum ipsius vox
ipsius; quia et vox capitis nostri vox nostra. In illo
enim eramus, quando dixit: <hi>Tristis est anima mea
usque ad mortem <note>(Matth. XXVI, 38)</note>
          </hi>. Non enim timebat
mori, qui venerat mori; aut recusabat mori, qui potestatem
habebat animam suam ponendi, et potestatem
habebat iterum sumendi eam <note>(Joan. X, 18)</note>: sed
loquebantur membra in capite, et loquebatur caput
pro membris. In illo ergo vocem nostram invenimus: <hi>Sana animam meam, quoniam peccavi tibi.</hi> 
 In illo enim
eramus, cum dixit: <hi>Deus meus, Deus meus, utquid me
dereliquisti <note>(Matth. XXVII, 46)</note>
          </hi>? In ipso enim psalmo
ubi in capite hic versus est, consequenter dicitur: <hi>Verba delictorum meorum 
 <note>(Psal. XXI, 2)</note>
          </hi>. Quorum delictorum
in illo, nisi quia vetus homo noster simul
crucifixus est cum illo, ut evacuaretur corpus peccati,
et ultra non serviamus peccato <note>(Rom. VI, 6)</note>? Ad illum
et in illo dicamus: <hi>Ego dixi: Domine, miserere
mei; sana animam meam, quoniam peccavi tibi.</hi> </p>
        </div3>
<div3>
          <head>7.</head>
          <p>
 <hi>[vers. 6] Inimici mei dixerunt mala mihi: Quando
morietur, et peribit nomen ejus.</hi> Jam ista diximus, et
hinc coepimus; et ut alia dicamus, non opus est iterare,
quod tam recenti sermone impressum est auribus
et cordibus vestris.</p>
        </div3>
<div3>
          <head>8.</head>
          <p>
 <hi>[vers. 7.] Et ingrediebantur ut viderent.</hi> Quod
passus est Christus, patitur et Ecclesia; quod passum
est caput, patiuntur et membra. Numquid enim servus
est major Domino suo, aut discipulus super magistrum? <hi>Si me,</hi> 
 inquit, <hi>persecuti sunt, et vos persequentur.
Si patrem familias Beelzebub vocaverunt, quanto
magis domesticos ejus <note>(Matth. X, 24, et Joan. XV, 20)</note>
          </hi>? <hi>Ingrediebantur ut viderent.</hi> 
 Judas ille ad caput nostrum
erat, ad caput nostrum ingrediebatur ut videret, id est
ut exploraret: non ut haberet quod crederet, sed ut inveniret
quod proderet. Ecce ingrediebatur ille ut videret,
et hoc exemplum in capite nostro propositum est.
Quid illa membra post assumptionem capitis nostri?
Nonne dicit apostolus Paulus: <hi>Propter subintroductos
falsos fratres, qui subintroierunt proscultare libertatem
nostram <note>(Gal. II, 4)</note>
          </hi>? Ergo et isti ingrediebantur ut
viderent, sunt enim hypocritae, simulatores mali adjungentes
se ficta charitate, captantes omnes motus,
omnia verba sanctorum, in omnibus laqueos inquirentes.
Et quid illis fit? Videte quid sequitur: <hi>Vana
locutum est cor eorum:</hi> id est, loquuntur quasi ficta
dilectione; vanum est quod loquuntur, verum non
est, solidum non est. Et quia captant unde inveniant
accusationem, quid ait? <hi>Congregaverunt iniquitatem
sibi.</hi> Parantes enim calumnias inimici, quasi magni
sibi videntur, quia habent quod accusent. <hi>Sibi congregaverunt
<pb n="0460"/>
iniquitatem. Sibi,</hi> inquit, non mihi. Quomodo
Judas sibi, non Christo, sic et simulatores Ecclesiae
sibi, non nobis: quia de illis et alibi dicitur: <hi>Et mentita est iniquitas sibi 
 <note>(Psal. XXVI, 12)</note>
          </hi>. <hi>Congregaverunt
iniquitatem sibi.</hi> Et quia intraverunt ut viderent, <hi>Egrediebantur foras, et loquebantur.</hi> 
 Ille qui intravit
ut videret, egrediebatur foras et loquebatur.
Utinam intus esset, et vera loqueretur! non exiret
foras ubi falsa loquitur. Traditor et persecutor est,
egressus foras loquitur. Si ad membra Christi pertines,
veni intro, haere capiti. Tolera zizania si triticum
es; tolera paleam, si frumentum es <note>(Matth. XIII,
50)</note>; tolera pisces malos intra retia, si piscis bonus es.
Quare ante tempus ventilationis avolasti? Quare ante
tempus messis etiam frumenta eradicasti tecum? Quare
antequam ad littus venires, retia disrupisti? <hi>Egrediebantur
foras, et loquebantur.</hi> </p>
        </div3>
<div3>
          <head>9.</head>
          <p>
 <hi>[vers. 8.] In idipsum adversum me susurrabant
omnes inimici mei.</hi> Adversum me omnes in idipsum:
quanto melius mecum in idipsum? Quid est, <hi>adversum
me in idipsum?</hi> Uno consilio, una conspiratione.
Christus ergo loquitur eis: Consentitis adversum me,
consentite mihi: quid adversum me? quare non mecum?
Idipsum si semper haberetis, non vos in schismata
divideretis. Apostolus enim dicit: <hi>Obsecro vos,
fratres, ut idipsum dicatis omnes, et non sint in vobis
schismata <note>(I Cor. I, 10)</note>
          </hi>. <hi>In idipsum adversus me susurrabant
omnes inimici mei: adversum me cogitabant mala
mihi.</hi> Sibi potius, quia <hi>congregaverunt iniquitatem sibi:</hi> 
sed ideo mihi, quia ex animo suo pendendi sunt. Non
enim quia nihil facere potuerunt, nihil facere voluerunt.
Nam et diabolus Christum exstinguere concupivit,
et Judas Christum occidere voluit; occiso autem
Christo et resurgente, nos vivificati sumus: diabolo
tamen et Judae merces malae voluntatis redditur, non
nostrae salutis. Nam ut noveritis ex animo quemque
pendendum ad retributionem vel praemii vel poenae,
invenimus homines bonum dixisse cuidam, et tale
bonum quale nos optamus, et tamen maledicos appellatos.
Quando a caeco illo quondam, jam illuminato
et corpore et corde, convincebantur Judaei, videntes
corpore, caeci corde: ait illis idem jam videns: <hi>Numquid et vos discipuli ejus vultis esse?</hi> 
 Et illi, inquit
Evangelium, <hi>maledixerunt ei dicentes: Tu sis
discipulus ejus <note>(Joan. IX, 27 et 28)</note>
          </hi>. Hoc nobis omnibus
eveniat, quod illi maledicendo dixerunt. Maledictio
ista appellata est ex malevolo errore dicentium, non
ex aliquo malo verborum: quo animo dixerint, non
quid dixerint attendit, qui eos maledixisse narravit. <hi>Adversum me cogitabant mala mihi.</hi> 
 Et quae mala Christo,
quae mala martyribus? Omnia in bonum vertit
Deus.</p>
        </div3>
<div3>
          <head>10.</head>
          <p>
 <hi>[vers. 9.] Verbum iniquum disposuerunt adversus
me.</hi> Quale verbum iniquum? Ipsum caput attende: <hi>Occidamus eum, et nostra erit haereditas 
 (Matth. XXI,
<pb n="0461"/>
38)</hi>. Stulti! quomodo vestra erit haereditas? quia occidistis
eum? Ecce et occidistis eum, et vestra non erit
haereditas. <hi>Numquid qui dormit non adjiciet ut resurgat?</hi> 
Quando vos exsultastis occidisse eum, ille dormivit:
dicit enim et in alio psalmo, <hi>Ego dormivi.</hi> Illi saevierunt,
et occidere voluerunt: <hi>Ego dormivi.</hi> Nam si
noluissem, nec dormissem. <hi>Ego dormivi:</hi> quia <hi>potestatem
habeo ponendi animam meam, et potestatem habeo
iterum sumendi eam <note>(Joan. X, 18)</note>
          </hi>. <hi>Ego dormivi, et
somnum cepi, et exsurrexi <note>(Psal. III, 6)</note>
          </hi>. Saeviant ergo
Judaei, terra tradatur in manus impii <note>(Job IX, 24)</note>,
caro permittatur manibus persequentium, suspendant
in ligno, clavis transfigant, laneca perfodiant: <hi>Numquid
qui dormit non adjiciet ut resurgat?</hi> Utquid dormivit?
Quia Adam forma erat futuri <note>(Rom. V, 14)</note>:
et Adam dormivit, quando de latere ejus Eva facta
est <note>(Gen. II, 21)</note>. Adam in figura Christi, Eva in figura
Ecclesiae: unde est appellata mater vivorum.
Quando fabricata est Eva? Dum dormiret Adam.
Quando de latere Christi sacramenta Ecclesiae profluxerunt?
Cum dormiret in cruce. <hi>Numquid qui dormit
non adjiciet ut resurgat?</hi> </p>
        </div3>
<div3>
          <head>11.</head>
          <p>
 <hi>[vers. 10.]</hi> Et unde dormivit? Ex illo qui ingressus
est ut videret, et congregavit iniquitatem sibi. <hi>Etenim homo pacis meae, in quem speravi, qui edebat
panes meos, ampliavit super me calcaneum.</hi> 
 Erexit super
me pedem: conculcare me voluit. Quis est iste homo
pacis ipsius? Judas. Et in illum Christus speravit,
quia dixit, <hi>In quem speravi?</hi> Nonne illum ab initio
noverat? nonne antequam nasceretur futurum sciebat?
nonne omnibus discipulis suis dixerat, <hi>Ego vos
duodecim elegi, et unus ex vobis diabolus est <note>(Joan. VI,
71)</note>
          </hi>? Quomodo ergo in illum speravit, nisi quia in
membris suis ipse est, et quod multi fideles de Juda
speraverunt, hoc in se transfiguravit Dominus? Quando
enim videbant Judam multi qui crediderant in
Christum, ambulare inter duodecim discipulos, sperabant
in illum aliqui; quia talis erat, quales et
caeteri: Christus autem quia in membris suis erat hoc
sperantibus, quomodo in illis est esurientibus et sitientibus;
quomodo dixit <hi>Esurivi,</hi> sic dixit <hi>Speravi.</hi> 
Proinde si sic illi dicamus, Domine, quando sperasti?
quomodo illi dictum est, Domine, quando esuristi?
Quomodo nobis ibi dixit, <hi>Cum uni ex minimis meis
fecistis, mihi fecistis <note>(Matth. XXV, 37, 40)</note>
          </hi>; sic potest
dicere: Cum unus ex minimis meis speravit, ego
speravi. In quem speravi? <hi>Homo pacis meae, in quem
speravi, qui edebat panes meos.</hi> Quomodo ipsum ostendit
in passione, de istis verbis prophetiae? Per buccellam
illum designavit <note>(Joan. XIII, 26)</note>, ut appareret
de illo dictum, <hi>Qui edebat panes meos.</hi> Rursus quando
venit ut traderet eum, osculum illi dedit <note>(Matth. XXVI,
49)</note>, ut appareret de illo dictum, <hi>Homo pacis meae.</hi> </p>
        </div3>
<div3>
          <head>12.</head>
          <p>
 <hi>[vers. 11.] Tu autem, Domine, miserere mei.</hi> Hoc
ex forma servi, hoc ex forma inopis et pauperis. <hi>Beatus</hi> 
 enim <hi>qui intelligit super egenum et pauperem.
Miserere mei, et resuscita me, et reddam illis.</hi> Videte
quando dictum est, jam factum est. Occiderunt enim
<pb n="0462"/>
Christum Judaei, ne perderent locum <note>(Joan. XI, 48)</note>:
illo occiso perdiderunt locum; eradicati a regno,
dispersi sunt. Suscitatus reddidit illis tribulationem:
reddidit ad admonitionem, nondum ad damnationem.
Civitas enim illa in qua fremuit populus, tanquam
leo rapiens et rugiens, exclamans, <hi>Crucifige, crucifige <note>(Luc. XXIII, 21, et Joan. XIX, 6)</note>
          </hi>,
eradicatis inde Judaeis,
Christianos habet, a Judaeo nullo inhabitatur.
Plantata est ibi Ecclesia Christi, unde eradicatae sunt
spinae Synagogae. Proinde vere ignis eorum exarsit,
sicut in spinis <note>(Psal. CXVII, 12)</note>: Dominus autem tanquam
lignum viride erat. Hoc ipse ait, quando plangebant
quaedam mulieres veluti moriturum Christum, <hi>Nolite flere super me, sed super vos ipsas flete, et super
filios vestros:</hi> 
 ex hoc praedicens, <hi>Suscita me, et reddam
illis. Si enim in viridi ligno haec faciunt, in arido
quid fiet <note>(Luc. XXIII, 28, 31)</note>
          </hi>? Quando possit viride
lignum consumi ab igne spinarum? Exarserunt enim
velut ignis in spinis. Ignis spinas consumit, et cuicumque
viridi ligno adhibetur, difficile accenditur,
humor enim ligni resistit flammae lentae et marcidae,
tamen idoneae ad consumendas spinas. <hi>Et suscita me, et
reddam illis.</hi> Ne forte sane, fratres, minus potentem Filium,
quam Patrem putetis, ex eo quia dixit, <hi>Suscita me,</hi> 
quod ipse se suscitare non possit. Hoc enim suscitavit
quod mori poterat: id est, caro mortua est, caro
suscitata est. Ne tamen putetis, quia Deus Pater Christi
potuit suscitare Christum, id est carnem Filii sui;
et ipse Christus, cum Verbum sit Dei aequale Patri,
non poterat carnem suam suscitare: audite ex Evangelio, <hi>Solvite templum hoc, et in triduo suscitabo illud.</hi> 
Hoc autem Evangelista, ne etiam inde dubitaremus. <hi>dicebat,</hi> 
 inquit, <hi>de templo corporis sui <note>(Joan. II, 19,
21)</note>
          </hi>, <hi>et resuscita me, et reddam illis.</hi> </p>
        </div3>
<div3>
          <head>13.</head>
          <p>
 <hi>[vers. 12.] In hoc cognovi quoniam voluisti me,
quoniam non gaudebit inimicus meus super me.</hi> Quia
gavisi sunt Judaei, quando viderunt Christum crucifixum;
implesse se arbitrati sunt voluntatem nocendi:
effectum fructum saevitiae suae viderunt Christum in
cruce pendentem; agitaverunt caput, <hi>Si Filius Dei
est, descendat de cruce <note>(Matth. XXVII, 39, 40)</note>
          </hi>. Non
descendebat qui poterat: non potentiam demonstrabat,
sed patientiam docebat. Si enim haec illis dicentibus
de cruce descenderet, quasi insultantibus cessisse
videretur, et victus opprobria tolerare non
potuisse crederetur: magis mansit in cruce illis insultantibus,
fixus illis nutantibus. Ideo enim et caput
agitabant, quia vero capiti non inhaerebant. Docuit
nos plane ille patientiam. Nam quod est fortius fecit,
qui noluit facere quod Judaei provocabant. Multo est
enim potentius de sepulcro surgere, quam de cruce
descendere. <hi>Quoniam non gaudebit inimicus meus super
me.</hi> Gavisi sunt ergo tunc: resurrexit Christus,
glorificatus est Christus. Vident modo in nomine ipsius
converti genus humanum, modo insultent, modo caput
agitent: imo jam caput figant; aut si agitant
caput, stupendo et mirando agitent. Modo enim dicunt:
<pb n="0463"/>
Numquid forte ille est quem dixerunt Moyses
et Prophetae? De illo enim dixerunt: <hi>Sicut ovis ad
immolandum ductus est, et sicut agnus coram tondente
se sine voce, sic non aperuit os suum: vulneribus ejus
sanati sumus <note>(Isai. LIII, 5, 7)</note>
          </hi>. Videmus enim, quia
crucifixus iste ducit post se genus humanum; et sine
causa dixerunt patres nostri: <hi>Occidamus eum, ne
saeculum post illum pergat <note>(Joan. XII, 19)</note>
          </hi>. Forte non
post eum pergeret, si non esset occisus. <hi>In hoc cognovi
quoniam voluisti me, quoniam non gaudebit inimicus
meus super me.</hi> </p>
        </div3>
<div3>
          <head>14.</head>
          <p>
 <hi>[vers. 13, 14.] Me autem propter innocentiam
meam suscepisti.</hi> Vere innocentiam: integritatem sine
peccato, redditionem sine debito, flagellum sine merito. <hi>Propter innocentiam meam suscepisti me, et confirmasti
me in conspectu tuo in aeternum.</hi> 
 Confirmasti
me in aeternum, infirmasti ad tempus: confirmasti in
conspectu tuo, infirmasti in conspectu hominum.
Quid ergo? Laudes illi, gloria illi. <hi>Benedictus Dominus
Deus Israel.</hi> Ille est enim Deus Israel, Deus noster,
Deus Jacob, Deus minoris filii, Deus minoris populi.
Nemo dicat: De Judaeis hoc dixit, non sum ego
Israel. Magis Judaei non sunt Israel. Major enim filius,
ipse est major populus reprobatus; minor, populus
dilectus. <hi>Major serviet minori <note>(Gen. XXV, 23)</note>
          </hi>,
modo impletum est: modo, fratres, nobis serviunt
Judaei, tanquam capsarii nostri sunt, studentibus nobis
codices portant. Audite in quo nobis Judaei serviunt,
et non sine causa. Cain ille frater major, qui
occidit minorem fratrem, accepit signum ne occideretur,
id est, ut maneat ipse populus <note>(Id. IV, 15)</note>.
Apud illos sunt Prophetae et Lex; in qua Lege et in
quibus Prophetis Christus praedicatus est. Quando
agimus cum Paganis, et ostendimus hoc evenire modo
in Ecclesia Christi, quod ante praedictum est de nomine
Christi, de capite et corpore Christi, ne putent
nos finxisse illas praedictiones, et ex his rebus quae
acciderunt, quasi futurae essent, nos conscripsisse,
proferimus codices Judaeorum. Nempe Judaei inimici
nostri sunt, de chartis inimici convincitur adversarius.
Omnia ergo Dominus distribuit, omnia pro salute
nostra ordinavit. Praedixit ante nos, implevit
hoc tempore nostro, et quae nondum implevit, impleturus
est. Itaque tenemus redditorem, ut credamus
debitorem: quia et illa quae nondum dedit, dabit;
sicut ea quae nondum dederat, dedit. Si quis
probare vult ubi sint scripta, legat Moysen et Prophetas.
Si aliquis perstrepit inimicus, et dicit, Vos
vobis prophetias finxistis; proferantur codices Judaeorum,
quia major serviet minori. Ibi legant ista
praedicta, quae modo videmus impleta, et dicamus
omnes: <hi>Benedictus Dominus Deus Israel, a saeculo et
in saeculum: et dicet omnis populus, Fiat, fiat.</hi> 
</p>
        </div3>
      </div1>

<div1>
        <head>IN PSALMUM XLI ENARRATIO. SERMO AD PLEBEM.</head>

<pb n="0464"/>
<div3>
          <head>1.</head>
          <p>
 <hi>[vers. 1-3.]</hi> Olim est ut desiderat anima nostra in
verbo Dei gaudere vobiscum, et in illo vos salutare,
qui est nostrum adjutorium et salutare. Quod ergo
Dominus dat, audite per nos, et in illo exsultate nobiscum
in sermone ejus, et in veritate et in charitate
ejus. Psalmum enim suscepimus, de quo loquendum
est vobis, congruum desiderio vestro. Coepit enim
ipse psalmus a sancto quodam desiderio, et ait qui sic
cantat: <hi>Quemadmodum desiderat cervus ad fontes aquarum,
ita desiderat anima mea ad te, Deus.</hi> Quis ergo
est qui hoc dicit? Si volumus, nos sumus. Et quid
quaeras extra quisnam sit, cum in tua potestate sit
esse quod quaeris? Tamen non unus homo est, sed
unum corpus est: corpus autem Christi Ecclesia est <note>(Coloss. I, 24)</note>.
Nec in omnibus qui intrant Ecclesiam,
invenitur tale desiderium: sed tamen quicumque
suavitatem Domini gustaverunt, et quod eis sapit
agnoscunt in Cantico, non putent se solos esse; sed
talia semina sparsa credant in agro dominico, toto
orbe terrarum, et cujusdam unitatis christianae esse
vocem hanc: <hi>Quemadmodum desiderat cervus ad fontes
aquarum, sic desiderat anima mea ad te, Deus.</hi> Et
quidem non male intelligitur vox esse eorum qui,
cum sint catechumeni, ad gratiam sancti lavacri festinant.
Unde et solemniter cantatur hic psalmus, ut ita
desiderent fontem remissionis peccatorum, <hi>quemadmodum
desiderat cervus ad fontes aquarum.</hi> Sit hoc,
habeatque locum intellectus iste in Ecclesia et veracem
et solemnem. Verumtamen, fratres, videtur mihi
etiam in Baptismate fidelibus nondum esse satiatum
tale desiderium: sed fortassis, si norunt ubi peregrinentur,
et quo eis transeundum sit, etiam ardentius
inflammantur.</p>
        </div3>
<div3>
          <head>2.</head>
          <p>
 Denique titulus ejus est: <hi>In finem, in intellectum 
 filiis Core, Psalmus.</hi> Filios Core invenimus et in
aliis Psalmorum titulis <note>(Psal. XLIII-XLVIII)</note>, et jam
tractasse nos meminimus, et locutos esse quid sibi
hoc nomen velit: ita tamen nunc commemorandus
est iste titulus, ut non nobis quasi praejudicet quod
jam diximus, ut deinceps non dicamus: non enim
ubicumque diximus, omnes adfuerunt. Core aliquis
homo fuerit, sicut fuit, habueritque filios qui appellarentur
filii Core <note>(Num. XXVI, 11)</note>: nos tamen arcanum
sacramenti scrutemur, ut nomen hoc mysterium,
quo gravidum est, pariat. Magni enim sacramenti res
est, ut Christiani appellentur filii Core. Unde filii
Core? Filii sponsi, filii Christi. Dicti sunt enim Christiani,
filii sponsi <note>(Matth. IX, 15)</note>. Quare ergo Core
Christus? Quia Core interpretatur Calvaria. Multo
remotius est hoc. Quaerebam quare Core Christus:
intentius quaero quare Christus ad Calvariam pertinere
videatur. Nonne jam occurrit in loco Calvariae
crucifixus <note>(Matth. XXVII, 33)</note>? Occurrit omnino. Ergo filii
<pb n="0465"/>
sponsi, filii passionis illius, filii redempti sanguine
illius, filii crucis illius, portantes in fronte quod inimici
in Calvariae loco fixerunt, appellantur filii Core:
illis cantatur iste psalmus in intellectum. Intellectu
itaque excitemur; et si nobis cantatur, intelligamus.
Quid intellecturi sumus? in quem intellectum psalmus
iste cantatur? Audeo dicere: invisibilia enim
ejus a creatura mundi per ea quae facta sunt intellecta
conspiciuntur <note>(Rom. I, 20)</note>. Eia, fratres, aviditatem
meam capite, desiderium hoc mecum communicate:
simul amemus, simul in hac siti exardescamus, simul
ad fontem intelligendi curramus. Desideremus ergo
velut cervus fontem, excepto illo fonte quem propter
remissionem peccatorum desiderant baptizandi, et
jam baptizati desideremus illum fontem, de quo Scriptura
alia dicit: <hi>Quoniam apud te est fons vitae.</hi> Ipse
enim fons et lumen est: quoniam <hi>in lumine tuo videbimus
lumen <note>(Psal. XXXV, 10)</note>
          </hi>. Si et fons est, et lumen
est; merito et intellectus est, quia et satiat animam
avidam sciendi; et omnis qui intelligit, luce quadam
non corporali, non carnali, non exteriore, sed interiore
illustratur. Est ergo, fratres, quaedam lux intus,
quam non habent qui non intelligunt. Unde jam eos
qui desiderant hunc fontem vitae, et inde aliquid carpunt,
alloquitur Apostolus obsecrans, et dicit: <hi>Ut
jam non ambuletis sicut et Gentes ambulant in vanitate
mentis suae, obscurati intelligentia, alienati a vita Dei
per ignorantiam quae est in illis, propter caecitatem cordis
ipsorum <note>(Ephes. IV, 17, 18)</note>
          </hi>. Si ergo illi obscurati
sunt intelligentia, id est, quia non intelligunt, obscurantur;
ergo qui intelligunt illuminantur. Curre ad
fontes, desidera aquarum fontes. Apud Deum est fons
vitae et insiccabilis fons: in illius luce lumen inobscurabile.
Lumen hoc desidera, quemdam fontem,
quoddam lumen quale non norunt oculi tui; cui lumini
videndo oculus interior praeparatur, cui fonti
hauriendo sitis interior inardescit. Curre ad fontem,
desidera fontem: sed noli utcumque, noli ut qualecumque
animal currere; ut cervus curre. Quid est,
ut cervus? Non sit tarditas in currendo, impigre
curre, impigre desidera fontem. Invenimus enim insigne
velocitatis in cervo.</p>
        </div3>
<div3>
          <head>3.</head>
          <p>
 Sed forte non hoc Scriptura solum nos in cervo
considerare voluit, sed et aliud. Audi quid aliud est in
cervo. Serpentes necat, et post serpentium interemptionem
majori siti inardescit, peremptis serpentibus
ad fontes acrius currit. Serpentes vitia tua sunt: consume
serpentes iniquitatis, tunc amplius desiderabis
fontem veritatis. Avaritia forte in te tenebrosum aliquid
sibilat, et sibilat adversus verbum Dei, sibilat
adversus praeceptum Dei: et quia tibi dicitur, Contemne
aliquid, ne facias iniquitatem; si mavis facere
iniquitatem, quam aliquod commodum temporale
contemnere, morderi eligis a serpente, quam perimere
serpentem. Cum ergo adhuc faveas vitio tuo,
cupiditati tuae, avaritiae tuae, serpenti tuo; quando in
te invenio tale desiderium, quo curras ad fontem
<pb n="0466"/>
aquarum? quando concupiscis fontem sapientiae, cum
adhuc labores in veneno malitiae? Interfice in te
quidquid contrarium est veritati: et cum te videris
tanquam vacare a cupiditatibus perversis, noli remanere
quasi non sit quod desideres. Est enim aliquid,
quo te tollas; si jam egisti in te, ut non sit impeditor
contra te. Dicturus enim es forte jam mihi, si cervus
es: Deus novit non me jam avarum, non me jam cujusquam
rem concupiscere, non adulterii cupiditate
flagrare, non cujusquam odio invidiaque tabescere,
et caetera hujusmodi; dicturus es, Non habeo haec:
et quaeris forte unde delecteris. Desidera unde delecteris;
desidera <hi>ad fontes aquarum:</hi> habet Deus unde
te reficiat, et impleat venientem ad se, et sitientem
post interemptionem serpentium, tanquam velocem
cervum.</p>
        </div3>
<div3>
          <head>4.</head>
          <p>
 Est aliud quod animadvertas in cervo. Traduntur
cervi, et a quibusdam etiam visi sunt; non enim de illis
tale aliquid scriberetur, nisi antea videretur: dicuntur
ergo cervi vel quando in agmine suo ambulant, vel
quando natando alias terrarum partes petunt, onera
capitum suorum super se invicem ponere, ita ut unus
praecedat, et sequantur qui supra eum capita ponant,
et supra illos alii consequentes, et deinde alii, donec
agmen finiatur: ille autem unus qui pondus capitis in
primatu portabat, fatigatus redit ad posteriora, ut alius
ei succedat, qui portet quod ille portabat, atque ille fatigationem
suam recreet posito capite, sicut et caeteri
ponebant: ita vicissim portando quod grave est, et
viam peragunt, et invicem se non deserunt. Nonne
quosdam cervos alloquitur Apostolus, dicens: <hi>Invicem
onera vestra portate, et sic adimplebitis legem Christi <note>(Gal. VI, 2)</note>
          </hi> 
?</p>
        </div3>
<div3>
          <head>5.</head>
          <p>
 Talis ergo cervus in fide constitutus, nondum
videns quod credit, cupiens intelligere quod diligit,
patitur et contrarios non cervos, obscuratos intelligentia,
in tenebris interioribus constitutos, vitiorum
cupiditate caecatos; insuper insultantes et dicentes
homini credenti, et quod credit non ostendenti: <hi>Ubi
est Deus tuus?</hi> Quid ergo iste cervus fecerit contra
haec verba, audiamus, ut et ipsi, si possumus, faciamus.
Primo expressit sitim suam: <hi>Quemadmodum,</hi> 
inquit, <hi>cervus desiderat ad fontes aquarum, ita desiderat
anima mea ad te, Deus.</hi> Quid si cervus ad fontes aquarum
lavandi causa desiderat? Utrum ergo bibendi an
lavandi causa, nescimus. Audi quid sequitur, et noli
quaerere: <hi>Sitivit anima mea ad Deum vivum.</hi> Quod
dico, <hi>Quemadmodum cervus desiderat ad fontes aquarum,
ita desiderat anima ad te, Deus,</hi> hoc dico, <hi>Sitivi
anima mea ad Deum vivum.</hi> Quid sitivit? <hi>Quando
veniam et apparebo ante faciem Dei.</hi> Hoc est quod sitio,
venire et apparere. Sitio in peregrinatione, sitio
in cursu: satiabor in adventu. Sed <hi>quando veniam?</hi> 
Et quod citius est Deo, tardum est desiderio. <hi>Quando
veniam et apparebo ante faciem Dei?</hi> Ex illo desiderio
est et hoc, ex quo clamatur alibi: <hi>Unam petii a Domino,
hanc requiram, ut inhabitem in domo Domini per
<pb n="0467"/>
omnes dies vitae meae.</hi> Quare hoc? <hi>Ut contempler,</hi> inquit, <hi>delectationem Domini 
 <note>(Psal. XXVI, 4)</note>
          </hi>. <hi>Quando
veniam et apparebo ante faciem Domini?</hi> </p>
        </div3>
<div3>
          <head>6.</head>
          <p>
 <hi>[vers. 4.]</hi> Interim dum moditor, dum curro, dum
in via sum, antequam veniam, antequam appaream, <hi>Fuerunt mihi lacrymae meae panis die ac nocte, cum
dicitur mihi per singulos dies: Ubi est Deus tuus?
Fuerunt mihi,</hi> 
 inquit, <hi>lacrymae meae,</hi> non amaritudo,
sed <hi>panis.</hi> Suaves erant mihi ipsae lacrymae: sitiens
illum fontem, quia bibere nondum poteram, avidius
meas lacrymas manducabam. Non enim dixit, Factae
sunt mihi lacrymae meae potus, ne ipsas desiderasse
videretur sicut fontes aquarum: sed servata illa siti,
qua inardesco, qua rapior ad fontes aquarum, panis
mihi factae sunt lacrymae meae, dum differor. Et utique
manducando lacrymas suas, sine dubio plus sitit
ad fontes. Die quippe ac nocte factae sunt mihi lacrymae
meae panis. Cibum istum qui panis dicitur,
die comedunt homines, nocte dormiunt: panis autem
lacrymarum et die et nocte comeditur; sive totum
tempus accipias diem et noctem; sive diem intelligas
pro hujus saeculi prosperitate, noctem vero pro hujus
saeculi adversitate. Sive, inquit, in prosperis rebus
saeculi, sive in adversis rebus saeculi, ego desiderii
mei lacrymas fundo, ego desiderii mei aviditatem non
desero: et cum in mundo bene est, mihi male est,
antequam apparebo ante faciem Dei. Quid ergo dici
quasi gratulari me cogis, si aliqua hujus saeculi prosperitas
arriserit? nonne deceptoria est? nonne fluxa,
caduca, mortalis? nonne temporalis, volatica, transitoria?
nonne plus habet deceptionis quam delectationis?
Cur ergo non et in ipsa fiant mihi lacrymae meae
panis? Siquidem et cum felicitas saeculi circumfulget,
quamdiu sumus in corpore, peregrinamur a Domino <note>(II Cor. V, 6)</note>;
et <hi>dicitur mihi quotidie: Ubi est Deus
tuus?</hi> Quia paganus si hoc mihi dixerit, non illi et
ego possum dicere: <hi>Ubi est Deus tuus?</hi> Deum quippe
suum digito ostendit. Intendit enim digitum ad aliquem
lapidem, et dicit: Ecce est Deus meus. <hi>Ubi est
Deus tuus?</hi> Cum lapidem irrisero, et erubuerit qui
demonstravit, tollit oculum a lapide, suspicit coelum,
et forte in solem digitum intendens, iterum dicit:
Ecce Deus meus. <hi>Ubi est Deus tuus?</hi> Invenit ille quod
ostenderet oculis carnis: ego autem non quasi non
habeam quem ostendam, sed non habet ille oculos quibus
ostendam. Potuit enim ille oculis corporis mei
ostendere Deum suum solem: quibus ego oculis
ostendam solis creatorem?</p>
        </div3>
<div3>
          <head>7.</head>
          <p>
 Verumtamen audiendo quotidie, <hi>Ubi est Deus
tuus?</hi> et in lacrymis meis quotidianis pastus, die ac
nocte meditatus sum quod audivi, <hi>Ubi est Deus tuus?</hi> 
quaesivi etiam ego ipse Deum meum, ut si possem,
non tantum crederem, sed aliquid et viderem. Video
enim quae fecerit Deus meus, non autem video ipsum
Deum meum qui fecit haec. Sed quoniam sicut cervus
desidero ad fontes aquarum, et est apud eum fons
vitae, et in intellectum scriptus est Psalmus filiis Core,
et invisibilia Dei per ea quae facta sunt intellecta conspiciuntur;
<pb n="0468"/>
quid agam, ut inveniam Deum meum?
Considerabo terram: facta est terra. Est magna pulchritudo
terrarum; sed habet artificem. Magna miracula
sunt seminum atque gignentium; sed habent ista
omnia creatorem. Ostendo magnitudinem circumfusi
maris, stupeo, miror; artificem quaero: coelum suspicio
et pulchritudinem siderum; admiror splendorem
solis exserendo diei sufficientem, lunam nocturnas
tenebras consolantem. Mira sunt haec, laudanda
sunt haec, vel etiam stupenda sunt haec; neque
enim terrena, sed jam coelestia sunt haec. Nondum
ibi stat sitis mea: haec miror, haec laudo; sed
eum qui fecit haec, sitio. Redeo ad meipsum, et quis
sim etiam ipse qui talia quaero, perscrutor: invenio
me habere corpus et animam; unum quod regam,
aliud quo regar; corpus servire, animam imperare.
Discerno animam melius esse aliquid quam corpus,
ipsumque inquisitorem talium rerum non corpus, sed
animam video: et tamen haec omnia quae collustravi,
per corpus ea me collustrasse cognosco. Terram laudabam,
oculis cognoveram; mare laudabam, oculis
cognoveram; coelum, sidera, solem lunamque laudabam,
oculis cognoveram. Oculi membra sunt carnis,
fenestrae sunt mentis: interior est qui per has videt;
quando cogitatione aliqua absens est, frustra patent.
Deus meus qui fecit haec, quae oculis video, non istis
oculis est inquirendus. Aliquid etiam per seipsum
animus ipse conspiciat: utrum sit aliquid quod non
per oculos sentiam, quasi colores et lucem; non per
aures, quasi cantum et sonum; non per nares quasi
odorum suavitatem; non per palatum et linguam,
quasi saporem; non per totum corpus, quasi duritiem
et mollitiem, rigorem atque fervorem, asperitatem
lenitatemque pertractem; sed utrum sit aliquid
intus quod videam. Quid est, intus videam. Quod neque
color sit, neque sonus, neque odor, neque sapor,
neque calor, aut frigus, aut duritia, aut mollitudo.
Dicatur ergo mihi, quem colorem habeat sapientia.
Cum cogitamus justitiam, ejusque intus in ipsa cogitatione
pulchritudine fruimur, quid sonat ad aures?
quid tanquam vaporeum surgit ad nares? quid ori infertur,
quid manu tractatur et delectat? Et intus est,
et pulchra est, et laudatur, et videtur: et si in tenebris
sunt oculi isti, animus illius luce perfruitur. Quid
est illud quod Tobias videbat, quando videnti filio
caecus consilium vitae dabat <note>(Tob. IV, 2)</note>? Est ergo
aliquid quod animus ipse corporis dominator, rector,
habitator videt; quod non per oculos corporis sentit,
non per aures, non per nares, non per palatum, non
per corporis tactum, sed per seipsum: et utique
melius quod per seipsum, quam quod per servum
suum. Est prorsus; seipsum enim per seipsum videt,
et animus ipse ut norit se, videt se. Nec utique ut
videat se, corporalium oculorum quaerit auxilium:
imo vero ab omnibus corporis sensibus, tanquam impedientibus
et perstrepentibus abstrahit se ad se,
<pb n="0469"/>
ut videat se in se, ut noverit se apud se. Sed numquid
aliquid tale Deus ipsius est, qualis est animus?
Non quidem videri Deus nisi animo potest, nec tamen
ita ut animus videri potest. Aliquid enim quaerit animus
iste quod Deus est, de quo illi non insultent qui
dicunt: <hi>Ubi est Deus tuus?</hi> Aliquam quaerit incommutabilem
veritatem, sine defectu substantiam.
Non est talis ipse animus: deficit, proficit; novit,
ignorat; meminit, obliviscitur; modo illud vult, modo
non vult. Ista mutabilitas non cadit in Deum. Si
dixero, Mutabilis est Deus, insultabunt mihi qui dicunt: <hi>Ubi est Deus tuus?</hi> </p>
        </div3>
<div3>
          <head>8.</head>
          <p>
 <hi>[vers. 5.]</hi> Quaerens ergo Deum meum in rebus
visibilibus et corporalibus, et non inveniens; quaerens
ejus substantiam in meipso, quasi sit aliquid qualis
ego sum, neque hoc inveniens; aliquid super animam
esse sentio Deum meum. Ergo, ut eum tangerem, <hi>Haec meditatus sum, et effudi super me animam meam.</hi> 
Quando anima mea contingeret quod super animam
meam quaeritur, nisi anima mea super seipsam effunderetur?
Si enim in seipsa remaneret, nihil aliud quam
se videret: et cum se videret, non utique Deum suum
videret. Dicant jam insultatores mei, <hi>Ubi est Deus tuus?</hi> 
dicant: ego quamdiu non video, quamdiu differor,
manduco die ac nocte lacrymas meas. Dicant illi
adhuc, <hi>Ubi est Deus tuus?</hi> quaero ego Deum meum in
omni corpore, sive terrestri, sive coelesti, et non invenio:
quaero substantiam ejus in anima mea, et non
invenio: meditatus sum tamen inquisitionem Dei
mei, et per ea quae facta sunt, invisibilia Dei mei
cupiens intellecta conspicere <note>(Rom. I, 20)</note>, <hi>effudi
super me animam meam;</hi> et non jam restat quem tangam,
nisi Deum meum. Ibi enim domus Dei mei, super
animam meam: ibi habitat, inde me prospicit,
inde me creavit, inde me gubernat, inde mihi consulit,
inde me excitat, inde me vocat, inde me dirigit,
inde me ducit, inde me perducit.</p>
        </div3>
<div3>
          <head>9.</head>
          <p>
 Ille enim qui habet altissimam in secreto domum,
habet etiam in terra tabernaculum. Tabernaculum
ejus in terra, Ecclesia ejus est adhuc peregrina.
Sed hic quaerendus est, quia in tabernaculo invenitur
via, per quam venitur ad domum. Etenim cum effunderem
super me animam meam, ad attingendum
Deum meum, quare hoc feci? <hi>Quoniam ingrediar in
locum tabernaculi.</hi> Nam extra locum tabernaculi errabo
quaerens Deum meum. <hi>Quoniam ingrediar in
locum tabernaculi admirabilis, usque ad domum Dei.</hi> 
In locum tabernaculi ingrediar, admirabilis tabernaculi,
usque ad domum Dei. Jam enim multa admiror
in tabernaculo. Ecce quanta admiror in tabernaculo!
Tabernaculum enim Dei in terra, homines sunt fideles:
admiror in eis ipsorum membrorum obsequium;
quia non in eis regnat peccatum ad obediendum desideriis
ejus, nec exhibent membra sua arma iniquitatis
peccato, sed exhibent Deo vivo in bonis operibus:
animae servienti Deo membra corporalia militare
admiror <note>(Id. VI, 12, 13)</note>. Respicio et ipsam animam
<pb n="0470"/>
obedientem Deo, distribuentem opera actus sui, frenantem
cupiditates, pellentem ignorantiam, extendentem
se ad omnia aspera et dura toleranda,
justitiam et charitatem impendentem caeteris. Miror
et istas virtutes in anima: sed adhuc in loco tabernaculi
ambulo. Transeo et haec: et quamvis admirabile
sit tabernaculum, stupeo cum pervenio usque ad
domum Dei. De qua domo dicit in alio psalmo, cum
proposuisset sibi quamdam duram et difficilem
quaestionem, quare in hac terra plerumque bene est
malis, et male est bonis, et ait: <hi>Suscepi cognoscere, hoc
labor est ante me, donec introeam in sanctuarium Dei, et
intelligam in novissima <note>(Psal. LXXII, 16, 17)</note>
          </hi>. Ibi est enim
fons intellectus, in sanctuario Dei, in domo Dei. Ibi intellexit
iste in novissima, et solvit quaestionem de felicitate
iniquorum, et labore justorum. Quomodo solvit?
Quia mali cum hic differuntur, ad poenas sine fine
servantur; et boni cum hic laborant, exercentur, ut
in fine haereditatem consequantur. Et hoc ille in sanctuario
Dei cognovit, intellexit in novissima. Ascendens
tabernaculum, pervenit ad domum Dei. Tamen
dum miratur membra tabernaculi, ita perductus est
ad domum Dei, quamdam dulcedinem sequendo,
interiorem nescio quam et occultam voluptatem,
tanquam de domo Dei sonaret suaviter aliquod organum:
et cum ille ambularet in tabernaculo, audito
quodam interiore sono, ductus dulcedine, sequens
quod sonabat, abstrahens se ab omni strepitu carnis
et sanguinis, pervenit usque ad domum Dei. Nam
viam suam et ductum suum sic ipse commemorat,
quasi diceremus ei, Miraris tabernaculum in hac
terra; quomodo pervenisti ad secretum domus Dei? <hi>In voce,</hi> 
 inquit, <hi>exsultationis et confessionis, soni festivitatem
celebrantis.</hi> Festa cum hic homines celebrant
suae quoque luxuriae, consuetudinem habent constituere
organa ante domos suas, aut ponere symphoniacos,
vel quaeque musica ad luxuriam servientia et
illicientia. Et ubi audita fuerint haec, quid dicimus
qui transimus? Quid hic agitur? Et respondetur nobis,
aliqua esse festa. Natalitia, inquit, celebrant,
nuptiae hic sunt; ut non videantur inepta illa cantica,
sed excusetur festivitate luxuria. In domo Dei festivitas
sempiterna est. Non enim aliquid ibi celebratur
et transit. Festum sempiternum, chorus Angelorum:
vultus praesens Dei, laetitia sine defectu. Dies hic
festus ita est, ut nec aperiatur initio, nec fine claudatur.
De illa aeterna et perpetua festivitate sonat nescio
quid canorum et dulce auribus cordis: sed si non
perstrepat mundus. Ambulanti in hoc tabernaculo
et miracula Dei in redemptionem fidelium consideranti,
mulcet aurem sonus festivitatis illius, et rapit
cervum ad fontes aquarum.</p>
        </div3>
<div3>
          <head>10.</head>
          <p>
 <hi>[vers. 6, 7.]</hi> Sed quia, fratres, quamdiu sumus
<pb n="0471"/>
in corpore hoc, peregrinamur a Domino <note>(II Cor. V, 6)</note>,
et corpus quod corrumpitur aggravat animam, et
deprimit terrena inhabitatio sensum multa cogitantem <note>(Sap. IX, 15)</note>:
etsi utcumque nebulis diffugatis ambulando
per desiderium, ad hunc sonum pervenerimus
interdum, ut aliquid de illa domo Dei nitendo capiamus;
onere tamen quodam infirmitatis nostrae ad
consueta recidimus, et ad solita ista dilabimur. Et
quomodo ibi inveneramus unde gauderemus, sic hic
non deerit quod gemamus. Etenim cervus iste manducans
die ac nocte lacrymas suas, raptus desiderio
ad fontes aquarum, interiorem scilicet dulcedinem
Dei, effundens super se animam suam, ut tangeret
quod est super animam suam, ambulans in locum tabernaculi
admirabilis, usque ad domum Dei, et ductus
interioris et intelligibilis soni jucunditate, ut omnia
exteriora contemneret, et in interiora raperetur;
adhuc tamen homo est, adhuc hic gemit, adhuc carnem
fragilem portat, adhuc inter scandala hujus
mundi periclitatur. Respexit ergo ad se, tanquam inde
veniens, et ait sibi constituto inter has tristitias, et
comparans haec illis ad quae videnda ingressus est, et
post quae visa egressus est: <hi>Quare,</hi> inquit, <hi>tristis es,
anima mea, et quare conturbas me?</hi> Ecce jam quadam
interiore dulcedine laetati sumus, ecce acie mentis
aliquid incommutabile, etsi perstrictim et raptim,
perspicere potuimus: quare adhuc conturbas me,
quare adhuc tristis es? Non enim dubitas de Deo
tuo. Non enim non est quod tibi dicas, contra illos
qui dicunt: <hi>Ubi est Deus tuus?</hi> Jam aliquid incommutabile
persensi, quare adhuc conturbas me? <hi>Spera in
Deum.</hi> Et quasi responderet illi anima ejus in silentio,
Quare conturbo te, nisi quia nondum sum ibi,
ubi est dulce illud, quo sic rapta sum quasi per transitum?
Numquid jam bibo de fonte illo, nihil metuens?
jam nullum scandalum pertimesco? jam de cupiditatibus
omnibus tanquam edomitis victisque secura
sum? Nonne adversus me diabolus vigilat hostis
meus? nonne laqueos mihi quotidie deceptionis intendit?
Non vis ut conturbem te posita in saeculo, et
peregrina adhuc a domo Dei mei? Sed, <hi>Spera in
Deum,</hi> respondet conturbanti se animae suae, et quasi
rationem reddenti perturbationis suae, propter mala
quibus abundat hic mundus. Interim habita in spe.
Spes enim quae videtur, non est spes: si autem quod
non videmus speramus, per patientiam exspectamus <note>(Rom. VIII, 24, 25)</note>.</p>
        </div3>
<div3>
          <head>11.</head>
          <p>
 <hi>Spera in Deum.</hi> Quare <hi>Spera? Quoniam confitebor
illi.</hi> Quid ei confiteberis? <hi>Salutare vultus mei,
Deus meus.</hi> A me mihi salus esse non potest; hoc
dicam, hoc confitebor: <hi>Salutare vultus mei Deus meus.</hi> 
Etenim ut metuat in his, quae utcumque intellecta
cognoscit, respexit iterum sollicitus ne obrepat inimicus:
nondum dicit, Salvus sum ex omni parte. Etenim
primitias habentes Spiritus, in nobismetipsis
ingemiscimus, adoptionem exspectantes redemptionem
corporis nostri <note>(Ibid., 23)</note>. Illa perfecta in nobis salute,
erimus in domo Dei viventes sine fine, et sine fine
audantes eum cui dictum est: <hi>Beati qui habitant in
<pb n="0472"/>
domo tua, in saecula saeculorum laudabunt te <note>(Psal.
LXXXIII, 5)</note>
          </hi>. Hoc nondum est, quia nondum est salus
quae promittitur: sed confiteor Deo meo in spe, et
dico illi, <hi>Salus vultus mei, Deus meus.</hi> Spe enim salvi
facti sumus: spes autem quae videtur, non est spes <note>(Rom. VIII, 24)</note>.
Persevera ergo ut pervenias; persevera
donec veniat salus. Audi ipsum Deum tuum de interiore
tibi loquentem: <hi>Sustine Dominum, viriliter age,
et confortetur cor tuum, et sustine Dominum <note>(Psal.
XXVI, 14)</note>
          </hi>; quoniam <hi>qui perseveraverit usque in finem, hic
salvus erit <note>(Matth. X, 22, et XXIV, 13)</note>
          </hi>. <hi>Quare</hi> ergo <hi>tristis es anima mea, et quare conturbas me? Spera in
Deum, quoniam confitebor illi.</hi> 
 Haec est confessio mea, <hi>Salutare vultus mei, Deus meus.</hi> </p>
        </div3>
<div3>
          <head>12.</head>
          <p>
 <hi>Ad meipsum anima mea turbata est.</hi> Numquid
ad Deum turbatur? Ad me turbata est. Ad incommutabile
reficiebatur, ad mutabile perturbabatur. Novi
quia justitia Dei mei manet: utrum mea maneat,
nescio. Terret enim me Apostolus dicens: <hi>Qui se
putat stare, videat ne cadat <note>(I Cor. X, 12)</note>
          </hi>. Ergo quia non
est in me firmitas mihi, nec est mihi spes de me, <hi>Ad
meipsum turbata est anima mea.</hi> Vis non conturbetur?
Non remaneat in teipso, et dic: <hi>Ad te, Domine,
levavi animam meam <note>(Psal. XXIV, 1)</note>
          </hi>. Hoc planius
audi. Noli sperare de te, sed de Deo tuo. Nam si speras
de te, anima tua conturbatur ad te; quia nondum
invenit unde sit secura de te. Ergo quoniam ad me
conturbata est anima mea, quid restat nisi humilitas,
ut de seipsa anima non praesumat? Quid restat, nisi
ut omnino minimam se faciat, nisi ut se humiliet, ut
exaltari mereatur? Nihil sibi tribuat ut ei ab illo quod
utile est tribuatur. Ergo quia ad me turbata est anima
mea, et hanc perturbationem facit superbia: <hi>Propterea
memoratus sum tui, Domine, de terra Jordanis et
Hermoniim a monte parvo.</hi> Unde memoratus sum tui?
A monte parvo, et de terra Jordanis. Forte de Baptismo,
ubi est remissio peccatorum. Etenim nemo currit
ad remissionem peccatorum, nisi qui displicet
sibi; nemo currit ad remissionem peccatorum, nisi
qui se confitetur peccatorem; nemo se confitetur peccatorem,
nisi humiliando seipsum Deo. Ergo <hi>de terra
Jordanis memoratus sum tui, et de monte parvo:</hi> non
de monte magno; ut de monte parvo tu facias magnum:
quoniam qui se exaltat, humiliabitur; et qui
se humiliat, exaltabitur <note>(Luc. XIV, 11, et XVIII, 14)</note>.
Si autem et interpretationes nominum quaeras, Jordanis
est Descensio eorum. Descende ergo, ut leveris;
noli extolli, ne elidaris, <hi>Et de Hermoniim monte parvo.</hi> 
Hermoniim Anathematio interpretatur. Anathema
teipsum, displicendo tibi: displicebis enim Deo, si
placueris tibi. Ergo quia nobis Deus omnia bona
praestat, quia ipse bonus est, non quia nos digni sumus;
quia ille misericors est, non quia in aliquo
promeruimus; <hi>de terra Jordanis et Hermoniim commemoratus
sum Dei.</hi> Et quia humiliter commemoratur,
exaltatus perfrui merebitur: quia non in se
exaltatur qui in Domino gloriatur.
<pb n="0473"/>
</p>
        </div3>
<div3>
          <head>13. </head>
          <p>
 <hi>[vers. 8.] Abyssus abyssum invocat, in voce cataractarum
tuarum.</hi> Peragere Psalmum possum fortasse,
adjutus studio vestro, cujus fervorem video.
De labore autem vestro non satis curo, ut audiatis;
quando et me qui loquor, ita in his laboribus sudare
cernatis. Aspicientes me laborantem, profecto collaboratis:
non enim mihi laboro, sed vobis. Ergo audite;
quia velle vos video. <hi>Abyssus abyssum invocat, in
voce cataractarum tuarum:</hi> Deo dixit ille qui ejus
commemoratus est de terra Jordanis et Hermoniim:
hoc admirando dixit, <hi>Abyssus Abyssum invocat, in voce
cataractarum tuarum.</hi> Quae abyssus, quam abyssum
invocat? Vere quia iste intellectus abyssus est. Abyssus
enim est profunditas quaedam impenetrabilis, incomprehensibilis:
et maxime solet dici in aquarum
multitudine. Ibi enim altitudo, ibi profunditas: quae
penetrari usque ad fundum non potest. Denique quodam
loco dictum est, <hi>Judicia tua abyssus multa <note>(Psal.
XXXV, 7)</note>
          </hi>: hoc volente Scriptura commendare, quia
judicia Dei non comprehenduntur. Quae ergo abyssus,
quam invocat abyssum? Si profunditas est abyssus,
putamus non cor hominis abyssus est? Quid enim est
profundius hac abysso? Loqui homines possunt, videri
possunt per operationem membrorum, audiri in
sermone: sed cujus cogitatio penetratur, cujus cor
inspicitur? Quid intus gerat, quid intus possit, quid
intus agat, quid intus disponat, quid intus velit,
quid intus nolit, quis comprehendet? Puto non absurde
intelligi abyssum hominem de quo alibi dictum
est: <hi>Accedet homo ad cor altum, et exaltabitur Deus <note>(Psal. LXIII, 7, 8)</note>
          </hi>.
Si ergo homo abyssus est, quomodo
abyssus invocat abyssum? Homo invocat hominem?
invocat quasi quomodo Deus invocatur? Non.
Sed invocat, dicitur ad se vocat. Nam dictum est de
quodam, Mortem invocat: id est, sic vivit, ut mortem
ad se vocet. Nam nemo hominum est qui orationem
faciat, et invocet mortem: sed male vivendo homines
mortem invocant. <hi>Abyssus abyssum invocat,</hi> homo
hominem. Sic discitur sapientia, sic discitur
fides, cum abyssus abyssum invocat. Abyssum invocant
sancti praedicatores verbi Dei. Numquid et ipsi
non abyssus? Ut noveris, quia abyssus et ipsi, Apostolus
ait: <hi>Minimum est ut a vobis dijudicer, aut ab
humano die.</hi> Quanta autem abyssus sit, audite amplius: <hi>Neque enim ego meipsum dijudico 
 <note>(I Cor. IV, 3)</note>
          </hi>. Tantamne
profunditatem creditis esse in homine, quae
lateat ipsum hominem in quo est? Quanta profunditas
infirmitatis latebat in Petro, quando quid in se
ageretur intus nesciebat, et se moriturum cum Domino
vel pro Domino temere promittebat <note>(Joan. XIII,
37)</note>! quanta abyssus erat! Quae tamen abyssus nuda
erat oculis Dei. Nam hoc illi Christus praenuntiabat,
quod in se ipse ignorabat. Ergo omnis homo licet
sanctus, licet justus, licet in multis proficiens, abyssus
est, et abyssum invocat, quando homini aliquid fidei,
aliquid veritatis propter vitam aeternam praedicat. Sed
tunc est utilis abyssus abysso invocatae, quando fit
in voce cataractarum tuarum. <hi>Abyssus abyssum invocat,</hi> 
<pb n="0474"/>
homo hominem lucratur: non tamen in voce sua,
sed <hi>in voce cataractarum tuarum.</hi> </p>
        </div3>
<div3>
          <head>14.</head>
          <p>
 Alium accipite intellectum: <hi>Abyssus abyssum
invocat, in voce cataractarum tuarum.</hi> Ego qui contremisco,
cum ad me perturbata est anima mea, a judiciis
tuis timui vehementer: <hi>judicia</hi> enim <hi>tua abyssus
multa <note>(Psal. XXXV, 7)</note>
          </hi>, et, <hi>abyssus abyssum invocat.</hi> 
Nam sub hac carne mortali, laboriosa, peccatrice,
molestiis et scandalis plena, concupiscentiis obnoxia,
damnatio quaedam est de judicio tuo: quia tu dixisti
peccatori, <hi>Morte morieris,</hi> et, <hi>In sudore vultus tui edes
panem tuum <note>(Gen. II, 17, et III, 19)</note>
          </hi>. Haec abyssus prima
judicii tui. Sed si male hic vixerint homines, <hi>abyssus
abyssum invocat:</hi> quia de poena in poenam transeunt,
et de tenebris ad tenebras, et de profunditate
ad profunditatem, et de supplicio ad supplicium, et
de ardore cupiditatis in flammas gehennarum. Ergo
hoc timuit fortassis homo iste, cum ait: <hi>Ad meipsum
anima mea turbata est: propterea memoratus sum tui,
Domine, de terra Jordanis et Hermoniim.</hi> Humilis esse
debeo. Exhorrui enim judicia tua, vehementer timui
judicia tua: ideo <hi>ad me anima mea turbata est.</hi> Et quae
judicia tua timui? Parvane judicia sunt tua ista?
Magna sunt, dura sunt, molesta sunt: sed utinam
sola essent! <hi>Abyssus abyssum invocat, in voce cataractarum
tuarum.</hi> Quia tu minaris, tu dicis et post illos
labores restare alteram damnationem: <hi>In voce cataractarum
tuarum, abyssus abyssum invocat.</hi> Quo ergo
abibo a facie tua, et a spiritu tuo quo fugiam <note>(Psal.
CXXXVIII, 7)</note>; si abyssus abyssum invocat, si post istos
labores timentur graviores?</p>
        </div3>
<div3>
          <head>15.</head>
          <p>
 <hi>Omnes suspensiones tuae et fluctus tui super me
ingressi sunt.</hi> Fluctus in his quae sentio, suspensurae
in his quae minaris. Omnis perpessio mea, fluctus est
tuus: omnis comminatio tua, suspensura tua est. In
fluctibus invocat abyssus ista, in suspensuris invocat
alteram abyssum. In eo quod laboro, omnes fluctus
tui: in eo quod minaris gravius, omnes suspensiones
tuae super me ingressae sunt. Qui enim
minatur, non premit, sed suspendit. Sed quia liberas,
hoc dixi animae meae: <hi>Spera in Deum, quoniam confitebor
illi; salutare vultus mei, Deus meus.</hi> Quia magis
crebra sunt mala, dulcior erit misericordia tua.</p>
        </div3>
<div3>
          <head>16.</head>
          <p>
 <hi>[vers. 9.]</hi> Ideo sequitur: <hi>In die mandavit
Dominus misericordiam suam, et nocte declarabit.</hi> Nulli
vacat audire in tribulatione. Attendite cum vobis bene
est; audite cum vobis bene est: discite, cum tranquilli
estis, sapientiae disciplinam, et verbum Dei
ut cibum colligite. Quando enim quisque in tribulatione
est, prodesse illi debet quod securus audivit.
Et enim in rebus prosperis mandat tibi Deus misericordiam
suam, si ei fideliter servieris; quia liberat
te de tribulatione; sed non tibi declarat ipsam misericordiam,
quam tibi per diem mandavit, nisi per
noctem. Cum venerit ipsa tribulatio, tunc adjutorio
te non deserit: ostendit tibi verum fuisse quod tibi
per diem mandavit. Etenim scriptum est quodam
<pb n="0475"/>
loco: <hi>Speciosa misericordia Domini in tempore tribulationis,
sicut nubes pluviae in tempore siccitatis <note>(Eccli.
XXXV, 26)</note>
          </hi>. <hi>In die mandavit Dominus misericordiam
suam, et nocte declarabit.</hi> Non tibi ostendit quia subvenit
tibi, nisi venerit tibi tribulatio, unde eruaris ab
illo qui tibi per diem promisit. Ideo admonemur imitari
formicam <note>(Prov. VI, 6)</note>. Sicut enim prosperitas
saeculi significatur die, adversitas saeculi significatur
nocte: ita alio modo prosperitas saeculi significatur
aestate, adversitas saeculi significatur hieme. Et quid
facit formica? Per aestatem colligit, quod ei per hiemem
prosit. Ergo cum est aestas, cum bene est vobis,
cum tranquilli estis, audite verbum Domini. Unde
enim fieri potest ut in hac tempestate saeculi hujus
sine tribulatione totum hoc mare transeatis? unde
fieri potest? cui hoc hominum contigit? Si contigit
alicui, plus metuenda est ipsa tranquillitas. <hi>In die
mandavit Dominus misericordiam suam, et nocte declarabit.</hi> </p>
        </div3>
<div3>
          <head>17.</head>
          <p>
 <hi>[vers. 10-12.]</hi> Quid ergo agas in hac peregrinatione?
quid agas? <hi>Apud me oratio Deo vitae meae.</hi> 
Hoc hic ago cervus sitiens et desiderans ad fontes
aquarum, recordans dulcedinem vocis illius qua
ductus sum per tabernaculum usque ad domum Dei:
quamdiu hoc corpus quod corrumpitur aggravat animam <note>(Sap. IX, 15)</note>,
 <hi>Apud me oratio Deo vitae meae.</hi> Non
enim ut supplicem Deo, empturus sum de transmarinis
locis; aut ut exaudiat me Deus meus navigabo,
ut de longinquo afferam thura et aromata, aut de
grege adducam vitulum vel arietem: <hi>Apud me oratio
Deo vitae meae.</hi> Intus habeo victimam quam immolem,
intus habeo thus quod imponam, intus habeo sacrificium
quo flectam Deum meum: <hi>Sacrificium Deo
spiritus contribulatus <note>(Psal. L, 19)</note>
          </hi>. Quod sacrificium
contribulati spiritus intus habeam, audi: <hi>Dicam Deo,
Susceptor meus es, quare mei oblitus es?</hi> Sic enim hic
laboro, quasi tu oblitus sis mei. Tu autem exerces
me: et novi quia differs mihi, non mihi aufers, quod
promisisti: sed tamen, <hi>quare mei oblitus es?</hi> Tanquam
de voce nostra clamavit et caput nostrum, <hi>Deus,
Deus meus, quare me dereliquisti <note>(Psal. XXI, 2, et
Matth. XXVII, 46)</note>
          </hi>? <hi>Dicam Deo, Susceptor meus es, quare
mei oblitus es?</hi> </p>
        </div3>
<div3>
          <head>18.</head>
          <p>
 <hi>Utquid me repulisti</hi>? ex illa altitudine fontis
intelligentiae incommutabilis veritatis, <hi>Utquid me repulisti?</hi> 
Quare gravedine et pondere iniquitatis meae,
jam illuc inhians, ad ista dejectus sum? Dicit alio loco
ista vox: <hi>Ego dixi in ecstasi mea,</hi> ubi vidit nescio
quid magnum, excessu mentis, <hi>Ego dixi in ecstasi
mea, Projectus sum a facie oculorum tuorum <note>(Psal.
XXX, 23)</note>
          </hi>. Comparavit enim haec in quibus esset, illis
in quae erectus erat, et vidit se longe projectum a
facie oculorum Dei, sicut et hic: <hi>Utquid me repulisti,
et utquid contristatus incedo, dum affligit me inimicus,
dum confringit ossa mea,</hi> tentator ille diabolus, scandalis
ubique crebrescentibus, quorum abundantia refrigescit
<pb n="0476"/>
charitas multorum <note>(Matth. XXIV, 12)</note>? Cum
videamus fortes Ecclesiae plerumque scandalis cedere
nonne dicit corpus Christi: <hi>Confringit</hi> inimicus <hi>ossa
mea?</hi> Ossa enim fortes sunt, et aliquando ipsi fortes
tentationibus cedunt. Haec cum quisque considerat ex
corpore Christi, ex voce corporis Christi, nonne clamat: <hi>Utquid me repulisti, et utquid tristis incedo, dum
affligit me inimicus, dum confringit ossa mea?</hi> 
 Non
carnes meas tantum, sed etiam ossa mea: ut in quibus
putabatur esse aliqua fortitudo, videas cedere in tentationibus,
ut caeteri infirmi desperent, quando fortes
vident succumbere. Quanta ista pericula, fratres mei!</p>
        </div3>
<div3>
          <head>19.</head>
          <p>
 <hi>Exprobraverunt mihi qui tribulant me.</hi> Iterum
illa vox: <hi>Dum dicunt mihi per singulos dies, Ubi est
Deus tuus?</hi> Et maxime ista dicunt in tentationibus Ecclesiae, <hi>Ubi est Deus tuus?</hi> 
 Quantum haec martyres
audierunt, pro nomine Christi fortes et patientes,
quantum illis dictum est, Ubi est Deus vester? Liberet
vos, si potest. Tormenta enim ipsorum extrinsecus
homines videbant, coronas intrinsecus non videbant. <hi>Exprobraverunt mihi qui tribulant me, dum
dicunt mihi per singulos dies, Ubi est Deus tuus?</hi> 
 Et
ego propter haec, quoniam ad me turbata est anima
mea, quid ei aliud quam illud dicam, <hi>Quare tristis es,
anima mea, et quare conturbas me?</hi> Et quasi respondenti,
Non vis ut conturbem te, hic posita in tantis
malis? suspirans ad bona, sitiens et laborans, non vis
ut conturbem te? <hi>Spera in Deum, quoniam adhuc confitebor
illi.</hi> Dicit ipsam confessionem, repetit spei
confirmationem: <hi>Salus vultus mei et Deus meus.</hi> 
</p>
        </div3>
      </div1>

<div1>
        <head>IN PSALMUM XLII ENARRATIO. SERMO AD POPULUM. <hi>In die jejunii, post meridiem habitus.</hi> </head>
<div3>
          <head>1.</head>
          <p>
 Psalmus iste brevis est: sic satisfacit mentibus
auditorum, ut molestus non sit ventribus jejunorum.
Pascatur ex hoc anima nostra, quam tristem esse
dicit, qui cantat in hoc psalmo: tristem, credo, ex
aliquo jejunio suo, vel potius ex aliqua fame sua. Nam
jejunium voluntatis est, fames necessitatis. Esurit
Ecclesia, esurit corpus Christi, et homo ille ubique
diffusus, cujus caput sursum est, membra deorsum:
ejus vocem in omnibus Psalmis vel psallentem vel
gementem, vel laetantem in spe, vel suspirantem in
re, notissimam jam et familiarissimam habere debemus,
tanquam nostram. Non ergo diu est immorandum,
ut insinuemus vobis quis loquatur: sit unusquisque
in Christi corpore, et loquetur hic.</p>
        </div3>
<div3>
          <head>2.</head>
          <p>
 <hi>[vers. 1.]</hi> Nostis autem omnes qui proficiunt, et
qui coelesti illi civitati ingemiscunt, qui peregrinationem
suam norunt, qui viam tenent, qui in desiderio
terrae illius stabilissimae spem tanquam ancoram
praefixerunt: nostis ergo quia hoc genus hominum,
hoc semen bonum, hoc frumentum Christi inter
zizania gemit; et hoc donec veniat tempus messis,
id est usque in finem saeculi, sicut exponit quae
<pb n="0477"/>
non fallitur veritas <note>(Matth. XIII, 18)</note>. Gemens ergo inter
zizania, id est inter malos homines, inter dolosos et
seductores, aut ira turbulentos, aut insidiis venenatos;
circumspiciens simul cum illis esse se tanquam
in uno agro per totum mundum, unam pluviam excipere,
pariter perflari, pariterque secum inter adversa
nutriri, habere simul ista communia dona Dei, malis
bonisque concessa communiter ab illo qui facit solem
suum oriri super bonos et malos, et pluit super justos
et injustos <note>(Id. V, 45)</note>: videns ergo semen Abrahae,
semen sanctum, quanta cum malis a quibus quandoque
separandum est nunc habeat communia, aequaliter
nasci, eamdem conditionem generis humani sortiri,
pariter mortalia ferre corpora, simul uti luce,
fontibus, fructibus, prosperitatibus atque adversitatibus
saeculi, sive fame, sive abundantia, sive pace,
sive bello, sive salute, sive peste; videns quanta habeat
communia cum malis, cum quibus tamen non
habet causam communem, erumpit in hanc vocem: <hi>Judica me, Deus, et discerne causam meam de gente
non sancta. Judica,</hi> 
 inquit, <hi>me, Deus:</hi> non timeo judicium
tuum, quia novi misericordiam tuam. <hi>Judica me,
Deus, et discerne causam meam de gente non sancta.</hi> 
Nunc interim in hac peregrinatione nondum discernis
locum meum, quia simul cum zizaniis vivo usque ad
tempus messis; nondum discernis pluviam meam,
nondum discernis lucem meam: discerne causam
meam. Distet inter cum qui in te credit, et eum qui in
te non credit. Par infirmitas est, sed dispar conscientia:
par labor, sed dispar desiderium. Desiderium
impiorum peribit: de desiderio autem justorum, nisi
certus esset pollicitator, dubitare deberemus. Finis
desiderii nostri, ipse promissor. Seipsum dabit, quia
seipsum dedit: seipsum dabit immortalibus immortalem,
quia seipsum dedit mortalibus mortalem. <hi>Judica
me, Deus, et discerne causam meam de gente non sancta.
Ab homine iniquo et doloso erue me:</hi> hoc est, <hi>de gente
non sancta. Ab homine,</hi> a quodam genere hominum,
quia quidam homo et quidam homo, et in his duobus
unus assumetur, et unus relinquetur <note>(Id. XXIV, 40)</note>.</p>
        </div3>
<div3>
          <head>3.</head>
          <p>
 <hi>[vers. 2.]</hi> Et quoniam patientia opus est ferendi
usque ad messem, quamdam, si dici potest, indiscretam
discretionem; simul enim sunt, et ideo discreta
nondum sunt; zizania autem zizania sunt, et frumenta
frumenta sunt, et ideo discreta jam sunt; quia ergo fortitudine
opus est, imploranda ab illo qui jussit ut fortes
simus, et nisi fortes ipse fecerit, non erimus quod
jussit, ab illo qui dixit, <hi>Qui perseveraverit usque in
finem, hic salvus erit <note>(Id. X, 22, et XXIV, 13)</note>
          </hi>; ne sibi
ipsa anima arrogando fortitudinem debilitetur, continuo
adjungit: <hi>Quia tu es, Deus meus, fortitudo mea;
utquid me repulisti, et utquid tristis incedo, dum affligit
me inimicus?</hi> Causam quaerit tristitiae suae. <hi>Quare,</hi> 
inquit, <hi>tristis incedo, dum affligit me inimicus?</hi> Tristis
ambulo, inimicus affligit me quotidianis tentationibus,
immittens vel quod male amemus, vel quod male
timeamus: et contra utrumque pugnans anima, etsi
<pb n="0478"/>
non capta, tamen periclitans, contrahitur tristitia, et
dicit Deo, <hi>Utquid?</hi> Quaerat ergo ab ipso, et audiat
utquid. Quaerit enim in Psalmo causam tristitiae suae,
dicens: <hi>Utquid me repulisti, et utquid tristis incedo?</hi> 
Audiat ex Isaia, succurrat illi lectio, quae modo recitata
est: <hi>Spiritus,</hi> inquit, <hi>a me prodiet, et omnem flatum
ego feci: propter peccatum modicum quid contristavi
illum, et averti faciem meam ab illo; et contristatus
est, et abiit tristis in viis suis <note>(Isai. LVII, 16,
17)</note>
          </hi>. Quid ergo quaerebas, <hi>Utquid me repulisti, et utquid
tristis incedo?</hi> Audisti: <hi>propter peccatum.</hi> Causa tristitiae
tuae peccatum est, causa laetitiae tuae justitia sit.
Peccare volebas, et laborare nolebas; ut parum tibi esset
quod esses injustus, nisi et eum injustum voluisses, a
quo in te vindicari noluisses. Respice vocem meliorem
in alio psalmo: <hi>Bonum est mihi quod humiliasti me, ut
discam justificationes tuas <note>(Psal. CXVIII, 71)</note>
          </hi>. Didiceram
elatus iniquitates meas, discam humiliatus justificationes
tuas. <hi>Utquid tristis incedo, dum affligit me
inimicus?</hi> De inimico quereris; revera affligit, sed tu
ei locum dedisti. Et nunc habes quod agas: elige
consilium, regem admitte, tyrannum exclude.</p>
        </div3>
<div3>
          <head>4.</head>
          <p>
 <hi>[vers. 3.]</hi> Sed ut hoc faciat, quid dicit, quid
supplicat, quid orat attende. Ora quod audis, ora cum
audis; omnium nostrum sit ista vox: <hi>Emitte lucem tuam
et veritatem tuam; ipsa me deduxerunt et perduxerunt in
montem sanctum tuum, et in tabernacula tua.</hi> Quia ipsa
lux tua et veritas tua: haec nomina duo, res una. Quid
enim aliud lux Dei, nisi veritas Dei? aut quid veritas
Dei, nisi lux Dei? Et hoc utrumque unus Christus. <hi>Ego sum lux mundi: qui credit in me, non ambulabit
in tenebris 
 <note>(Joan. VIII, 12)</note>
          </hi>. <hi>Ego sum via, veritas et
vita <note>(Id. XIV, 6)</note>
          </hi>. Ipse lux, ipse veritas. Veniat ergo,
et eruat nos, discernens modo causam nostram a
gente non sancta; eruat ab homine iniquo et doloso:
separet frumentum a zizaniis: quia ipse mittet Angelos
suos messis tempore, ut colligant de regno ejus
omnia scandala, et mittant in ignem ardentem, frumentum
autem ejus congregent in horreum <note>(Matth.
XIII, 41-43)</note>. Emittat lucem suam et veritatem suam;
quia ipsa jam nos deduxerunt et perduxerunt in montem
sanctum ejus et in tabernacula ejus. Pignus habemus,
praemium speramus. Sanctus mons ejus,
sancta Ecclesia ejus. Mons ille est, qui crevit ex minimo
lapide, secundum visionem Danielis, confringens
regna terrarum; et in tantum excrescens, ut impleret
universam faciem terrae <note>(Dan. II, 35)</note>. In hoc
monte se exauditum dicit, qui dicit: <hi>Voce mea ad Dominum
clamavi, et exaudivit me de monte sancto suo <note>(Psal. III, 5)</note>
          </hi>.
Quisquis praeter istum montem erat,
non sese speret exaudiri ad vitam aeternam. Exandiuntur
enim multi ad multa. Nec sibi plaudant quod
exaudiuntur: exauditi sunt daemones, ut in porcos
mitterentur <note>(Matth. VIII, 32)</note>. Exaudiri ad vitam aeternam
concupiscamus, propter desiderium quo dicimus:
<pb n="0479"/> <hi>Emitte lucem tuam et veritatem tuam.</hi> 
 Illa lux
oculum cordis inquirit: <hi>Beati enim,</hi> inquit, <hi>mundi
corde, quoniam ipsi Deum videbunt <note>(Matth. V, 8)</note>
          </hi>. Modo
in monte ejus sumus, id est in Ecclesia ejus, et in tabernaculo
ejus. Tabernaculum peregrinantium est,
domus cohabitantium: est et tabernaculum peregrinantium
et militantium. Cum audis tabernaculum,
bellum intellige, hostem cave. Domus autem quae
erit? <hi>Beati qui habitant in domo tua, in saecula saeculorum
laudabunt te <note>(Psal. LXXXIII, 5)</note>
          </hi>.</p>
        </div3>
<div3>
          <head>5.</head>
          <p>
 <hi>[vers. 4.]</hi> Jam ergo perducti ad tabernaculum, et
positi in monte sancto ejus, quam spem gerimus? <hi>Et introibo ad altare Dei.</hi> 
 Est enim quoddam sublime
altare invisibile, quo non accedit injustus. Ad illud
altare ille solus accedit, qui ad istud securus accedit:
illic inveniet vitam suam, qui in isto discernit causam
suam. <hi>Et introibo ad altare Dei:</hi> de monte sancto
ejus, et de tabernaculo ejus, de sancta Ecclesia ejus,
introibo ad altare Dei sublime. Quale ibi sacrificium
est? Ipse qui intrat, assumitur in holocaustum. <hi>Introibo
ad altare Dei.</hi> Quid est quod dicit, <hi>ad altare
Dei? Ad Deum qui laetificat juventutem meam.</hi> Juventus
novitatem significat: tanquam diceret, Ad Deum
qui laetificat novitatem meam. Laetificat novitatem
meam, qui contristavit vetustatem meam. Incedo
enim modo tristis in vetustate, tunc autem stabo gaudens
in novitate. <hi>Confitebor tibi in cithara, Deus, Deus
meus.</hi> Quid est in cithara confiteri, et in psalterio
confiteri? Non enim semper in cithara, nec semper
in psalterio. Duo haec organa musicorum habent inter
se distinctam discretamque rationem, dignam
consideratione et commendatione memoriae. Utrumque
hoc manibus portatur et tangitur, et significat
opera quaedam nostra corporalia. Utrumque bonum,
si quis norit psallere, si quis norit citharizare. Sed
quia psalterium istud organum dicitur, quod de superiore
parte habet testudinem; illud scilicet tympanum
et concavum lignum cui chordae innitentes resonant:
cithara vero idipsum lignum cavum et sonorum
ex inferiore parte habet: discernenda sunt opera nostra,
quando in psalterio sint, quando in cithara, utraque
tamen placita Deo et suavia ejus auditui. Quando
ergo ex praeceptis Dei aliquid agimus, jussis ejus obtemperantes
et obaudientes ad implenda praecepta
ejus; ubi facimus et non patimur, psalterium est. Faciunt
enim ita et Angeli: non enim aliquid patiuntur.
Cum autem aliquid patimur tribulationum, tentationum,
scandalorum in hac terra; quia non patimur
nisi ex inferiore parte, id est ex eo quod mortales
sumus, ex eo quod primae nostrae causae quiddam
tribulationum debemus, et quia patimur multa ab
eis qui non sunt desuper, cithara est. Venit enim sonus
suavis ex inferiore parte: patimur et psallimus, vel
potius cantamus et citharizamus. Quando dicebat
Apostolus evangelizare se, et praedicare Evangelium
toto orbe terrarum ex praecepto Dei; quia illud Evangelium
<pb n="0480"/>
se non ab hominibus neque per hominem, sed
per Jesum Christum accepisse dicebat <note>(Gal. I, 12)</note>,
desuper sonabant chordae: cum vero dicebat, <hi>Gloriamur
in tribulationibus; scientes quia tribulatio patientiam
operatur, patientia probationem, probatio spem <note>(Rom. V, 3 et 4)</note>
          </hi>;
cithara sonabat ex inferiore quidem,
sed tamen dulciter. Omnis enim patientia dulcis est
Deo. Si autem in ipsis tribulationibus defeceris, citharam
fregisti. Quare ergo modo dixit: <hi>Confitebor
tibi in cithara?</hi> Propter illud quod dixerat: <hi>Utquid
tristis incedo, dum affligit me inimicus?</hi> Patiebatur enim
quiddam ex inferiore afflictione, et in eo ipso tamen
volebat placere Deo, et gratias gestiebat agere Deo,
fortis in tribulationibus: et quia sine tribulatione
esse non poterat, patientiam Deo debebat, <hi>Confitebor
tibi in cithara, Deus, Deus meus.</hi> </p>
        </div3>
<div3>
          <head>6.</head>
          <p>
 <hi>[vers. 5.]</hi> Et rursus ad animam suam, ut ex inferiore
illo sonoro ligno capiat sonum: <hi>Utquid tristis
es,</hi> inquit, <hi>anima mea, et utquid conturbas me?</hi> In tribulationibus
sum, in languoribus, in moeroribus, utquid
me conturbas, o anima? Quis dicit? cui dicit?
Animae dicit, omnes novimus; planum est enim, ad
illam directus est sermo. <hi>Utquid tristis es, anima mea,
et utquid conturbas me?</hi> Quaeritur persona loquens.
Numquid caro animae loquitur, cum caro sine anima
non loquatur? Proprium enim magis est, ut anima
carnem alloquatur, quam ut caro alloquatur animam.
Sed quia non dixit, Quare tristis es, caro mea, sed
ait, <hi>Quare tristis es, anima mea?</hi> <note>(Si enim carnem alloqueretur,
fortasse non diceret, <hi>Quare tristis es;</hi> sed,
Quare doles? Dolor enim animae tristitia dicitur: molestia
vero quae fit in corpore dolor dici potest, tristitia
non potest. Sed ex dolore corporis plerumque
anima contristatur. Interest tamen quid doleat, et
quid contristetur. Dolet enim caro, tristis est anima;
et aperta ista vox est, <hi>Utquid tristis es, anima mea?</hi> )</note>
Non ergo anima alloquitur carnem; quia non dixit,
Utquid tristis es, caro mea? nec caro, animam; quia
absurdum est ut inferior alloquatur superiorem. Ergo
intelligimus habere nos aliquid ubi imago Dei est,
mentem scilicet atque rationem. Ipsa mens invocabat
lucem Dei et veritatem Dei. Ipsa est qua capimus justum
et injustum; ipsa est qua discernimus verum a
falso; ipsa est quae vocatur intellectus, quo intellectu
carent bestiae; quem intellectum quisquis in se negligit,
et postponit caeteris, et ita abjicit quasi non habeat,
audit ex psalmo: <hi>Nolite esse sicut equus et mulus,
quibus non est intellectus <note>(Psal. XXXI, 9)</note>
          </hi>. Intellectus
ergo noster alloquitur animam nostram. Ista in tribulationibus
marcida est, fessa in angoribus, contracta
in tentationibus, aegra in laboribus. Erigit eam mens
desuper capiens veritatem, et dicit <hi>Utquid tristis es,
anima mea, et utquid conturbas me?</hi> </p>
        </div3>
<div3>
          <head>7.</head>
          <p>
 Videte si non est ista allocutio in illo conflictu
Apostoli, in se praefigurantis quosdam, et forte nos,
et dicentis, <hi>Condelector legi Dei secundum interiorem
hominem, video autem aliam legem in membris meis,</hi> 
<pb n="0481"/>
id est motus quosdam carnales: et in quadam lucta
et quasi desperatione, invocat gratiam Dei, <hi>Miser ego
homo, quis me liberabit de corpore mortis hujus? Gratia
Dei per Jesum Christum Dominum nostrum <note>(Rom.
VII, 22, 25)</note>
          </hi>. Tales ita pugnantes etiam ipse Dominus
in se praefigurare dignatus est, cum ait: <hi>Tristis est
anima mea usque ad mortem <note>(Matth. XXVI, 38)</note>
          </hi>. Ille
enim noverat ad quod venerat. Ille passionem pavebat
qui dixerat: <hi>Potestatem habeo ponendi animam
meam, et potestatem habeo iterum sumendi eam;</hi> nemo
tollit illam a me, sed ego ipse pono eam a me, et iterum
sumo eam <note>(Joan. X, 17, 18)</note>? Sed, <hi>Tristis est
anima mea usque ad mortem,</hi> qui dixit, quaedam membra
sua in se figuravit. Plerumque enim jam mens
bene credit et bene novit futurum hominem secundum
fidem suam in gremio Abrahae: credit hoc, et
tamen cum venerit aliquis articulus mortis, turbatur
ex familiaritate quadam saeculi hujus; erigit auditum
in illam vocem Dei internam, audit rationabile carmen
intrinsecus. Ita enim desuper in silentio sonat
quiddam, non auribus, sed mentibus; ut quicumque
audit illud melos, taedio afficiatur ad strepitum corporalem,
et tota ista vita humana tumultus ei quidam
sit, impediens auditum superni cujusdam soni
nimium delectabilis, et incomparabilis, et ineffabilis.
Et revera cum ita contingit ex aliqua perturbatione,
vim patitur homo, alloquens animam suam: <hi>Utquid
tristis es, anima mea, et utquid conturbas me?</hi> An forte
ideo quia difficile purgata vita invenitur, cum ille
judicat qui novit ad purum et liquidum judicare? Quia
etsi probabilis jam vita est inter homines, ita ut homines
quid jam reprehendant juste non habeant:
procedit examen ab illius oculis, procedit regula exaequans
non fallaciter, et invenit in homine quaedam
quae reprehendat Deus, quae homines reprehendenda
non videbant, nec ille ipse intus qui judicandus est.
Haec timens anima forte conturbatur: alloquitur eam
mens, quasi dicens, Quid times de peccatis, quia non
potes omnia devitare? <hi>Spera in Dominum, quoniam
confitebor illi.</hi> Quaedam sanat praesens allocutio, reliqua
purgat fidelis confessio. Plane time, si justum te
dicis; si non habes illam vocem ex alio psalmo: <hi>Ne
intres in judicium cum servo tuo.</hi> Quare, <hi>Ne intres in
judicium cum servo tuo?</hi> Misericordia tua mihi opus
est. Nam si judicium exhibueris sine misericordia,
quo ibo? <hi>Si iniquitates observaveris Domine, Domine,
quis sustinebit <note>(Psal. CXXIX, 3)</note>
          </hi>? <hi>Ne intres in judicium
cum servo tuo, quia non justificabitur in conspectu tuo
omnis vivens <note>(Psal. CXLII, 2)</note>
          </hi>. Ergo si non justificabitur
in conspectu tuo omnis vivens, quia quicumque
hic vivit, quantumlibet juste vivat, vae illi si cum illo
in judicium intraverit Deus. Nam ex alio propheta
arrogantes et superbos identidem sic objurgat: <hi>Utquid
vultis mecum judicio contendere? Omnes dereliquistis
me, dicit Dominus <note>(Jerem. II, 29)</note>
          </hi>. Noli ergo judicio
contendere: da operam esse justus; et quantumcumque
fueris, confitere te peccatorem; semper spera
misericordiam: et in ista humili confessione securus
<pb n="0482"/>
alloquere turbantem te, et tumultuantem adversus
te animam tuam. <hi>Utquid tristis es, anima mea, et utquid
conturbas me?</hi> Forte in te volebas sperare: <hi>Spera
in Dominum,</hi> noli in te. Quid enim es in te? quid es
de te? Ille sit sanitas in te, qui suscepit vulnera propter
te. <hi>Spera,</hi> inquit, <hi>in Dominum, quoniam confitebor
illi.</hi> Quid illi confiteberis? <hi>Salutare vultus mei,
Deus meus.</hi> Tu es salutare vultus mei, tu sanabis me.
Aeger ad te loquor: agnosco medicum, non me jacto
sanum. Quid est, agnosco medicum, non me jacto
sanum? Quod in alio psalmo dicitur: <hi>Ego dixi, Domine,
miserere mei, sana animam meam, quoniam peccavi
tibi <note>(Psal. XL, 5)</note>
          </hi>.</p>
        </div3>
<div3>
          <head>8.</head>
          <p>
 Haec vox, fratres, tuta est: sed vigilate in
operibus bonis. Tangite psalterium, obediendo praeceptis:
tangite citharam, tolerando passiones. <hi>Frange
esurienti panem tuum,</hi> audisti ab Isaia: noli jejunium
putare sufficere. Jejunium te castigat, non alterum
reficit. Fructuosae erunt angustiae tuae, si alteri praestiteris
latitudinem. Ecce fraudasti animam tuam:
cui dabis quod tibi abstulisti? ubi pones quod tibi denegasti?
Quam multos pauperes saginare potest intermissum
hodie prandium nostrum! Ita jejuna, ut
alio manducante prandisse te gaudeas, propter orationes,
ut exaudiaris. Ibi enim ait: <hi>Adhuc loquente te
dicam, Ecce adsum; si fregeris ex animo esurienti panem <note>(Isai. LVIII, 7, 9 et 10)</note>
          </hi>:
quia plerumque fit a tristibus
et a murmurantibus, ut careant taedio interpellantis,
non ut reficiant viscera indigentis: <hi>Hilarem
autem datorem diligit Deus <note>(II Cor. IX, 7)</note>
          </hi>. Si panem
dederis tristis, et panem et meritum perdidisti. Ergo
ex animo fac: ut ille qui intus videt adhuc loquente
te, dicat, <hi>Ecce adsum.</hi> Quam celeriter accipiuntur
orationes bene operantium: et haec justitia hominis
in hac vita, jejunium, eleemosyna, oratio. Vis
orationem tuam volare ad Deum? Fac illi duas alas,
jejunium et eleemosynam. Tales nos inveniat, ut
securos inveniat lux Dei, et veritas Dei, cum venerit
liberare nos a morte, qui jam venit subire pro nobis
mortem. Amen.
</p>
        </div3>
      </div1>

<div1>
        <head>IN PSALMUM XLIII ENARRATIO. SERMO AD PLEBEM.</head>
<div3>
          <head>1.</head>
          <p>
 Psalmus iste filiis Core dicitur, sicut ejus titulus
praefert. Interpretatur autem Core Calvitium vel Calvaria,
et invenimus in Evangelio Dominum Jesum
Christum in loco Calvariae crucifixum <note>(Matth. XXVII,
33)</note>. Ergo clarum est, quod filiis passionis ejus cantetur
hic psalmus. Habemus autem hinc evidentissimum et
firmissimum testimonium apostoli Pauli: quia tum cum
in persecutionibus Gentilium laboraret Ecclesia, hinc
sumpsit versum, quem interponeret ad exhortationem et
consolationem patientiae. Hic enim dictum est, quod
ille in Epistola sua posuit: <hi>Propter te mortificamur tota
die, deputati sumus velut oves occisionis <note>(Rom. VIII, 36)</note>
          </hi>.
Vocem ergo martyrum audiamus in Psalmo: et vox
<pb n="0483"/>
martyrum videte quam bonam causam habeat, cum
dicit, <hi>Propter te.</hi> Nam et Dominus ideo addidit, propter
justitiam, cum diceret: <hi>Beati qui persecutionem
patiuntur propter justitiam <note>(Matth. V, 10)</note>
          </hi>: ne quisquam
persecutionem patiens, ex ipsa poena quaereret gloriam,
non bonam habens causam. Et hinc exhortatus suos
ait, Beati eritis cum vobis illa et illa fecerint vel dixerint
homines, propter me. Hinc ergo vox, <hi>Propter
te mortificamur tota die.</hi> </p>
        </div3>
<div3>
          <head>2.</head>
          <p>
 <hi>[vers. 1.]</hi> Est autem magnae considerationis et
magnae profunditatis consilium Dei, quid causae fuerit
ut cum patres nostros Patriarchas, et totum illum
populum Israel eduxerit in manu fortissima de Aegypto,
et persequentes inimicos eorum in mari demerserit,
duxeritque per contradicentes gentes, debellatisque
hostibus in terram promissionis posuerit, victoriasque
magnas ex paucitate suorum in magna inimicorum
multitudine fecerit: postea placuerit ei quasi avertere
se a populo suo, ut stragem occisionis et mortis paterentur
sancti ejus, et nemo resisteret, nemo defenderet,
nemo prohiberet; quasi averterit faciem suam a
gemitibus corum, quasi oblitus sit eos, quasi ipse non
sit Deus, qui in manu valida et brachio excelso evidentissima
potentia patres nostros, id est illum populum,
sicut dixi, ab Aegypto liberatum, victis pulsisque
de terra sua gentibus constituerit in regno, mirantibus
omnibus quod saepe a paucis multi victi essent.
Hoc ergo in gemitu confessionis incipit cantari in
psalmo isto. Non frustra enim ista facta sunt, nisi ut
intelligatur quare facta sint. Proinde quia facta sunt,
manifestum est: quare sint facta, altius quaerendum
est. Ideo titulus non habet tantum, <hi>filiis Core;</hi> sed, <hi>In intellectum 
 filiis Core.</hi> Hoc et in illo psalmo est,
cujus primum versum ipse Dominus de cruce dixit: <hi>Deus meus, Deus meus, respice in me, quare me dereliquisti?</hi> 
Transfigurans enim nos in id quod dicebat, et
in corpus suum (quia et nos sumus corpus ejus, ille
caput nostrum), vocem de cruce non dixit suam, sed
nostram. Non enim unquam eum dereliquit Deus, nec
ipse a Patre unquam recessit; sed propter nos dixit
hoc: <hi>Deus meus, Deus meus, utquid me dereliquisti?</hi> 
Nam sequitur ibi: <hi>Longe a salute mea verba delictorum
meorum.</hi> Et ostendit ex quorum persona hoc dixerit;
non enim in ipso delictum potuit inveniri. <hi>Clamabo
ad te,</hi> inquit in ipso psalmo, <hi>per diem, et non exaudies;
et nocte,</hi> subauditur utique, et non exaudies; sed
addidit: <hi>et non ad insipientiam mihi <note>(Psal. XXI, 2, 3)</note>
          </hi>,
id est, hoc ipsum quod non exaudies, non ad insipientiam
mihi, sed ad intellectum. Quid est, ad intellectum
non exaudies? id est, me non exaudies ad
temporalia, ut intelligam a te desideranda sempiterna.
Non ergo relinquit Deus, et cum videtur relinquere,
tollit quod male desiderasti, et docet quid debeas bene
desiderare. Si enim semper Deus in istis prosperitatibus
faveret nobis, ut omnia nobis abundarent,
nullamque in tempore isto mortalitatis nostrae tribulationem,
nullas pressuras angustiasque pateremur;
<pb n="0484"/>
non diceremus nisi ista esse summa bona quae praestat
Deus servis suis, et majora ab illo non desideraremus.
Ideo autem huic vitae male dulci miscet amaritudines
tribulationum, ut alia quae salubriter dulcis
est, requiratur; hoc est, <hi>In intellectum filiis Core.</hi> 
Denique audiamus Psalmum, et ibi potius hoc videamus.</p>
        </div3>
<div3>
          <head>3.</head>
          <p>
 <hi>[vers. 2, 3.] Deus, auribus nostris audivimus; patres
nostri annuntiaverunt nobis, opus quod operatus es
in diebus eorum, et in diebus antiquis.</hi> Admirantes
quare in istis diebus tanquam deseruerit eos quos in
passionibus exercere voluerit, recolunt praeterita quae
audierunt a patribus, tanquam dicentes: Non ea quae
patimur nobis retulerunt patres nostri. Nam et in illo
psalmo hoc dixit: <hi>In te speraverunt patres nostri, speraverunt,
et eruisti eos: ego autem sum vermis, et non
homo, opprobrium hominum, et abjectio plebis <note>(Psal, V,
7)</note>
          </hi>. Illi speraverunt, et liberasti eos: egone speravi,
et dereliquisti me; et sine causa credidi in te, et sine
causa nomen meum scriptum est apud te, et nomen
tuum scriptum est in me? Haec ergo nobis indicaverunt
patres nostri. <hi>Manus tua gentes disperdidit, et
plantasti eos; infirmasti populos, et expulisti eos:</hi> id
est, populos expulisti de terra sua, ut istos introduceres
atque plantares, eorumque regnum tua misericordia
confirmares. Haec audivimus a patribus nostris.</p>
        </div3>
<div3>
          <head>4.</head>
          <p>
 <hi>[vers. 4.]</hi> Sed forte ideo illi ista potuerunt, quia
fortes erant, quia praeliatores, quia invicti, quia exercitati,
quia bellicosi? Absit. Non hoc indicaverunt
nobis patres nostri, non hoc habet Scriptura; sed quid
habet, nisi quod sequitur? <hi>Non enim in gladio suo haereditate
possederunt terram, et brachium ipsorum non
salvos fecit eos; sed dextera tua, et brachium tuum, et
illuminatio vultus tui. Dextera tua,</hi> potentia tua; <hi>brachium
tuum,</hi> ipse Filius tuus. <hi>Et illuminatio vultus
tui:</hi> quid est hoc? Quia talibus signis eis affuisti, ut
praesens intelligereris. Numquid enim quando nobis
Deus aliquo miraculo adest, faciem ipsius oculis
nostris videmus? Sed effectu miraculi suam praesentiam
insinuat hominibus. Denique omnes qui mirantur
ad hujuscemodi facta, quid dicunt? Vidi Deum
praesentem. <hi>Sed dextera tua, et brachium tuum, et illuminatio
vultus tui: quoniam complacuisti in eis:</hi> hoc
est, sic cum eis egisti, ut bene placeres in eis, ut
quisquis eos attenderet quomodo eum eis ageretur,
diceret quia vere Deus est cum illis, et Deus illos
agit.</p>
        </div3>
<div3>
          <head>5.</head>
          <p>
 <hi>[vers. 5.]</hi> Quid ergo? Alter erat tunc, et alter
est nunc? Absit. Quid enim sequitur? <hi>Tu es ipse rex
meus et Deus meus.</hi> Tu es ipse, non enim mutatus es.
Tempora mutata video, creator temporum non mutatur. <hi>Tu es ipse rex meus et Deus meus.</hi> 
 Tu me soles ducere,
tu me soles regere, tu mihi soles subvenire. <hi>Qui mandas salutem Jacob.</hi> 
 Quid est, <hi>Qui mandas?</hi> 
Etiamsi tu per tuam prorsus substantiam atque naturam
qua es quidquid es, occultus es, nec per hoc
<pb n="0485"/>
quod es interfuisti patribus, ut facie ad faciem te
viderent; tamen per quamlibet creaturam tu mandas
salutem Jacob. Etenim illa visio facie ad faciem, liberatis
in resurrectione servatur. Et illi patres etiam
Novi Testamenti quamvis revelata mysteria tua viderint,
quamvis revelata secreta annuntiaverint; tamen
in speculo se videre dixerunt et in aenigmate:
servari autem visionem in futurum facie ad faciem <note>(I Cor. XIII, 12)</note>,
quando venerit quod ipse Apostolus
ait: <hi>Mortui enim estis, et vita vestra abscondita est cum
Christo in Deo; cum autem Christus apparuerit, vita
vestra, tunc et vos apparebitis cum ipso in gloria <note>(Coloss.
III, 3, 4)</note>
          </hi>. Tunc ergo nobis servatur visio illa facie
ad faciem, de qua et Joannes dicit: <hi>Dilectissimi, filii
Dei sumus, et nondum apparuit quid erimus; scimus
quia cum apparuerit, similes ei erimus, quoniam videbimus
eum sicuti est <note>(I Joan. III, 2)</note>
          </hi>. Etsi ergo tunc patres
nostri non te viderunt facie ad faciem secundum
quod tu es, etiamsi ista visio servatur in resurrectione,
tamen etsi Angeli affuerunt, tu <hi>mandas salutem
Jacob.</hi> Non solum per te ades, sed per quamcumque
creaturam tuam affueris, tu mandas hoc propter salutem
 servorum tuorum quod tu ipse per te facis; hoc
autem fit pro salute servorum tuorum quod faciunt
quibus mandas. Cum ergo tu ipse sis rex meus et
Deus meus, et tu mandes salutem Jacob, quare ista
nunc patimur?</p>
        </div3>
<div3>
          <head>6.</head>
          <p>
 <hi>[vers. 6.]</hi> Sed forte praeterita tantum narrata
sunt nobis, de futuro autem non est aliquid tale sperandum.
Imo vero sperandum. <hi>In te inimicos nostros
ventilabimus.</hi> Ergo patres nostri indicaverunt nobis
opus quod operatus es in diebus eorum, et in diebus
antiquis: quia manus tua gentes disperdidit, ejecisti
populos et plantasti eos. Ista praeterita sunt: de futuro
vero quid erit? <hi>In te inimicos nostros ventilabimus:</hi> 
veniet tempus quando omnes inimici Christianorum,
sicut palea ventilentur, sicut pulvis ventilentur,
et de terra projiciantur. Ergo si et praeterita sic
sunt nobis narrata, et futura talia praenuntiata; in
medio praesentium quare laboramus, nisi <hi>in intellectum
filiis Core? In te inimicos nostros ventilabimus: et
in nomine tuo spernemus insurgentes in nos.</hi> Hoc de futuro.</p>
        </div3>
<div3>
          <head>7.</head>
          <p>
 <hi>[vers. 7.] Non enim in arcu meo sperabo:</hi> quomodo
nec patres in gladio suo. <hi>Et gladius meus non
salvum faciet me.</hi> </p>
        </div3>
<div3>
          <head>8.</head>
          <p>
 <hi>[vers. 8.] Salvos enim fecisti nos ex affligentibus
nos.</hi> Et hoc figura praeteriti de futuro dicitur: sed
ideo tanquam praeteritum dicitur, quia tam certum
est quasi factum sit. Intendite quare pleraque Prophetae
ita dicunt tanquam praeterita sint, cum praenuntientur
futura, non facta. Nam et de ipso Domino
futura passio praenuntiabatur, et tamen, <hi>Foderunt,</hi> 
inquit, <hi>manus meas et pedes meos, dinumeraverunt
omnia ossa mea:</hi> non dixit, Fodient, et dinumerabunt.
<pb n="0486"/> <hi>Ipsi vero consideraverunt et conspexerunt me:</hi> 
non dixit, Considerabunt et conspicient. <hi>Diviserunt
sibi vestimenta mea <note>(Psal. XXI, 17, 19)</note>
          </hi>: non dixit,
divident. Omnia ista tanquam praeterita dicuntur,
cum futura sint; quia Deo et futura tam certa sunt,
tanquam praeterita sint. Nobis enim ea quae praeterierunt,
certa sunt; quae futura, incerta sunt. Novimus
enim aliquid accidisse, et non potest fieri ut non acciderit
quod accidit. Da prophetam cui tam certum
sit futurum quam tibi praeteritum: et quam tibi quod
meministi factum, non potest fieri ut non sit factum,
lam illi quod novit futurum, non potest fieri ut non
fiat. Ideo de securitate dicuntur tanquam praeterita,
quae adhuc futura sunt. Hoc ergo speramus. <hi>Salvos
enim fecisti nos ex affligentibus nos, et eos qui oderunt
nos confudisti.</hi> </p>
        </div3>
<div3>
          <head>9.</head>
          <p>
 <hi>[vers. 9.] In Deo laudabimur tota die.</hi> Videte
quemadmodum miscet etiam verba futuri temporis,
ut intelligas et praeterita quae dicta sunt de futuro
esse praedicta. <hi>In Deo laudabimur tota die: et in nomine
tuo confitebimur in saecula.</hi> Quid, <hi>laudabimur?</hi> 
quid, <hi>confitebimur?</hi> Quia ex omnibus affligentibus nos
eruisti nos, quia reguum perpetuum dabis nobis, quia
complebitur in nobis, <hi>Beati qui habitant in domo tua,
Domine, in saecula saeculorum laudabunt te <note>(Psal.
LXXXIII, 5)</note>
          </hi>.</p>
        </div3>
<div3>
          <head>10.</head>
          <p>
 <hi>[vers. 10.]</hi> Haec ergo futura cum certa sint nobis,
et illa praeterita cum a patribus nostris audierimus,
quid modo? <hi>Nunc autem repulisti et confudisti nos.</hi> 
Confudisti, non in conscientia nostra, sed in facie
hominum. Erat enim tempus quo affligerentur Christiani,
cum ubique fugerent, cum ubique diceretur,
Christianus est, tanquam ad insultationem et ad opprobrium
pertineret. Ubi est ergo ille Deus noster,
rex noster, qui mandat salutem Jacob? Ubi est ille
qui fecit omnia quae nobis narraverunt patres nostri?
Ubi est qui facturus est omnia quae nobis revelavit
per Spiritum suum? Numquid mutatus est? <hi>Sed in intellectum
filiis Core</hi> fiunt haec. Aliquid enim intelligere
debemus, quare nos ista omnia medio tempore pati
voluit. Quae omnia? <hi>Nunc autem repulisti et confudisti
nos: et non egredieris Deus in virtutibus nostris.</hi> 
Procedimus ad inimicos nostros, et tu nobiscum non
procedis: videmus eos, praevalent illi, et nos invalidi
sumus. Ubi est illa virtus tua? ubi est dextera et
potentia tua? ubi mare siccatum? ubi Aegyptii persequentes
fluctibus obruti <note>(Exod. XIV, 21, 27)</note>? ubi
Amalech resistens, in crucis signo superatus <note>(Id.
XVII, 11)</note>? <hi>Et non egredieris Deus in virtutibus nostris.</hi> </p>
        </div3>
<div3>
          <head>11.</head>
          <p>
 <hi>[vers. 11.] Avertisti autem nos retrorsum prae
inimicis nostris:</hi> ut quasi illi ante sint, nos retro;
illi victores, nos victi deputemur. <hi>Et qui nos oderunt,
diripiebant sibi:</hi> quid, nisi nos?</p>
        </div3>
<div3>
          <head>12.</head>
          <p>
 <hi>[vers. 12.] Dedisti nos tanquam oves escarum, et
in nationibus dispersisti nos:</hi> a nationibus manducati
sumus. Hi significantur qui sic passi sunt, ut in corpus
<pb n="0487"/>
gentium verterentur. Plangit enim eos Ecclesia,
tanquam membra sua devorata.</p>
        </div3>
<div3>
          <head>13.</head>
          <p>
 <hi>[vers. 13.] Vendidisti populum tuum sine pretio.</hi> 
Vidimus enim quos dedisti, non vidimus quid accepisti. <hi>Et non fuit multitudo in jubilationibus eorum.</hi> 
Numquid enim quando fugiebant Christiani persequentibus
inimicis idololatris, fiebant congregationes et
jubilationes Deo? Numquid concinebantur hymni de
ecclesiis Dei, qui solent in pace concini, dulcique
concentu fraternitatis Dei auribus personari? <hi>Et non
fuit multitudo in jubilationibus eorum.</hi> </p>
        </div3>
<div3>
          <head>14.</head>
          <p>
 <hi>[vers. 14, 15.] Posuisti nos in opprobrium vicinis
nostris, subsannationem et derisum his qui in circuitu
nostro sunt. Dosuisti nos in similitudinem in nationibus.</hi> 
Quid est, <hi>in similitudinem?</hi> Quando maledicentes
homines similitudinem dant de eo quem detestantur:
Sic moriaris, sic puniaris. Quanta tunc
dicta sunt talia? Sic crucifigaris. Hodieque non desunt
hostes Christi, illi ipsi Judaei, contra quos quando
defendimus Christum, dicunt nobis: Sic moriaris
quomodo ille. Non enim illam mortem intulissent,
nisi eo modo mori vehementer exhorruissent; aut
quid mysterii haberet, si intelligere potuissent. Caecus
quando inunguitur, collyrium in manu medici
non videt. Nam crux ipsa et pro ipsis persequentibus
facta est. Inde sunt postea sanati, et in eum crediderunt
quem ipsi occiderunt. <hi>Posuisti nos in similitudinem
in nationibus, commotionem capitis in populis:</hi> 
commotionem capitis ad insultandum. <hi>Et locuti sunt
labiis, et moverunt caput <note>(Psal. XXI, 8)</note>
          </hi>. Hoc Domino,
hoc etiam omnibus sanctis ejus, quos persequi, quos
tenere, quos illudere, quos tradere, quos affligere,
quos occidere potuerunt.</p>
        </div3>
<div3>
          <head>15.</head>
          <p>
 <hi>[vers. 16, 17.] Tota die verecundia mea contra
me est, et confusio vultus mei operuit me: a voce exprobrantis
et obloquentis:</hi> hoc est, a voce insultantium
et crimen mihi objicientium, quia colo te, quia
confiteor te: et crimen mihi objicientium de illo nomine,
unde mea omnia crimina delebuntur. <hi>A voce
exprobrantis et obloquentis,</hi> id est, contra me loquentis. <hi>A facie inimici et persequentis.</hi> 
 Et quis hic intellectus?
Quae praeterita dicta sunt, non in nobis fient:
quae futura sperantur, non apparent. Praeterita: in
magna gloria tua eductus est populus de Aegypto, liberatus
a persequentibus, ductus per gentes, expulsis
gentibus collocatus in regno. Quae futura? Educendus
populus de ista Aegypto saeculi, duce Christo
apparente in gloria sua; ponendi sancti ad dexteram,
iniqui ad sinistram, damnandi iniqui cum diabolo in
aeterna poena; accipiendum regnum a Christo cum
sanctis in sempiternum. Haec sunt futura, illa praeterita.
In medio quid? Tribulationes. Quare? Ut appareat
animus colens Deum, quantum colat Deum; ut
videatur utrum gratis colat eum a quo salutem gratis
accepit. Si enim tibi dicat Deus, Quid dedisti mihi ut
facerem te? Certe si factus promeruisti me, non me
promerueras antequam facerem te. Quid dicturi sumus
ei, qui primo gratis nos fecit, quia bonus est,
<pb n="0488"/>
non quia aliquid meruimus? Deinde de ipsa reparatione,
de secunda nativitate quid dicturi sumus? Merita
nostra fecisse ut nobis illa salus perpetua mitteretur
a Domino? Absit. Si merita nostra aliquid facerent,
ad damnationem nostram venirat. Non venit
ille ad inspectionem meritorum, sed ad remissionem
peccatorum. Non fuisti, et factus es: quid Deo dedisti?
Malus fuisti, et liberatus es: quid Deo dedisti?
Quid non ab eo gratis accepisti? Merito et gratia nominatur,
quia gratis datur. Exigitur ergo a te, ut et
tu gratis eum colas: non quia dat temporalia, sed
quia praestat aeterna.</p>
        </div3>
<div3>
          <head>16.</head>
          <p>
 Sed ipsa aeterna vide ne aliter cogites, et cogitando
aeterna carnaliter, nihilominus Deum gratis
non colas. Quid enim? Si ideo colis Deum,
quia dat tibi fundum, non eum culturus es,
quia tollit tibi fundum? Sed forte tu dicis: Ideo
eum colam, quia dabit mihi villam, non tamen temporalem.
Nihilominus adhuc corruptam mentem geris:
amore enim casto non colis, adhuc mercedem
expetis. Ea enim vis habere in futuro saeculo, quae
hic necesse est derelinquas: mutare vis voluptatem
carnalem, non amputare. Non laudatur in illo jejunium,
qui ad luxuriosam coenam servat ventrem
suum. Invitantur enim aliquando homines ad coenam
magnam, et cum ad eam volunt avidi venire, jejunant:
numquid hoc jejunium continentiae, et non potius
luxuriae deputandum est? Noli ergo talia sperare
tibi danda a Deo, qualia hic jubet contemnere. Haec
enim sperabant Judaei, ideo turbabantur in illa quaestione.
Nam et ipsi resurrectionem sperant, sed ad
tales voluptates corporis se sperant resurrecturos,
quales hic amant. Ideo cum eis proponeretur quaestio
illa a Sadducaeis, qui non credunt resurrectionem,
de illa muliere quae nupsit septem fratribus sibimet
succedentibus, cujus eorum in resurrectione
erit uxor, deficiebant, et respondere non poterant.
At vero Domino quando est proposita, quia nobis resurrectio
talis promittitur, non qua repetantur hujusmodi
 voluptates, sed qua aeterna de ipso Deo gaudia
comparentur, respondit Dominus, et ait: <hi>Erratis
nescientes Scripturas, neque virtutem Dei: in resurrectione
enim neque nubent, neque uxores ducent: non
enim incipient mori.</hi> Id est, non ibi quaeritur successor,
ubi non erit decessor. Et quid erit? <hi>Sed erunt,</hi> inquit, <hi>aequales Angelis Dei 
 <note>(Matth. XXII, 29, 30, et Luc.
XX, 35, 36)</note>
          </hi>. Nisi forte putas, quod Angeli epulis
quotidianis, et vino quo te inebrias, gaudeant, aut
hoc forte arbitraris, quod Angeli uxores habeant.
Nihil eorum est apud Angelos. Unde gaudent Angeli,
nisi unde Dominus ait: <hi>Nescitis quia Angeli eorum
semper vident faciem Patris <note>(Matth. XVIII, 10)</note>
          </hi>? Si ergo
ad faciem Patris gaudent Angeli, ad tale gaudium te
praepara: aut si invenis melius quam videre faciem
Dei? Vae tali amori tuo, si vel suspicaris aliquid
<pb n="0489"/>
pulchrius, quam est ille a quo est omne pulchrum,
quod te teneat, ne illum cogitare mercaris. Dominus
in carne erat, et apparebat homo hominibus. Qualis
apparebat? Jam dixi, homo hominibus. Quid magnum
apparebat? Caro carni. Quid magnum apparebat, de
quo dictum est: <hi>Vidimus eum, et non habebat speciem
neque decorem <note>(Isai. LIII, 2)</note>
          </hi>? Quis non habebat speciem
neque decorem? De quo item dicitur: <hi>Speciosus
forma prae filiis hominum <note>(Psal. XLIV, 3)</note>
          </hi>. Ut homo,
non habebat speciem neque decorem; sed speciosus
forma ex eo quod est prae filiis hominum. Ideo formam
iilam deformem carnis ostendens oculis intuentium,
quid ait? <hi>Qui diligit me, mandata mea custodit;
et qui diligit me, diligetur a Patre meo, et ego diligam
eum ,et ostendam illi meipsum <note>(Joan. XIV, 21)</note>
          </hi>. Quem
videbant, ostensurum se illis promittebat. Sed quid
est hoc? Quasi diceret, Videtis formam servi, occulta
est forma Dei: per hanc vobis blandior, illam vobis
servo; hac vos parvulos nutrio, illa grandes pasco.
Ergo ut haec fides nostra qua purgamur, ad invisibilia
praeparetur, hoc est, quod <hi>in intellectum filiis Core</hi> 
facta sunt ista omnia, ut detraherentur sanctis ea
quae habebant, detraheretur et ipsa vita temporalis:
ut non propter haec ipsa temporalia colerent ipsum
aeternum, sed amore illius casto tolerarent haec
omnia quae pro tempore paterentur.</p>
        </div3>
<div3>
          <head>17.</head>
          <p>
 <hi>[vers. 18, 19.]</hi> Denique quia intellexerunt hoc
filii Core, quid dicunt? <hi>Haec omnia venerunt super nos,
et obliti non sumus te.</hi> Quid est, <hi>et obliti non sumus te?
Et inique non egimus in testamento tuo: et non recessit
retro cor nostrum: et declinasti semitas nostras de
via tua.</hi> Ecce est intellectus, quia non recessit retro
cor nostrum, quia obliti non sumus te, quia inique
non egimus in testamento tuo, positi in magnis tribulationibus
et persecutionibus gentium. <hi>Declinasti
semitas nostras de via tua.</hi> Semitae enim nostrae erant
in voluptatibus saeculi; semitae nostrae erant in prosperitatibus
temporalium rerum: tulisti semitas
nostras de via tua, et ostendisti nobis quam arcta et
angusta via est quae ducit ad vitam. <hi>Et declinasti semitas
nostras de via tua.</hi> Quid est, <hi>declinasti semitas
nostras de via tua?</hi> Tanquam diceret nobis, In tribulatione
positi estis, multa patimini, multa quae amabatis
in hoc saeculo, amisistis: sed non vos dimisi
in via, quam angustam vos doceo. Latas semitas
quaerebatis: quid vobis dico? Hac itur ad vitam sempiternam:
qua vultis ambulare, ad mortem pergitis. <hi>Quam lata et spatiosa via est quae ducit ad interitum, et
multi sunt qui ambulant per eam! Quam arcta et angusta
via est quae ducit ad vitam, et pauci sunt qui ambulant
per illam 
 <note>(Matth. VII, 13, 14)</note>
          </hi>? Qui sunt pauci?
Qui tolerant tribulationes, qui tolerant tentationes,
qui in istis omnibus molestiis non deficiunt; qui non
ad horam gaudent ad verbum, et in tempore tribulationis
tanquam orto sole arescunt <note>(Id. XIII, 20, 21,
23)</note>, sed habent radicem charitatis, sicut audivimus
<pb n="0490"/>
quod modo lectum est in Evangelio <note>(Marc. IV, 16, 17,
20, et Luc. VIII, 13, 15)</note>. Radicem, inquam, charitatis
habe, ut cum sol exortus fuerit, non te urat, sed
nutriat. <hi>Haec omnia venerunt super nos, et obiiti non
sumus te; et inique non egimus in testamento tuo; et non
recessit retro cor nostrum.</hi> Sed quia haec omnia inter
tribulationes facimus, jam in angusta via ambulantes, <hi>declinasti semitas nostras de via tua.</hi> </p>
        </div3>
<div3>
          <head>18.</head>
          <p>
 <hi>[vers. 20.] Quoniam humiliasti nos in loco infirmitatis.</hi> 
Ergo exaltabis nos in loco fortitudinis. <hi>Et
operuit nos umbra mortis.</hi> Haec enim mortalitas umbra
mortis est. Vera mors est damnatio cum diabolo.</p>
        </div3>
<div3>
          <head>19.</head>
          <p>
 <hi>[vers. 21.] Si obliti sumus nomen Dei nostri.</hi> 
Iste est intellectus filiorum Core. <hi>Et si expandimus
manus nostras ad Deum alienum.</hi> </p>
        </div3>
<div3>
          <head>20.</head>
          <p>
 <hi>[vers. 22.] Nonne Deus requiret ista? Ipse enim
novit occulta cordis.</hi> Novit, et requirit: si novit occulta
cordis, quid ibi facit? <hi>Nonne Deus requiret ista?</hi> Novit
in se, requirit propter nos. Etenim ideo requirit
Deus aliquando, et dicit sibi innotescere, quod facit
tibi innotescere. Opus suum tibi dicit, non cognitionem
suam. Dicimus plerumque, Laetus dies,
quando serenus est: numquid ipse dies gaudet? Sed
gaudentem dicimus, quia gaudentes nos facit. Et dicimus,
Triste coelum. Non enim est ullus talis sensus
in nubibus: sed quia homines hujusmodi videntes
coeli faciem contristantur, triste dicitur, eo quod
tristes facit. Sic et Deus cognoscere dicitur, quando
cognoscentes facit. Deus dicit ad Abraham: <hi>Nunc
cognovi quia tu times Deum <note>(Gen. XXII, 12)</note>
          </hi>. Ante non
cognoverat? Sed ipse Abraham se non cognovit:
quia in ipsa tentatione ipse sibi innotuit. Plerumque
enim homo putat se posse quod non potest, aut putat
se non posse quod potest; accedit ad illum interrogatio
ex divina dispensatione, et per interrogationem
notus fit sibi; et dicitur Deus cognovisse, quod
illum fecit nosse. Numquid Petrus noverat se, quando
dixit medico: <hi>Tecum sum usque ad mortem <note>(Matth.
XXVI, 35)</note>
          </hi>? Medicus noverat, vena inspecta, quid intus
ageretur in aegroto; aegrotus non noverat. Venit
accessio tentationis; et probavit medicus sententiam
suam, perdidit aeger praesumptionem suam. Sic ergo
et novit Deus, et requirit. Novit. Quomodo ipse requirit?
Propter te, ut tu invenias te, et gratias agas ei
qui fecit te. <hi>Nonne Deus requiret ista?</hi> </p>
        </div3>
<div3>
          <head>21.</head>
          <p>
 <hi>Ipse enim novit occulta cordis.</hi> Quid est, <hi>novit
occulta?</hi> quae occulta? <hi>Quoniam propter te mortificamur
tota die, deputati sumus velut oves occisionis.</hi> Potes
enim videre mortificari hominem; quare mortificetur,
nescis: Deus hoc novit; res in occulto est. Sed dicit
mihi aliquis: Ecce pro nomine Christi detinetur,
nomen Christi confitetur. Quare non et haeretici nomen
Christi confitentur, et non tamen jam propter
ipsum moriuntur? Prorsus in ipsa Ecclesia, dicam,
<pb n="0491"/>
catholica, putatis defuisse aut deesse posse, qui causa
humanae gloriae paterentur? Si deessent hujusmodi
homines, non diceret Apostolus: <hi>Si tradidero corpus
meum ut ardeam, charitatem autem non habeam, nihil
mihi prodest <note>(I Cor. XIII, 3)</note>
          </hi>. Sciebat ergo esse posse
quosdam qui hoc jactatione facerent, non dilectione.
Ideo obscurum est; Deus hoc solus videt, nos non
possumus. Ipse solus potest judicare, qui novit occulta
cordis. <hi>Quoniam propter te mortificamur tota die,
deputati sumus velut oves occisionis.</hi> Jam dixi, hinc
etiam apostolum Paulum testimonium posuisse ad
exhortandos martyres, ne deficerent in tribulationibus
pro nomine Christi susceptis.</p>
        </div3>
<div3>
          <head>22.</head>
          <p>
 <hi>[vers. 23.] Exsurge, quare obdormis, Domine?</hi> 
Cui dicit? et quis dicit? Nonne magis dicetur ille dormire,
et halare, qui talia loquitur, <hi>Exsurge, quare
dormis, Domine?</hi> Respondet tibi, Novi quid dicam:
scio quia non dormit qui custodit Israel <note>(Psal. CXX,
4)</note>: sed tamen martyres clamant, <hi>Exsurge, quare obdormis,
Domine?</hi> O Domine Jesu! occisus es, dormisti
in passione, jam nobis resurrexisti. Novimus enim
quia nobis resurrexisti. Quare resurrexisti? Gentes
quae nos persequuntur, mortuum te putant, resurrexisse
non credunt. Exsurge ergo et illis. Quare
dormis, non nobis, sed illis? Si enim jam te illi crederent
resurrexisse, numquid eos qui in te crederent
persequi poterant. Sed quare persequuntur? Dele, occide
nescio quos, qui crediderunt in te nescio quem
male mortuum? Adhuc eis dormis: exsurge ut intelligant
quia resurrexisti, et quiescant. Denique factum
est dum moriuntur martyres, et ista dicunt, dormiunt,
et excitant Christum vere mortuum dormitionibus
eorum; surrexit Christus quodammodo in
gentibus, id est, creditus est resurrexisse: ita paulatim
et ipsi credendo conversi ad Christum, fecerunt
numerum magnum, quem timerent persecutores, et
cessaverunt persecutiones. Unde? Quia resurrexit
Christus in gentibus, qui illis ante non credentibus
dormiebat. <hi>Exsurge, et ne repellas usque in finem.</hi> </p>
        </div3>
<div3>
          <head>23.</head>
          <p>
 <hi>[vers. 24.] Quare faciem tuam avertis?</hi> quasi non
adsis, quasi oblitus sis nostri. <hi>Oblivisceris inopiam nostram,
et tribulationem nostram.</hi> </p>
        </div3>
<div3>
          <head>24.</head>
          <p>
 <hi>[vers. 25.] Quoniam humiliata est in pulvere anima
nostra.</hi> Ubi humiliata est? In pulvere, id est, pulvis
nos persequitur. Illi nos persequuntur, de quibus
dixisti: <hi>Non sic impii, non sic; sed tanquam pulvis
quem projicit ventus a facie terrae <note>(Psal. I, 4)</note>
          </hi>. <hi>Humiliata
est in pulvere anima nostra; haesit in terra venter
noster.</hi> Poenam nimiae humiliationis mihi videtur expressisse,
qua quisque quando se prosternit, haeret in
terra venter ejus. Quisquis enim ita humiliatur ut
genua figat, adhuc habet quo humilietur: quisquis
autem sic humiliatur ut haereat in terra venter ejus,
ultra quo humilietur non habet. Si enim ultra voluerit,
jam non erit humiliare, sed obruere. Hoc ergo
<pb n="0492"/>
forsitan dixerit: Nimium humiliati sumus in hoc
pulvere, ultra quo humiliemur non habemus: jam
pervenit usque ad summum humiliatio, veniat et miseratio.</p>
        </div3>
<div3>
          <head>25.</head>
          <p>
 An forte, fratres, eos plangit Ecclesia voce
ista. quibus illi qui persequebantur persuaserunt impietatem:
ut illi qui perdurarunt hoc dicant, <hi>Humiliata
est in pulvere anima nostra?</hi> Id est, inter manus
pulveris hujus, inter manus impiorum et persequentium, <hi>Humiliata est in pulvere anima nostra,</hi> 
 ad hoc ut
te invocaremus, ut dares auxilium de tribulatione: <hi>venter</hi> 
 autem <hi>noster haesit in terra,</hi> id est, consensit
impietati pulveris hujus venter noster; hoc est enim
dictum, <hi>Haesit.</hi> Si enim cum diligis et ardes charitate,
recte dicis Deo, <hi>Adhaesit anima mea post te <note>(Psal. LXII,
9)</note>
          </hi>; et, <hi>Mihi adhaerere Deo bonum est <note>(Psal. LXXII, 28)</note>
          </hi>:
tunc autem adhaeres Deo, quando consentis Deo: non
sine causa dictum est, de ventre isto quod adhaesit in
terra, nisi quia illi significantur, qui persecutionem
non tolerantes, consenserunt iniquis: sic enim haeserunt
in terra. Sed quare dicti sunt venter, nisi quia
carnales sunt: ut os Ecclesiae in sanctis sit, in spiritualibus
sit; venter Ecclesiae in carnalibus sit? Itaque
os Ecclesiae eminet; venter absconditus est, tanquam
mollior et infirmior. Hoc significat quodam loco Scriptura,
ubi quidam dicit se accepisse librum; <hi>et liber
ipse dulcis erat,</hi> inquit, <hi>in ore meo, et amarus in ventre
meo <note>(Apoc. X, 10)</note>
          </hi>. Quid est hoc, nisi quia praecepta
summa quae capiunt spirituales, non capiunt carnales;
et de quibus gaudent spirituales, contristantur
carnales? Liber iste, fratres, quid habet? <hi>Vende omnia
quae habes, et da pauperibus.</hi> Quam dulcis in ore Ecclesiae!
Ab omnibus spiritualibus factum est. At vero
carnali cuicumque dixeris, Fac hoc; facilius a te tristis
recedit, sicut ille dives a Domino <note>(Matth. XIX,
21, 22)</note>, quam facit quod dictum est. Quare autem
tristis recessit, nisi quia liber ille dulcis est in ore, et
in ventre amarus? Dedisti nescio quid auri et argenti;
ventum est ad hunc articulum, ut nisi perdas, forte
aliquod peccatum committas, injuriam forte ingeras
Ecclesiae, blasphemare cogaris: posito itaque in angustiis,
aut damno pecuniae, aut damno justitiae, dicitur
tibi, Perde potius pecuniam, ne perdas justitiam:
tu autem cui non dulcis est in ore justitia, sed adhuc
in illis membris infirmus es, quales in ventre deputat
Ecclesia, contristatus eligis aliquando amittere aliquid
de justitia, quam vel nummum de pecunia; et percutis
te damno graviore, implens saccellum tuum, et
exinaniens cor tuum. Fortassis ergo de illis dixerit, <hi>Haesit in terra venter noster.</hi> </p>
        </div3>
<div3>
          <head>26.</head>
          <p>
 <hi>[vers. 26.] Exsurge, Domine, adjuva nos.</hi> Et
vere, carissimi, exsurrexit et adjuvit. Namque cum
exsurgeret, id est, cum resurgeret, et gentibus innotesceret,
cessantibus persecutionibus, etiam illi qui
haeserant in terra, eruti sunt de terra, et agentes poenitentiam,
redditi sunt corpori Christi, quamvis infirmi,
quamvis imperfecti, ut compleretur in eis, <hi>Imperfectum
<pb n="0493"/>
meum viderunt oculi tui, et in libro tuo
omnes scribentur <note>(Psal. CXXXVIII, 16)</note>
          </hi>. <hi>Exsurge, Domine,
adjuva nos: et redime nos propter nomen tuum:</hi> 
hoc est, gratis; propter nomen tuum, non propter
meritum meum; quia tu dignatus es facere, non quia
ego dignus sum cui facias. Nam et hoc ipsum quod
non sumus obliti te, et non recessit retro cor nostrum,
quod non expandimus manus nostras ad Deum
alienum, nisi te adjuvante, unde possemus? nisi te
intus alloquente et exhortante, non deserente, unde
valeremus? Ergo sive patientes in tribulationibus,
sive gaudentes in prosperitatibus, redime nos; non
propter meritum nostrum, sed propter nomen tuum.
</p>
        </div3>
      </div1>

<div1>
        <head>IN PSALMUM XLIV ENARRATIO. SERMO.</head>
<div3>
          <head>1.</head>
          <p>
 <hi>[vers. 1.]</hi> Hunc psalmum sicut vobiscum cum
exsultatione cantavimus, ita nobiscum cum attentione
consideretis peto. Cantatur enim de sanctis nuptiis,
de sponso et sponsa, de rege et plebe, de Salvatore
et de his qui salvandi sunt. Qui cum veste nuptiali
venit ad nuptias, gloriam quaerens sponsi, non suam,
non solum libenter audit, quod solet esse etiam hominum
spectacula quaerentium, non facta exhibentium;
sed etiam mandat cordi, quod non ibi vacet,
sed germinet, erumpat, crescat, perficiatur, assumatur.
Oportet enim nos esse, quibus hoc cantetur,
filios Core, quod habet titulus Psalmi. Erant enim
isti quidam homines: verumtamen omnis inscriptio
Litterarum divinarum aliquid innuit intelligentibus,
et non tantum auditorem, verum etiam cognitorem
desiderat. Interrogamus enim vim hebraici verbi,
quid sit Core: et, sicut se interpretationes habent
omnium verborum in Scriptura positorum, renuntiatur
nobis, filios Core interpretari filios Calvi. Quod
nomen non ad irrisionem accipiatis, ne inveniamur
in sensu puerili, quales pueros legimus in libro Regnorum,
insultantes Elisaeo sancto prophetae, et clamantes
post ipsum: <hi>Ascende calve, ascende calve.</hi> 
Tales enim pueros stulte garrulos, et in suam perniciem
maledicentes, exeuntes de silva bestiae comederunt <note>(IV Reg. II, 23, 24)</note>.
Hoc scriptum est, et ubi sit
scriptum commemoravimus: qui meminerunt, recognoscant;
qui non meminerunt, legant; qui non legerunt,
credant. Quod ergo illud factum figuravit in
futurum, non nos debet apprehendere. Significati
sunt enim in illis pueris stulti homines, habentes
ignorantiae sensum; quales nos non vult esse Apostolus,
ubi dicit: <hi>Nolite pueri esse mentibus (I Cor. XIV,
<pb n="0494"/>
20)</hi>. Et quia Dominus invitaverat nos ad imitationem
puerorum, quando ante se parvulum posuit, et ait, <hi>Nisi quis fuerit ut puer iste, non intrabit in regnum coelorum <note>(Matth. XVIII, 2, 3)</note>
          </hi>;
ibi quoque Apostolus cautus,
ubi revocat a mente puerili, vocat rursus ad imitationem
puerilem: <hi>Nolite,</hi> inquit, <hi>pueri effici mentibus,
sed malitia parvuli estote, ut mentibus perfecti
sitis <note>(I Cor. XIV, 20)</note>
          </hi>. Quem delectat imitari puerum,
non delectet imperitia, sed innocentia. Illi vero ex
imperitia insultabant sancto Dei calvo, et clamabant
post eum: <hi>Calve, calve.</hi> Factum est ut a bestiis consumerentur:
et figuraverunt homines in eadem mente
puerili stulte irridentes quemdam calvum; quia in
Calvariae loco crucifixus est. Possessi sunt ergo tales
velut a bestiis, hoc est a daemonibus, a diabolo et angelis
ejus, qui operatur in filiis diffidentiae. Tales
pueri erant, qui ante sacratum lignum stantes caput
agitabant, et dicebant: <hi>Si filius Dei est, descendat de
cruce <note>(Matth. XXVII, 33, 39, 40)</note>
          </hi>. Hujus nos filii sumus,
quia filii sponsi sumus: et nobis inscriptus est
psalmus iste, cujus titulus dicitur, <hi>Filiis Core, pro his
quae commutabuntur.</hi> </p>
        </div3>
<div3>
          <head>2.</head>
          <p>
 Quid ego exponam quid sit, <hi>pro his quae commutabuntur?</hi> 
Quid ego dicam? Hoc omnis mutatus agnoscit.
Qui audit haec, <hi>Pro his quae commutabuntur,</hi> videat
quid erat, et quid nunc sit. Et primo ipsum
mundum videat commutatum; nuper adorantem idola,
modo adorantem Deum; nuper servientem iis quae
fecit, modo ei a quo factus est. <hi>Pro his quae commutabuntur,</hi> 
videte quando dictum sit. Modo jam residui
Pagani mutata expavescunt: et qui nolunt mutari,
vident refertas ecclesias, templa deserta; hac celebritatem,
ibi solitudinem. Mirantur mutata, legant
praedicta: aurem accommodent promissori, credant
exhibitori. Sed et unusquisque nostrum, fratres, ex
vetere homine in novum mutatur; ex infideli fidelis
fit, ex raptore largitor, castus ex adultero, beneficus
ex malefico. Ergo cantetur nobis, <hi>Pro his quae commutabuntur:</hi> 
et sic incipiat describi, per quem commutata
sunt.</p>
        </div3>
<div3>
          <head>3.</head>
          <p>
 Sequitur enim: <hi>Pro his quae commutabuntur, filiis
Core, in intellectum, Canticum pro dilecto.</hi> Nam
dilectus ille visus est a persecutoribus suis, sed non
in intellectum. Si enim cognovissent, nunquam Dominum
gloriae crucifixissent <note>(I Cor. II, 8)</note>. Ad hunc
intellectum oculos alios quaerebat ipse, cum diceret: <hi>Qui me videt, videt et Patrem 
 <note>(Joan. XIV, 9)</note>
          </hi>. Sonet eum
jam Psalmus: gaudeamus in nuptiis, et nos crimus
cum iis qui fiunt nuptiae qui invitantur ad nuptias;
et ipsi invitati sponsa est. Etenim sponsa Ecclesia
est, sponsus Christus. Solent dici ab scholasticis
carmina quaedam uxores ducentibus et nubentibus,
quae vocantur epithalamia; quidquid ibi cantatur, ad
<pb n="0495"/>
honorem cantatur sponsi et sponsae: an forte et in
nuptiis istis, quo invitati sumus, thalamus non est?
Et unde dicit alius psalmus: <hi>In sole posuit tabernaculum
suum, et ipse tanquam sponsus procedens de thalamo
suo <note>(Psal. XVIII, 6)</note>
          </hi>? Conjunctio nuptialis, Verbum
et caro: hujus conjunctionis thalamus, virginis
uterus. Etenim caro ipsa Verbo est conjuncta: unde
etiam dicitur, <hi>Jam non duo, sed una caro <note>(Matth. XIX,
6, et Ephes. V, 32)</note>
          </hi>. Assumpta est Ecclesia ex genere
humano, ut caput esset Ecclesiae ipsa caro Verbo
conjuncta, et caeteri credentes membra essent illius
capitis. Nam vis videre quis venerit ad nuptias? <hi>In
principio erat Verbum, et Verbum erat apud Deum,
et Deus erat Verbum <note>(Joan. I, 1)</note>
          </hi>. Gaudeat sponsa
amata a Deo. Quando amata? Dum adhuc foeda. <hi>Omnes enim peccaverunt,</hi> 
 ait Apostolus, <hi>et egent gloria
Dei <note>(Rom. III, 23)</note>
          </hi>. Et iterum: <hi>Etenim Christus pro
impiis mortuus est <note>(Id. V, 6)</note>
          </hi>. Amata est foeda, ne remaneret
foeda. Non enim vere foeda amata est, quia
non foeditas amata est: nam si hoc amaret, hoc servaret:
evertit foeditatem, formavit pulchritudinem.
Ad qualem venit, et qualem fecit? Veniat jam ipse in
verbis propheticis; ecce ipse sponsus procedat nobis:
amemus illum; aut si invenerimus in eo aliquid foedi,
non amemus. Ecce ipse invenit multa foeda, et amavit
nos: si aliquid foedi invenerimus in eo, non amemus.
Quia et hoc ipsum quod carnem indutus est, ut
de illo etiam diceretur. <hi>Vidimus eum, et non habebat
speciem neque decorem <note>(Isai. LIII, 2)</note>
          </hi>; si consideres
misericordiam qua factus est, et ibi pulcher est. Sed
Judaeorum personam gerebat propheta, cum diceret: <hi>Vidimus eum, et non habebat speciem neque decorem.</hi> 
Quare? Quia non in intellectum. Intelligentibus autem, <hi>et Verbum caro factum est 
 <note>(Joan. I, 14)</note>
          </hi>, magna pulchritudo
est. <hi>Mihi autem absit gloriari,</hi> dixit unus amicorum
sponsi, <hi>nisi in cruce Domini nostri Jesu Christi <note>(Gal. VI, 14)</note>
          </hi>.
Parum est ut non inde erubescas, nisi
etiam et glorieris. Quare ergo non habuit speciem
neque decorem? Quia Christus crucifixus, Judaeis
quidem scandalum, Gentibus stultitia. Quare autem
et in cruce habuit decorem? Quia quod stultum est
Dei, sapientius est quam homines; et quod infirmum
est Dei, fortius est quam homines <note>(I Cor. I, 23, 25)</note>.
Nobis ergo jam credentibus, ubique sponsus pulcher
occurrat. Pulcher Deus, Verbum apud Deum: pulcher
in utero virginis, ubi non amisit divinitatem, et sumpsit
humanitatem: pulcher natus infans Verbum;
quia et cum esset infans, cum sugeret, cum manibus
portaretur, coeli locuti sunt, Angeli laudes dixerunt,
Magos stella direxit, adoratus est in praesepi, cibaria
mansuetorum <note>(Luc. II, 8-14, et Matth. II, 1)</note>. Pulcher
ergo in coelo, pulcher in terra; pulcher in utero,
pulcher in manibus parentum; pulcher in miraculis,
pulcher in flagellis; pulcher invitans ad vitam, pulcher
non curans mortem; pulcher deponens animam,
pulcher recipiens; pulcher in ligno, pulcher in sepulcro,
pulcher in coelo. In intellectum audite
<pb n="0496"/>
Canticum, neque oculos vestros a splendore pulchritudinis
illius avertat carnis infirmitas. Summa et vera
pulchritudo justitia est: ibi illum non videbis pulchrum,
ubi deprehendis injustum: si ubique justus,
ubique decorus. Veniat ergo nobis inspiciendus oculis
mentis, descriptus a quodam laudatore suo propheta:
ecce incipit.</p>
        </div3>
<div3>
          <head>4.</head>
          <p>
 <hi>[vers. 2.] Eructavit cor meum verbum bonum.</hi> Quis
dicit, Pater, an Propheta? Intellexerunt enim quidam
Patris personam dicentis, <hi>Eructavit cor meum verbum
bonum,</hi> commendantis nobis nativitatem quamdam
ineffabilem. Ne forte putares aliquid assumptum,
unde Filium generaret Deus; quemadmodum homo
sibi assumit aliquid unde generet filios, conjugium
scilicet, sine quo prolem procreare homo non potest:
ne igitur putares aliquo conjugio indiguisse Deum,
unde Filium generaret, <hi>Eructavit,</hi> inquit, <hi>cor meum
verbum bonum.</hi> Hodie cor tuum, o homo, generat consilium,
nec quaerit uxorem: per consilium natum ex
corde tuo aedificas aliquid; et illa fabrica, antequam
stet in opere, stat in consilio; et inest jam quod facturus
es, in eo per quod facturus es: et laudas
fabricam nondum existentem, nondum in specie aedificii,
sed in prolatione consilii; nec laudat alius consilium
tuum, nisi aut indicaveris, aut viderit quod
fecisti. Ergo si per Verbum omnia, et Verbum de Deo;
inspice fabricam factam per Verbum, et ex isto aedificio
mirare consilium. Quale Verbum est per quod
factum est coelum et terra, et omnis ornatus coeli,
omnis fecunditas terrae, diffusio maris, distentio aeris,
fulgor siderum, claritas solis et lunae? Videntur haec:
transcende et haec; cogita Angelos, Principatus, Sedes,
Dominationes, Potestates: omnia per ipsum facta
sunt. Unde ergo ista bona facta sunt? Quia eructatum
est per quod fierent, <hi>Verbum bonum.</hi> Ergo
Verbum bonum: et ipsi Verbo dictum est, <hi>Magister
bone.</hi> Et ipsum Verbum respondit, <hi>Quid me interrogas
de bono? Nemo bonus, nisi unus Deus <note>(Matth. XIX, 17,
et Marc. X, 18)</note>
          </hi>. Dictum est, <hi>Magister bone;</hi> et dicit, <hi>Quid me interrogas de bono?</hi> 
 Addidit etiam, <hi>Nemo bonus,
nisi unus Deus.</hi> Quomodo ergo et ipse bonus, nisi
quia Deus? Non solum autem Deus, sed cum Patre
unus Deus. Non enim dicendo, <hi>Nemo bonus, nisi unus
Deus,</hi> discrevit se, sed univit. <hi>Eructavit cor meum
verbum bonum.</hi> Dixerit hoc Deus Pater de Verbo suo
bono atque benefico bono nostro, per quod solum
bonum utcumque boni esse possumus.</p>
        </div3>
<div3>
          <head>5.</head>
          <p>
 Sequitur, <hi>Dico ego opera mea regi.</hi> Adhuc Pater
loquitur? Si adhuc Pater loquitur, quaeramus et hoc
quomodo secundum fidem veram et catholicam intelligamus, <hi>Dico ego opera mea regi.</hi> 
 Si enim Pater dicit
opera sua Filio suo regi nostro; quae opera Pater dicturus
est Filio, cum omnia opera Patris per Filium
facta sint? An forte, <hi>Dico ego opera mea regi,</hi> ipsum <hi>Dico,</hi> 
 generationem Filii significat? Vereor ne hoc
aliquando a tardioribus non possit intelligi: verumtamen
dicam; sequatur qui potest, ne non dicto non
<pb n="0497"/>
sequatur et qui potest. Legimus in alio psalmo dictum: <hi>Semel locutus est Deus 
 <note>(Psal. LXI, 12)</note>
          </hi>. Toties locutus
est per Prophetas, toties per Apostolos, hodieque loquitur
per sanctos suos, et ait: <hi>Semel locutus est
Deus.</hi> Unde semel locutus est, nisi propter Verbum
unum? Sicut autem <hi>Eructavit cor meum verbum bonum,</hi> 
intelleximus ibi generationem Filii; veluti repetitio
mihi videtur facta in consequenti sententia, ut illud
quod dictum erat, <hi>Eructavit cor meum verbum bonum,</hi> 
repeteretur in eo quod ait, <hi>Dico.</hi> Quid est enim, <hi>Dico?</hi> 
Verbum profero. Et unde profert Deus verbum, nisi
ex corde suo, ex intimo suo? Tu non dicis nisi quod
ex corde tuo profers; verbum tuum quod sonat et
transit, aliunde non profertur: et miraris quia ita dicit
Deus? Sed dicere Dei aeternum est. Tu dicis aliquid
modo, quia tacebas paulo ante: vel ecce nunc nondum
verbum profers; cum autem proferre coeperis,
rumpis silentium quodammodo, et generas verbum
quod antea non erat. Non sic Deus genuit Verbum:
dicere Dei sine initio est, et sine fine; et tamen unum
Verbum dicit. Dicat alterum, si quod dixit transierit.
Cum vero et a quo dicitur manet, et quod dicitur
manet; et semel dicitur et non finitur; et ipsum semel
sine initio dicitur, nec bis dicitur, quia non transit
quod semel dicitur. Hoc est ergo, <hi>Eructavit cor meum
verbum bonum,</hi> quod est, <hi>Dico ego opera mea regi.</hi> 
Quare ergo, <hi>Opera mea dico?</hi> Quia in ipso Verbo omnia
opera Dei. Quidquid enim facturus erat Deus in
creatura, jam in Verbo erat; nec esset in rebus, nisi
esset in Verbo: quomodo et in te non esset in fabrica,
nisi esset in consilio. Sicut in Evangelio dicitur: <hi>Quod factum est in ipso vita erat 
 <note>(Joan. I, 3, 4)</note>
          </hi>.
Erat ergo quod factum est, sed in Verbo erat: et
omnia opera Dei ibi erant, et opera nondum erant:
sed Verbum erat, et Verbum hoc Deus erat, et apud
Deum erat, et Filius Dei erat, et cum Patre unus
Deus erat. <hi>Dico ego opera mea regi.</hi> Audiat dicentem,
qui Verbum intelligit; et videat cum Patre sempiternum
Verbum, in quo sunt etiam quae futura sunt, in
quo non abierunt et quae transierunt. Haec opera Dei
in Verbo, tanquam in Verbo, tanquam in Unigenito,
tanquam in Dei Verbo.</p>
        </div3>
<div3>
          <head>6.</head>
          <p>
 Quid ergo sequitur? <hi>Lingua mea calamus scribae,
velociter scribentis.</hi> Quid simile, fratres mei, quid
habet simile lingua Dei cum calamo scribae? Quid
habet simile petra cum Christo <note>(I Cor. X, 4)</note>? quid
habet simile agnus cum Salvatore <note>(Joan. I, 29)</note>? quid
habet leo cum Unigeniti fortitudine <note>(Apoc. V, 5)</note>? Dicta
sunt haec tamen: et nisi dicerentur, non aliquo
modo per haec visibilia ad invisibilem informaremur.
Sic ergo humilem similitudinem calami hujus, nec
comparemus illi excellentiae, nec tamen respuamus.
Quaero enim quare linguam suam calamum dixit esse
scribae velociter scribentis? At vero quantumvis velociter
scribat scriba, non comparatur illi velocitati,
de qua dicit alius psalmus: <hi>Usque in velocitatem currit
verbum ejus <note>(Psal. CXLVII, 15)</note>
          </hi>. Sed mihi videtur,
<pb n="0498"/>
quantum audet humana intelligentia, et hoc posse
accipi ex persona Patris dictum, <hi>Lingua mea calamus
scribae.</hi> Quia quod lingua dicitur, sonat et transit;
quod scribitur, manet: cum ergo dicat Deus Verbum,
et Verbum quod dicitur non sonet et transeat, sed et
dicatur et maneat; scriptis hoc maluit Deus comparare,
quam sonis. Quod autem addidit, <hi>velociter scribentis,</hi> 
impulit mentem ad intelligentiam: sed non pigra
remaneat, respiciendo antiquarios, aut respiciendo
qualeslibet veloces notarios; si autem hoc
attenderit, remanebit ibi. Ipsum <hi>velociter,</hi> cogitet
velociter; et videat quare dictum sit, <hi>velociter.</hi> Velociter
Dei tale est, ut velocius nihil sit. In Scripturis
enim scribitur littera post litteram, syllaba post syllabam,
verbum post verbum; nec ad secundum transitur,
nisi primo perscripto. Ibi autem nihil velocius,
ubi non multa sunt verba, nec tamen aliquid praetermissum
est, cum in uno sint omnia.</p>
        </div3>
<div3>
          <head>7.</head>
          <p>
 <hi>[vers. 3.]</hi> Ecce jam Verbum illud sic prolatum,
aeternum, ab aeterno coaeternum, veniet sponsus. <hi>Speciosus forma prae filiis hominum. Prae filiis hominum:</hi> 
quare non et prae Angelis? Quid voluit dicere, <hi>Prae filiis hominum,</hi> 
 nisi quia homo? Ne hominem
Christum quemlibet hominem putares, ait, <hi>Prae filiis
hominum speciosus forma.</hi> Etiam homo prae filiis hominum;
etiam inter filios hominum, prae filiis hominum;
etiam ex filiis hominum, prae filiis hominum. <hi>Diffusa est gratia in labiis tuis.</hi> 
 Lex per Moysen data
est; Gratia et veritas per Jesum Christum facta est <note>(Joan. I, 17)</note>.
 <hi>Diffusa est gratia in labiis tuis.</hi> Merito
mihi subventum est, quia condelector legi Dei secundum
interiorem hominem. Sed alia lex in membris
meis repugnat legi mentis meae, et captivum me ducit
in lege peccati, quae est in membris meis. Miser
ego homo, quis me liberabit de corpore mortis
hujus? Gratia Dei per Jesum Christum Dominum
nostrum <note>(Rom. VII, 22-25)</note>. <hi>Diffusa est</hi> ergo <hi>gratia
in labiis tuis.</hi> Venit nobis cum verbo gratiae, cum
osculo gratiae. Quid ista gratia dulcius? Quo pertinet
gratia ista? Beati quorum remissae sunt iniquitates,
et quorum tecta sunt peccata <note>(Psal. XXXI, 1)</note>. Si severus
judex veniret, nec afferret istam gratiam diffusam
in labiis suis, quis de salute aliquid speraret?
Quis non sibi hoc timeret quod peccatori debebatur?
Ille veniens cum gratia, non exegit quod debebatur,
solvit quod non debebat. Num enim non peccator
debebat mortem? Aut vero tibi peccatori debebatur,
nisi supplicium? Debita tua dimisit, et indebita sua
exsolvit. Magna gratia. Quare gratia? Quia gratis.
Propterea tibi gratias agere licet, referre non licet;
non enim potes. Quaerebat ille quid retribueret, et
dixit: <hi>Quid retribuam Domino pro omnibus quae retribuit
mihi?</hi> Et invenit quasi aliquid: <hi>Calicem salutaris
accipiam, et nomen Domini invocabo <note>(Psal. CXV,
12, 13)</note>
          </hi>. Hoc illi rependis, quia calicem salutaris accipis,
et nomen Domini invocas? Quis tibi dedit ipsum
calicem salutarem? Remansit in actione gratiarum,
nam in relatione defecit. Inveni quid Deo des, quod
<pb n="0499"/>
ab illo non acceperis; et retuleris gratiam. Sed cave
ne dum quaeris quid illi retribuas, quod ab illo non
acceperis, invenias, sed peccatum tuum. Hoc plane
ab illo non accepisti, sed nec ei dare debes. Hoc dederunt
Judaei, retribuerunt mala pro bonis; acceperunt
ab eo pluviam, et fructum non dederunt, sed
spinas dolorum. Ergo bonum quidquid volueris in te
dare Deo, non te invenis accepisse nisi a Deo. Ipsa
est gratia Dei diffusa in labiis. Fecit te, gratis te fecit.
Non enim erat cui praestaret antequam faceret.
Perieras, quaesivit te; et inventum revocavit te. Praeterita
non imputavit, futura promisit. Vere <hi>diffusa
est gratia in labiis tuis.</hi> </p>
        </div3>
<div3>
          <head>8.</head>
          <p>
 <hi>Propterea,</hi> inquit, <hi>benedixit te Deus in aeternum.</hi> 
Laboratur, ut hoc possit intelligi adhuc a Deo Patre
dici, <hi>Propterea benedixit te Deus in aeternum.</hi> Accommodatius
videtur hoc accipi ex persona Prophetae.
Et mutationes personarum repentinae, et omnino ex
improviso, inveniuntur in sanctis Scripturarum libris;
et si quis advertat, plenae sunt paginae divinae. <hi>Domine,
libera animam meam a labiis iniquis et a lingua
dolosa;</hi> et statim, <hi>Quid detur tibi, aut quid adjiciatur
tibi adversus linguam subdolam?</hi> Alia illic persona
erat, alia hic: ibi petentis, hic subvenientis. <hi>Sagittae
potentis acutae, cum carbonibus vastatoriis.</hi> Alia persona
est, <hi>Quid detur tibi, aut quid adjiciatur tibi;</hi> et in
consequentibus fit alia, <hi>Heu me! quia incolatus meus
longinquus factus est <note>(Psal. CXIX, 2-5)</note>
          </hi>. In paucis versibus
tam crebra mutatio personarum intellectum admonet:
non exprimit locum ubi mutatur; non dicitur,
Hoc dixit homo, hoc dixit Deus; sed ex ipsis verbis
fit nobis intelligere quid ad hominem pertineat,
quid ad Deum. Homo autem dicebat, <hi>Eructavit cor
meum verbum bonum, dico ego opera mea regi.</hi> Homo
dicebat, ille dicebat qui scripsit Psalmum; sed ex persona
Dei dicebat: incipit dicere et ex sua, <hi>Propterea
benedixit te Deus in aeternum.</hi> Dixerat enim Deus, <hi>Diffusa
est gratia in labiis tuis,</hi> ei quem fecerat speciosum
prae filiis hominum, etiam hominem quem Deum
ante omnia protulerat, aeternus coaeternum. Impletus
est ergo Propheta gaudio quodam ineffabili, et attendens
quid Deus Pater de Filio suo homini revelaverit,
qui potuit dicere ista et ex persona Dei, <hi>Propterea,</hi> 
inquit, <hi>benedixit te Deus in aeternum.</hi> Quare?
Propter gratiam. Illa enim gratia quo pertinet? Ad
regnum coelorum. Primum enim Testamentum terram
promiserat: et aliud praemium fuit vel promissio
sub Lege positorum, aliud sub Gratia: terra Chananaeorum
Judaeis sub Lege positis, regnum coelorum
Christianis sub Gratia positis. Itaque quod pertinebat
ad eos qui sub Lege positi erant, regnum, terra illa
transiit: regnum coelorum quod pertinet sub Gratia
positis, non transit. Propterea hic, <hi>benedixit te Deus,</hi> 
non ad tempus, sed <hi>in aeternum.</hi> </p>
        </div3>
<div3>
          <head>9.</head>
          <p>
 Non defuerunt qui omnia etiam superiora verba
ex Prophetae persona accipi mallent: et hoc quod
<pb n="0500"/>
dictum est, <hi>Eructavit cor meum verbum bonum,</hi> ex
Propheta voluerint intelligi, veluti dicente hymnum.
<note>(Quisquis enim dicit hymnum Deo, eructat cor ejus
verbum bonum: quomodo qui blasphemat in Deum,
eructat cor ejus verbum malum.)</note> Ut et illud quod
adjunctum est, <hi>Dico ego opera mea regi,</hi> significare
voluerit summum hominis opus non esse, nisi Deum
laudare. Illius est specie sua placere tibi, ad te pertinet
eum in gratiarum actione laudare. Opera tua si
non fuerint laus Dei, incipis teipsum amare; et pertinebis
ad illos de quibus dicit Apostolus: <hi>Erunt enim
homines seipsos amantes <note>(II Tim. III, 2)</note>
          </hi>. Displice tibi,
placeat tibi qui te fecit; quia in eo tibi displices quod
in te ipse fecisti. Opus ergo tuum sit laus Dei, eructet
cor tuum verbum bonum. <hi>Dic</hi> ergo <hi>opera tua regi:</hi> 
quia ut diceres, rex fecit, et ipse donavit quod offerres.
Redde illi de suo, ne velis accepta parte patrimonii
tui ire longius et prodige perdere in meretrices,
et porcos pascere. Hoc recordamini ex Evangelio.
Sed etiam de nobis dictum est: <hi>Mortuus erat,
et revixit; perierat, et inventus est <note>(Luc. XV, 32)</note>
          </hi>.</p>
        </div3>
<div3>
          <head>10.</head>
          <p>
 <hi>Lingua mea calamus scribae, velociter scribentis.</hi> 
Non defuerunt qui sic intelligerent Prophetam ea dixisse
quae scriberet, et ideo linguam suam calamo
scribae comparasse. <hi>Velociter</hi> autem <hi>scribentis</hi> voluisse
dicere, ut significaret ea se scribere, quae velociter
ventura erant, ut velociter scribere, velocia scribere
intelligatur, id est scribere non tardatura. Non enim
tardavit Deus exhibere Christum. Quam cito evolutum
sentitur, quod peractum agnoscitur! Recordare
generationes ante te, invenies Adam tanquam hesterno
die factum. Ita gesta legimus omnia ab ipso
principio: ergo velociter facta sunt. Velociter erit et
dies judicii; praeveni velocitatem ipsius: velociter
veniet, velocius tu mutare. Aderit facies judicis, sed
vide quid dicit Propheta: <hi>Praeveniamus faciem ejus in
confessione <note>(Psal. XCIV, 2)</note>
          </hi>. <hi>Diffusa est gratia in labiis
tuis, propterea benedixit te Deus in aeternum.</hi> </p>
        </div3>
<div3>
          <head>11.</head>
          <p>
 <hi>[vers. 4.] Accingere gladium tuum circa femur,
potentissime. Gladium tuum,</hi> quid, nisi verbum tuum?
Illo gladio stravit inimicos, illo gladio divisit filium a
patre, filiam a matre, nurum a socru. Legimus haec
in Evangelio: <hi>Non veni pacem mittere, sed gladium. Et
erunt in una domo quinque divisi adversum se, duo
adversus tres, et tres adversus duos erunt divisi:</hi> id est, <hi>filius adversus patrem, filia adversus matrem, nurus
adversus socrum suam 
 <note>(Matth. X, 34, 35, et Luc. XII,
51-53)</note>
          </hi>. Divisio haec quo gladio facta est, nisi quem
Christus attulit? Et revera, fratres, etiam quotidianis
exemplis videmus haec. Placet juveni alicui
Deo servire, displicet patri; divisi sunt adversus se:
ille promittit terrenam haereditatem, ille amat coelestem;
aliud iste pollicetur, aliud ille eligit. Non sibi
putet pater factam injuriam; Deus solus illi praefertur:
et tamen litigat cum filio volente servire Deo.
Sed fortior est ille gladius spiritualis separans, quam
<pb n="0501"/>
copulans natura carnalis. Fit hoc et de filia adversus
matrem, multo magis et de nuru adversus socrum.
Nam aliquando in una domo nurus et socrus inveniuntur
haeretica et catholica. Et ubi fortiter recipitur
iste gladius, rebaptizationem non timemus. Potuit
dividi filia adversus matrem suam, et non potest nurus
adversus socrum suam.</p>
        </div3>
<div3>
          <head>12.</head>
          <p>
 Factum est hoc generaliter etiam in genere
humano, divisus est filius adversus patrem. Fuimus
enim aliquando filii diaboli. Adhuc infidelibus dictum
est: <hi>Vos a patre diabolo estis <note>(Joan. VIII, 44)</note>
          </hi>. Et
omnis infidelitas nostra, unde, nisi a patre diabolo?
Non ille creando pater, sed nos illum imitando filii.
Jam modo videtis filium adversus patrem divisum.
Venit gladius ille; renuntiat diabolo: invenit alium
patrem, invenit aliam matrem. Ille ad imitationem se
praebens, generabat in exitium: parentes duo quos
invenimus, in vitam aeternam generant. Divisus est
filius adversus patrem. Divisa est filia adversus matrem
suam: plebs illa quae de Judaeis credidit, divisa
est adversus Synagogam. Divisa est et nurus adversus
socrum suam: plebs de Gentibus veniens, nurus
dicitur; quia sponsus Christus filius Synagogae. Unde
enim natus est Filius Dei secundum carnem? Ex illa
Synagoga. Ille qui dimisit patrem et matrem, et adhaesit
uxori suae, ut essent duo in carne una <note>(Gen. II,
24)</note>: non conjectura nostra, sed attestante Apostolo,
et dicente: <hi>Sacramentum hoc magnum est, ego autem
dico in Christo et in Ecclesia <note>(Ephes. V, 32)</note>
          </hi>. Dimisit
enim patrem quodammodo: non omnino dimisit veluti
ad separationem, sed ad susceptionem humanae
carnis. Quomodo dimisit? Quia cum esset in forma
Dei, non rapinam arbitratus est esse aequalis Deo, sed
semetipsum exinanivit, formam servi accipiens <note>(Philipp.
II, 6)</note>. Quomodo dimisit et matrem? Gentem Judaeorum,
Synagogam illam haerentem veteribus sacramentis.
Ad ipsam figuram pertinet quod ait, <hi>Quae est
mihi mater, aut qui fratres <note>(Matth. XII, 48)</note>
          </hi>? Ille enim
intus ducebat, illi foris stabant. Videte si non modo
ita sunt Judaei. Docet Christus in Ecclesia, illi foris
stant. Socrus ergo quid est? Mater sponsi. Mater
sponsi Domini nostri Jesu Christi, Synagoga est.
Proinde nurus ejus Ecclesia, quae veniens de Gentibus
non consensit in circumcisionem carnalem,
divisa est adversus socrum suam. <hi>Accingere gladium
tuum.</hi> De potentia hujus gladii loquebamur, cum ista
diceremus.</p>
        </div3>
<div3>
          <head>13.</head>
          <p>
 <hi>Accingere gladium tuum,</hi> sermonem tuum: <hi>circa femur, potentissime,</hi> 
 circa femur habens gladium.
Quid est, <hi>circa femur?</hi> quid significat de femore? Carnem.
Unde illud est: <hi>Non deficiet princeps de Juda,
et dux de femoribus ejus <note>(Gen. XLIX, 10)</note>
          </hi>. Nonne et
ipse Abraham, cui promissum erat semen in quo benedicerentur
omnes gentes, quando misit servum
suum ad quaerendam et ducendam uxorem filio suo,
unde veniret illud semen sanctum in quo benedicerentur
omnes gentes; fide tenens in illa veluti humilitate
<pb n="0502"/>
seminis esse magnitudinem nominis, id est
Filium Dei venturum ex filiis hominum per semen
Abrahae, fecit ipsum servum suum, quem mittebat,
ita sibi jurare? <hi>Pone,</hi> inquit, <hi>manum tuam sub femore
meo, et sic jura <note>(Gen. XII, 3, et XXIV, 2, 3, et XXVI, 4)</note>
          </hi>.
Quasi diceret, Pone manum tuam ad altare, aut ad
Evangelium, aut ad Prophetam, aut ad aliquid sanctum.
Sub femore meo, inquit, pone manum: habens
fiduciam, nec reverens turpitudinem, sed intelligens
veritatem. Propterea, <hi>Accingere gladium tuum circa
femur, potentissime.</hi> Potentissime etiam circa femur:
quia quod infirmum est Dei, fortius est hominibus <note>(I Cor. I, 25)</note>.
 <hi>Potentissime.</hi> </p>
        </div3>
<div3>
          <head>14.</head>
          <p>
 <hi>[vers. 5.] Specie tua et pulchritudine tua.</hi> Justitiam
accipe, qua semper es speciosus et pulcher. <hi>Et intende, et prospere procede, et regna.</hi> 
 Nonne videmus?
Certe jam factum est. Attendite orbem terraram;
intendit, prospere processit, et regnat; subditae
sunt omnes gentes. Quid erat illud videre in spiritu?
Quod nunc est experiri in veritate. Quando dicebantur
haec, nondum ita regnabat Christus, nondum intenderat,
nondum processerat: praedicabantur; exhibita
sunt, jam ea tenemus: in multis redditorem habemus
Deum, in paucis debitorem. <hi>Intende, et prospere procede,
et regna.</hi> </p>
        </div3>
<div3>
          <head>15.</head>
          <p>
 <hi>Propter veritatem, et mansuetudinem, et justitiam.</hi> 
Reddita est veritas, quando veritas de terra orta est,
et justitia de coelo prospexit <note>(Psal. LXXXIV, 12)</note>. Praesentatus
est Christus exspectationi generis humani,
ut in semine Abrahae benedicerentur omnes gentes.
Praedicatum est Evangelium; veritas est. Quid mansuetudo?
Passi sunt martyres, et inde multum processit,
et promovit per omnes gentes regnum Dei:
quia patiebantur martyres, nec deficiebant, nec resistebant;
dicentes omnia, nihil occultantes; parati ad
omnia, nihil recusantes. Magna mansuetudo! Corpus
Christi hoc fecit, in capite suo didicit. Ille prior sicut
ovis ad occisionem ductus est, et sicut agnus coram
tondente se non aperuit os suum <note>(Isai. LIII, 7)</note>: usque
adeo mansuetus, ut pendens in cruce diceret, <hi>Pater,
ignosce illis, quia nesciunt quid faciunt <note>(Luc. XXIII, 34)</note>
          </hi>.
Quid propter justitiam? Veniet etiam, ut judicet, et
retribuat unicuique secundum opera sua <note>(Rom. II, 6)</note>.
Dixit veritatem, pertulit iniquitatem, allaturus est
aequitatem. <hi>Et deducet te mirabiliter dextera tua.</hi> Nos
dextera ipsius, ipse dextera sua. Ille enim Deus, nos
homines. Dextera sua deductus est, id est potentia
sua. Etenim potentiam quam Pater habet, habet et
ipse, et immortalitatem Patris habet et ipse; divinitatem
Patris habet, aeternitatem Patris habet, virtutem
Patris habet. Deducet eum mirabiliter dextera ejus,
faciens divina, patiens humana, malitias hominum
sternens bonitate sua. Adhuc deducitur et ubi nondum
est, et dextera ejus deducit eum. Hoc enim eum
<pb n="0503"/>
ducit, quod ipse donavit sanctis suis. <hi>Deducet te mirabiliter
dextera tua.</hi> </p>
        </div3>
<div3>
          <head>16.</head>
          <p>
 <hi>[vers. 6.] Sagittae tuae acutae, potentissimae</hi>:
verba cor transfigentia, amorem excitantia. Unde dicitur
in Canticis canticorum: <hi>Quia vulnerata charitate
ego sum <note>(Cant. II, 5, et V, 8)</note>
          </hi>. Dicit enim vulneratam
se esse charitate, id est, amare se dicit, aestuare
se dicit, suspirare sponso, unde accepit sagittam
verbi. <hi>Sagittae tuae acutae, potentissimae:</hi> et transfigentes,
et efficientes: <hi>acutae, potentissimae. Populi sub te
cadent.</hi> Qui ceciderunt? Qui percussi sunt, et ceciderunt.
Populos videmus subditos Christo, cadentes non
videmus. Exponit ubi cadunt: <hi>in corde.</hi> Ibi se erigebant
adversus Christum, ibi cadunt ante Christum.
Blasphemabat Saulus Christum, erectus erat:
supplicat Christo, cecidit, prostratus est: occisus
est inimicus Christi, ut vivat discipulus Christi.
De coelo emissa sagitta, corde percussus est
Saulus, nondum Paulus, adhuc Saulus, adhuc
erectus, nondum prostratus: accepit sagittam,
cecidit in corde. Non enim quod prostratus est in
facie, ibi cecidit in corde; sed ubi ait: <hi>Domine,
quid me jubes facere <note>(Act. IX, 6)</note>
          </hi>? Modo ibas ad Christianos
alligandos et perducendos ad poenam; et modo
dicis Christo: <hi>Quid me jubes facere?</hi> O sagittam acutam,
potentissimam, qua accepta cecidit Saulus ut
esset Paulus! Ut ille, ita et populi: gentes attendite,
videte subditas Christo. Ergo, <hi>Populi sub te cadent,
in corde inimicorum regis:</hi> hoc est, in corde inimicorum
tuorum. Ipsum enim appellat regem, ipsum
novit regem. <hi>Populi sub te cadent, in corde inimicorum
regis.</hi> Inimici erant: acceperunt sagittas tuas,
ceciderunt ante te. Ex inimicis amici facti sunt: inimici
mortui sunt, amici vivunt. Hoc est, <hi>Pro his quae
commutabuntur.</hi> Quaerimus intelligere verba singula,
versus singulos: ita tamen quaerimus, ut de Christo
dici nemo dubitet. <hi>Populi sub te cadent, in corde inimicorum
regis.</hi> </p>
        </div3>
<div3>
          <head>17.</head>
          <p>
 <hi>[vers. 7.] Sedes tua, Deus, in saecula saeculorum.</hi> 
Quia benedixit te Deus in aeternum, propter gratiam
diffusam in labiis tuis. Erat autem sedes regni judaici
temporalis, pertinens ad eos qui sub Lege erant, non
ad eos qui sub Gratia erant: venit ille ut liberaret
eos qui sub Lege erant, et sub Gratia constitueret. <hi>Sedes ejus in saecula saeculorum.</hi> 
 Quare? Quia sedes
illa prima regni temporalis fuit. Unde nunc sedes in
saecula saeculorum? Quia Dei. <hi>Sedes tua, Deus, in saecula
saeculorum.</hi> O aeternitatis divinitas! Non enim
posset Deus sedem habere temporalem. <hi>Sedes tua,
Deus, in saecula saeculorum. Virga directionis, virga
regni tui.</hi> Directionis virga est, quae dirigit homines.
Curvi erant, distorti erant: sibi regnare cupiebant,
se amabant, facta sua mala diligebant; non voluntatem
suam Deo subdebant, sed voluntatem Dei ad suas
<pb n="0504"/>
concupiscentias flectere volebant. Irascitur enim peccator
et iniquus plerumque Deo, quia non pluit; et
non vult sibi Deum irasci, quia fluit. Et ad hoc propemodum
sedent quotidie homines, ut disputent
contra Deum: Hoc facere debuit, hoc non bene fecit.
Tu videlicet vides quid facias, ille nescit? Distortus
tu es, ille rectus est. Distortum ad rectum quando
conjungis? Collineari non potest. Tanquam si in pavimento
aequali ponas lignum curvum; non adjungitur,
non cohaeret, non coaptatur pavimento: pavimentum
ubique aequale est; sed illud curvum est,
non coaptatur aequali. Ergo Dei voluntas aequalis est,
tua curva est: propterea tibi curva videtur illa,
quia tu illi coaptari non potes: dirige ad illam te, ne
illam velis curvare ad te; quia non potes, frustra
conaris: illa semper directa est. Vis illi haerere?
Corrigere. Erit virga ipsius qui te regit, virga directionis.
Inde et rex a regendo dicitur. Non autem
regit qui non corrigit. Ad hoc est rex noster rectorum
rex. Quomodo et sacerdos a sanctificando nos,
ita et rex a regendo nos. Sed quid ait alio loco? <hi>Cum sancto sanctus eris, et cum viro innocente innocens
eris, et cum electo electus eris, et cum perverso perversus
eris 
 <note>(Psal. XVII, 26, 27)</note>
          </hi>: non quia perversus Deus,
sed quia perversi perversum eum putant. Placet tibi
bonum, bonus est Deus: displicet tibi, quasi pravus
est Deus. Curvus est ad te Deus, tua curvatura facit
hoc: nam illius rectitudo semper manet. Audi in alio
psalmo: <hi>Quam bonus Deus Israel rectis corde <note>(Psal.
LXXII, 1)</note>
          </hi>!</p>
        </div3>
<div3>
          <head>18.</head>
          <p>
 <hi>[vers. 8.] Virga directionis, virga regni tui. Dilexisti
justitiam, et odisti iniquitatem.</hi> Vide virgam
directionis, <hi>Dilexisti justitiam, et odisti iniquitatem.</hi> 
Accede ad istam virgam, sit tibi rex Christus: regat
te virga ista, ne frangat te. Virga enim ferrea est illa,
inflexibilis. Et quid dictum est? <hi>Reges eos in virga
ferrea, et tanquam vas figuli conteres eos <note>(Psal. II,
9)</note>
          </hi>. Alios regit, alios conterit: regit spirituales,
conterit carnales. Ergo accede ad istam virgam. Quid
in ea times? Haec est tota virga: <hi>Dilexisti justitiam,
et odisti iniquitatem.</hi> Quid times? Sed forte iniquus
eras: audis enim regem tuum, quia odit iniquitatem,
et times. Est quod facias. Quid odit? Iniquitatem:
numquid te? Sed in te est iniquitas? Odit illam Deus,
oderis et tu: ut unam rem ambo oderitis. Eris enim
Deo amicus, si odisti quod odit. Ita et amabis quod
amat. Displiceat in teipso tibi iniquitas tua, et placeat
tibi creatura ipsius. Homo enim es iniquus. Duo dixi
nomina; duo nomina, homo et iniquus: in istis duobus
nominibus unum est naturae, alterum culpae;
unum tibi Deus fecit, alterum tu fecisti: ama quod
Deus fecit, oderis quod tu fecisti, quia et ipse hoc
odit. Vide quomodo jam illi incipias conjungi, cum
odisti quod odit. Peccatum puniturus est, quia virga
<pb n="0505"/>
directionis est virga regni ipsius. Sed non puniat peccatum?
Sed non potest. Puniendum est peccatum: si
puniendum non esset, nec peccatum esset. Praeveni
illum: non vis ut ipse pumat, tu puni. Ideo enim
adhuc ipse parcit, differt, tenet manum, arcum intendit,
hoc est minas. Clamaret tantum feriturum se,
si vellet ferire? Differt ergo manum a peccatis tuis:
tu noli differre. Converte te ad punienda peccata tua,
quia impunita esse peccata non possunt. Puniendum
ergo erit, aut a te, aut ab ipso: tu agnosce, ut ille
ignoscat. Attende exemplum in illo psalmo poenitentiae: <hi>Averte faciem tuam a peccatis meis 
 <note>(Psal. L, 11)</note>
          </hi>.
Numquid dixit, A me? Alio enim loco aperte dicit: <hi>Ne avertas faciem tuam a me 
 <note>(Psal. XXVI, 9)</note>
          </hi>. Ergo, <hi>Averte faciem tuam a peccatis meis:</hi> 
 nolo videas peccata
mea. Quia videre Dei, animadvertere est. Ideo
et judex quod punit, animadvertere dicitur, id est,
animum illuc advertere; intendere utique ad puniendum,
quia judex est. Sic est et judex Deus. <hi>Averte
faciem tuam a peccatis meis.</hi> Tu ab ipsis faciem noli
avertere, si vis ut Deus ab ipsis avertat faciem suam.
Vide quomodo hoc offert Deo in ipso psalmo: <hi>Facinus
meum ego,</hi> inquit, <hi>agnosco, et peccatum meum ante
me est semper <note>(Psal. L, 5)</note>
          </hi>. Hoc non vult esse ante
Deum, quod vult esse ante se. <hi>Virga directionis, virga
regni tui.</hi> Nemo sibi multum de misericordia Dei blandiatur;
virga directionis est. Numquid dicimus, non
esse misericordem Deum? Quid misericordius eo,
qui parcit tantum peccatoribus, eo qui in omnibus
conversis ad se non curat praeterita? Sic eum dilige
misericordem, ut velis esse veracem: non enim misericordia
potest illi auferre justitiam, neque justitia
misericordiam. Interim quamdiu ille differt, tu noli
differre: quoniam virga directionis, virga regni ipsius.</p>
        </div3>
<div3>
          <head>19.</head>
          <p>
 <hi>Dilexisti justitiam, et odisti iniquitatem: propterea
unxit te, Deus, Deus tuus.</hi> Propterea unxit te,
ut diligeres justitiam, et odires iniquitatem. Et vide
quomodo ait: <hi>Propterea unxit te, Deus, Deus tuus.</hi> O
tu Deus, unxit te Deus tuus. Deus ungitur a Deo.
Etenim in latino putatur idem casus nominis repetitus:
in graeco autem evidentissima distinctio est, quia
unum nomen est quod compellatur, et alterum ab eo
qui compellat, <hi>Unxit te, Deus.</hi> O tu <hi>Deus, unxit te
Deus tuus:</hi> quomodo si diceret, Propterea unxit te,
o tu Deus, Deus tuus. Sic accipite, sic intelligite, sic in
graeco evidentissimum est. Ergo quis est Deus unctus
a Deo? Dicant nobis Judaei. Scripturae istae communes
sunt. Unctus est Deus a Deo: unctum audis, Christum
intellige. Etenim Christus a chrismate: hoc nomen
quod appellatur Christus, unctionis est. Nec in aliquo
alibi ungebantur reges et sacerdotes, nisi in illo
regno ubi Christus prophetabatur et ungebatur, et
unde venturum erat Christi nomen: nusquam est
alibi omnino, in nulla gente, in nullo regno. Unctus
est ergo Deus a Deo: quo oleo, nisi spirituali? Oleum
enim visibile in signo est, oleum invisibile in sacramento
est, oleum spirituale intus est. Unctus est
<pb n="0506"/>
nobis Deus, et missus est nobis: et ipse Deus, ut
ungeretur, homo erat: sed ita homo erat, ut Deus
esset; ita Deus erat, ut homo esse non dedignaretur:
verus homo, verus Deus; in nullo fallax, in nullo
falsus; quia ubique verax, ubique veritas. Deus ergo
homo, et ideo unctus Deus, quia homo Deus, et factus
est Christus.</p>
        </div3>
<div3>
          <head>20.</head>
          <p>
 Hoc figurabatur in eo quod Jacob lapidem sibi
ad caput posuerat, et dormierat <note>(Gen. XXVIII, 11)</note>.
Jacob patriarcha lapidem sibi ad caput posuerat;
dormiens autem illo lapide ad caput posito, vidit
apertis coelis scalam a coelo in terram, et Angelos
ascendentes et descendentes: hoc viso evigilavit,
unxit lapidem, et discessit. In illo lapide intellexit
Christum, ideo unxit. Videte ex quo praedicatur
Christus. Quid sibi vult illa unctio lapidis, praesertim
apud Patriarchas, qui unum Deum colebant? Factum
est autem in figura, et discessum est. Non enim unxit
lapidem, et venit illuc semper adorare, et sacrificia
ibi facere. Expressum est mysterium, non inchoatum
sacrilegium. Et videte lapidem: <hi>Lapidem quem reprobaverunt
aedificantes, hic factus est in caput anguli <note>(Psal. CXVII, 22)</note>
          </hi>.
Et quia caput viri Christus <note>(I Cor.
XI, 3)</note>, propterea lapis ad caput. Attendite magnum
sacramentum: lapis Christus. <hi>Lapidem vivum,</hi> ait
Petrus, <hi>ab hominibus reprobatum, a Deo autem electum <note>(I Petr. II, 4)</note>
          </hi>.
Et lapis ad caput, quia caput viri
Christus <note>(I Cor. XI, 3)</note>. Et unctus lapis quia a chrismate
dictus est Christus. Et videntur scalae, revelante Christo,
a terra in coelum, vel a coelo in terram, et ascendentes
et descendentes Angeli <note>(Gen. XXVIII, 12, et
Joan. I, 51)</note>. Quid hoc sit, melius videbimus, cum
testimonium evangelicum ab ipso Domino commemoraverimus.
Nostis quia Jacob ipse est Israel. Illi enim
cum Angelo luctanti et praevalenti, et benedicto ab
eo cui praevaluit, nomen mutatum est, ut appellaretur
Israel <note>(Gen. XXXII, 28)</note>: sicut populus Israel praevaluit
Christo, ut crucifigeret eum; et tamen in his
qui Christo crediderunt, ab ipso cui praevaluit, benedictus
est. Sed multi non crediderunt, inde claudicatio
Jacob. Benedictio et claudicatio. Benedictio in
his qui crediderunt: nam postea novimus ex illo
populo multos credidisse. Claudicatio autem in his
qui non crediderunt. Et quia plures non crediderunt,
et pauci crediderunt; ideo ut fieret claudicatio, tetigit
latitudinem femoris ejus. Quid est latitudo femoris
ejus? Multitudo generis. Videte ergo scalas illas ·
Dominus quando vidit Nathanaelem in Evangelio ait: <hi>Ecce vere Israelita, in quo dolus non est 
 <note>(Joan. I, 47)</note>
          </hi>.
Sic enim dicitur de ipso Jacob, <hi>Et erat Jacob sine dolo
habitans in domo <note>(Gen. XXV, 27)</note>
          </hi>: hoc recolens Dominus
videns Nathanaelem sine dolo de gente illa et
de populo illo, <hi>Ecce vere,</hi> inquit, <hi>Israelita, in quo dolus
non est.</hi> Appellavit Israelitam, in quo dolus non
esset, propter Jacob. Et ille Nathanael, <hi>Unde me
<pb n="0507"/>
nosti?</hi> Et Dominus, <hi>Cum esses sub arbore fici vidi te:</hi> 
id est, cum esses in illo populo sub Lege constitutus,
quae carnali umbra illum populum protegebat, ibi te
vidi. Quid est, ibi te vidi? Ibi tui misertus sum. Ille
autem recordatus quod fuerat etiam sub arbore fici
in veritate, admiratus, quia putabat se a nemine visum
cum ibi esset, confitetur et dicit: <hi>Tu es Filius
Dei, tu es rex Israel.</hi> Quis hoc dixit? Qui audierat
quod verus esset Israelita, et dolus in illo non esset.
Et Dominus: <hi>Quia dixi tibi, Vidi te sub arbore fici,
credidisti; majora horum videbis.</hi> Loquitur cum Israel,
cum Jacob, cum illo qui sibi lapidem ad caput posuerat. <hi>Majora horum videbis.</hi> 
 Quae majora? Quia jam
lapis ille ad caput est. <hi>Amen dico vobis, videbitis coelum
apertum, et Angelos Dei ascendentes et descendentes
super Filium hominis <note>(Joan. I, 48-51)</note>
          </hi>. Angeli Dei
ascendant et descendant per scalas illas, fiat hoc in Ecclesia,
Angeli Dei annuntiatores sunt veritatis: ascendant
et videant, <hi>In principio erat Verbum, et Verbum
erat apud Deum, et Deus erat Verbum.</hi> Descendant, et
videant, quia <hi>Verbum caro factum est, et habitavit in
nobis <note>(Id. I, 14)</note>
          </hi>. Ascendant, ut erigant magnos:
descendant, ut nutriant parvos. Vide ascendentem
Paulum: <hi>Sive mente excessimus, Deo.</hi> Vide descendentem: <hi>Sive temperantes sumus, vobis 
 <note>(II Cor. V, 13)</note>
          </hi>.
Vide ascendentem: <hi>Sapientiam loquimur inter perfectos.</hi> 
Vide descendentem: <hi>Lac vobis potum dedi, non
escam <note>(I Cor. II, 6, et III, 2)</note>
          </hi>. Hoc fit in Ecclesia:
ascendunt et descendunt Angeli Dei super Filium
hominis: quia sursum est Filius hominis, ad quem
ascendunt corde, id est caput ejus; et deorsum Filius
hominis, id est corpus ejus. Membra ejus hic sunt,
caput sursum est: ascenditur ad caput, descenditur
ad membra. Christus ibi, Christus hic. Nam si ibi
tantum, et hic non; unde vox illa: <hi>Saule, Saule,
quid me persequeris <note>(Act. IX, 4)</note>
          </hi>? Quis enim illi in coelo
molestus fuit? Nemo, nec Judaei, nec Saulus, nec diabolus
tentator; nemo ibi molestus illi: sed sicut in
compage corporis humani pede calcato lingua clamat.</p>
        </div3>
<div3>
          <head>21.</head>
          <p>
 <hi>Dilexisti justitiam, et odisti iniquitatem: propterea
unxit te, Deus, Deus tuus.</hi> Locuti sumus de
uncto Deo, hoc est de Christo. Non potuit apertius
dici nomen Christi, quam ut diceretur unctus Deus.
Quomodo <hi>speciosus forma prae filiis hominum;</hi> sic unctus, <hi>oleo exsultationis prae participibus suis.</hi> 
 Qui enim
participes ejus? Filii hominum: quoniam et ipse Filius
hominis particeps factus est mortalitatis illorum,
ut faceret eos participes immortalitatis suae.</p>
        </div3>
<div3>
          <head>22.</head>
          <p>
 <hi>[vers. 9, 10.] Myrrha et gutta et casia a vestimentis
tuis.</hi> Odores boni a vestimentis tuis. Vestimenta
ejus sunt sancti ejus, electi ejus, tota Ecclesia
ejus, quam sibi sicut vestem exhibet, sine macula et
ruga <note>(Ephes. V, 27)</note>: propter maculam, abluens in
sanguine; propter rugam, extendens in cruce. Inde
bonus odor qui significatur nominatis quibusdam aromatis.
Audi Paulum illum minimum, fimbriam de
vestimento quod tetigit mulier in fluxu sanguinis, et
sanata est <note>(Matth. IX, 20)</note>; audi illum dicentem: <hi>Christi bonus odor sumus in omni loco, et in iis qui
<pb n="0508"/>
salvi fiunt, et in iis qui pereunt 
 <note>(II Cor. II, 15)</note>
          </hi>. Non dixit,
Bonus odor in iis qui salvi fiunt, et malus odor in
iis qui pereunt; sed, Quod ad nos attinet, <hi>bonus odor
sumus, et in iis qui salvi fiunt, et in iis qui pereunt.</hi> Salvum
fieri hominem bono odore non est improbabile neque
incredibile: perire autem hominem bono odore,
quae ratio est? Magna vis, magna veritas: etsi capi non
potest, ita est. Nam ut noveritis quia difficile capitur,
statim subjecit: <hi>Et ad haec quis idoneus?</hi> Quis intelligat
homines mori bono odore? Tamen aliquid dicam,
fratres. Ecce ipse Paulus praedicabat Evangelium;
multi illum amabant praedicatorem Evangelii, multi
illi invidebant: qui illum amabant, bono odore salvabantur;
qui illi invidebant, bono odore peribant.
Ideo et pereuntibus non malus odor, sed bonus odor.
Ideo enim magis illi invidebant, quia tam bona in illo
gratia praevalebat: nemo enim invidet misero. Erat
ergo gloriosus in praedicatione verbi Dei, et vivens
secundum regulam illius virgae directionis: et diligebant
eum qui in illo diligebant Christum, qui sequebantur
bonum odorem; diligebat amicum sponsi sui
ipsa sponsa, quae dicit in Canticis canticorum, <hi>Post
odorem unguentorum tuorum curremus <note>(Cant. I, 3)</note>
          </hi>. Illi
autem quanto magis eum videbant in gloria praedicationis
Evangelii et in vita inculpabili, tanto magis invidia
torquebantur, et occidebantur bono odore.</p>
        </div3>
<div3>
          <head>23.</head>
          <p>
 <hi>Myrrha et gutta et casia a vestimentis tuis, a
domibus eburneis, ex quibus delectaverunt te filiae regum.</hi> 
Domos eburneas, domos magnas, domos regales,
quasvis elige, delectaverunt inde Christum filiae regum.
Vis domos eburneas spiritualiter accipere? Magnas
domos, et magna tabernacula Dei, corda sanctorum,
ipsosque reges regentes carnem, subjugantes
sibi turbas humanarum affectionum, castigantes corpus,
et servituti subjicientes, accipe: quia inde delectaverunt
eum filiae regum. Etenim omnes animae quae
illis praedicantibus et evangelizantibus natae sunt, filiae
regum sunt: et Ecclesiae filiae Apostolorum, filiae
regum sunt. Ille est enim Rex regum: illi autem reges
de quibus dictum est, <hi>Sedebitis super duodecim
sedes, judicantes duodecim tribus Israel <note>(Matth. XIX,
28)</note>
          </hi>. Praedicaverunt verbum veritatis, et genuerunt
Ecclesias, non sibi, sed illi. Ad hoc sacramentum
pertinet quod scriptum est in Lege: <hi>Si mortuus fuerit
frater, accipiat uxorem ejus frater ejus, et suscitet semen
fratri suo <note>(Deut. XXV, 5)</note>
          </hi>. <hi>Accipiat uxorem frater
ejus, et suscitet semen,</hi> non sibi, sed <hi>fratri suo.</hi> Dixit
Christus, <hi>Dic fratribus meis <note>(Matth. XXVIII, 10)</note>
          </hi>. Dixit
in psalmo, <hi>Narrabo nomen tuum fratribus meis <note>(Psal.
XXI, 23)</note>
          </hi>. Mortuus est Christus, resurrexit, ascendit,
absentavit se corpore: susceperunt fratres ejus uxorem
ejus, praedicatione Evangelii generaturi filios,
non per seipsos, sed per Evangelium, propter nomen
fratris. <hi>In Christo enim Jesu,</hi> inquit, <hi>per Evangelium,
ego vos genui <note>(I Cor. IV, 15)</note>
          </hi>. Itaque suscitantes
semen fratri suo, quotquot genuerunt, non Paulianos
aut Petrianos, sed Christianos nominaverunt.
Videte si non iste sensus vigilat et in his versibus.
Cum enim diceret, <hi>a domibus eburneis,</hi> dixit de regalibus,
<pb n="0509"/>
amplis, pulchris, lenibus, qualia sunt corda
sanctorum: subjecit, <hi>Ex quibus te delectaverunt filiae
regum, in honore tuo. Filiae</hi> quidem <hi>regum,</hi> filiae Apostolorum
tuorum: sed, <hi>in honore tuo,</hi> quia semen illi
suscitaverunt fratri suo. Ideo ipsos quos suscitaverat
fratri suo Paulus, cum videret currere ad nomen
suum, exclamavit: <hi>Numquid Paulus crucifixus est pro
vobis?</hi> Quid enim ait Lex? Et habeat natus nomen
defuncti. Defuncto nascatur, defuncti nomine appelletur.
Servat hoc legitimum Paulus: volentes appellari
ex nomine suo, revocat: <hi>Numquid id Paulus pro
vobis crucifixus est?</hi> Ad defunctum aspicite, <hi>Numquid
Paulus pro vobis crucifixus est?</hi> Et quid ergo? Quando
illos generasti, quid si nomen tuum illis imposuisti?
Non. Ait enim: <hi>Aut in nomine Pauli baptizati estis <note>(I Cor. I, 13)</note>
          </hi>?
 <hi>Delectaverunt te filiae regum in honore
tuo.</hi> Tenete, servate, <hi>in honore tuo.</hi> Hoc est habere
vestem nuptialem, illius honorem, illius gloriam
quaerere. Intelligite etiam filias regum, civitates quae
crediderunt in Christum, et a regibus conditae sunt:
et <hi>a domibus eburneis,</hi> divitibus, superbis, elatis. <hi>Filiae regum delectaverunt te in honore tuo:</hi> 
 quia non
quaesierunt honorem patrum suorum, sed quaesierunt
honorem tuum. Ostendatur mihi Romae in honore
tanto templum Romuli, in quanto ibi ostendo memoriam
Petri. In Petro quis honoratur, nisi ille defunctus
pro nobis? Sumus enim Christiani, non Petriani.
Etsi nati per fratrem defuncti, tamen cognominati
nomine defuncti. Per illum nati, sed illi nati.
Ecce Roma, ecce Carthago, ecce aliae et aliae civitates
filiae regum sunt; et delectaverunt regem suum in
honore ipsius; et ex omnibus fit una quaedam regina.</p>
        </div3>
<div3>
          <head>24.</head>
          <p>
 Quale carmen nuptiale? Ecce inter cantica hilaritatis
plena, procedit et ipsa sponsa. Sponsus enim
veniebat, ipse describebatur, in illum erat omnis intentio
nostra: procedat et ista. <hi>Astitit regina a dextris
tuis.</hi> Quae a sinistris, non regina. Stabit enim quaedam
et a sinistris, cui dicetur: <hi>Vade in ignem aeternum.</hi> 
A dextris autem stabit, cui dicetur: <hi>Venite, benedicti
Patris mei, percipite regnum quod vobis paratum est ab
initio mundi <note>(Matth. XXV, 34, 41)</note>
          </hi>. <hi>Astitit regina a dextris
tuis, in vestitu deaurato, circumamicta varietate.</hi> 
Vestitus reginae hujus quis est? Et pretiosus est, et
varius est: sacramenta doctrinae in linguis omnibus
variis. Alia lingua afra, alia syra, alia graeca, alia
hebraea, alia illa et illa: faciunt istae linguae varietatem
vestis reginae hujus. Quomodo autem omnis varietas
vestis in unitate concordat, sic et omnes linguae ad
unam fidem. In veste varietas sit, scissura non sit.
Ecce varietatem intelleximus de diversitate linguarum
et vestem intelleximus propter unitatem: in ipsa
autem varietate aurum quod est? Ipsa sapientia. Quaelibet
sit varietas linguarum, unum aurum praedicatur:
non diversum aurum, sed varietas de auro. Eamdem
quippe sapientiam, eamdem doctrinam et disciplinam
omnes linguae praedicant. Varietas in linguis, aurum
in sententiis.
<pb n="0510"/>
</p>
        </div3>
<div3>
          <head>25. </head>
          <p>
 <hi>[vers. 11.]</hi> Alloquitur Propheta reginam istam
(libenter enim illi cantat), et unumquemque nostrum;
si tamen noverimus ubi sumus, et ad illud corpus
pertinere conemur, et fide et spe pertineamus uniti in
membris Christi. Nos enim alloquitur: <hi>Audi, filia, et
vide.</hi> Alloquitur eam tanquam unus de patribus, quia filiae
regum sunt: etsi alloquatur propheta, etsi alloquatur
apostolus, tanquam filiam (sic enim dicimus, Patres
nostri Prophetae, patres nostri Apostoli: si nos illos ut
patres, illi nos ut filios), et vox una paterna alloquitur
unicam filiam. <hi>Audi, filia, et vide.</hi> Prius audi, postea
vide. Ventum est enim ad nos cum Evangelio, et praedicatum
est nobis quod nondum videmus, et audiendo
credidimus, credendo videbimus; sicut dicit ipse
sponsus apud Prophetam: <hi>Populus quem non cognovi,
servivit mihi; in obauditu auris obedivit mihi <note>(Psal.
XVII, 45)</note>
          </hi>. Quid est, <hi>in obauditu auris?</hi> Quia non vidit.
Viderunt Judaei, et crucifixerunt: non viderunt
Gentes, et crediderunt. Veniat regina de Gentibus in
vestitu deaurato, circumamicta varietate: veniat ex
Gentibus, veniat circumamicta omnibus linguis, in
unitate sapientiae; dicatur ei, <hi>Audi filia, et vide.</hi> Si
non audieris, non videbis. Audi ut mundes cor fide,
sicut Apostolus ait in Actibus Apostolorum: <hi>Fide
mundans corda eorum <note>(Act. XV, 9)</note>
          </hi>. Ad hoc enim audimus
quod credamus, antequam videamus, ut credendo
cor mundemus, unde videre possimus. Audi,
ut credas, munda cor fide. Et cum cor mundavero,
quid videbo? Beati mundo corde, quia ipsi Deum videbunt <note>(Matth. V, 8)</note>.
 <hi>Audi, filia, et vide; et inclina
aurem tuam.</hi> Parum est audi, humiliter audi: <hi>Inclina
aurem tuam. Et obliviscere populum tuum et domum
patris tui.</hi> Erat populus quidam, et domus patris
quaedam, in qua nata es, populus Babyloniae, habens
regem diabolum. Undecumque venerunt Gentes, a
patre diabolo venerunt: sed patri diabolo renuntiaverunt. <hi>Obliviscere populum tuum et domum patris tui.</hi> 
Foedam te ille genuit, cum peccatricem fecit: pulchram
te iste regenerat qui justificat impiam. <hi>Obliviscere
populum tuum, et domum patris tui.</hi> </p>
        </div3>
<div3>
          <head>26.</head>
          <p>
 <hi>[vers. 12, 15.] Quoniam concupivit rex speciem
tuam.</hi> Quam speciem, nisi quam ipse fecit? <hi>Concupivit
speciem.</hi> Cujus speciem? Peccatricis, iniquae, impiae,
qualis erat apud patrem diabolum, et apud
populum suum? Non, sed de qua dicitur: <hi>Quae est
ista quae ascendit dealbata <note>(Cant. VIII, 5)</note>
          </hi>? Antea ergo
non erat alba, postea dealbata. Quia si fuerint peccata
vestra sicut phoenicium, tanquam nivem dealbabo <note>(Isai. I, 18)</note>.
 <hi>Concupivit rex speciem tuam.</hi> Quis
rex? <hi>Quia ipse est Dominus Deus tuus.</hi> Jam vide si
non debes dimittere patrem tuum illum, et populum
tuum illum, et venire ad regem istum, Deum tuum:
Deus tuus est, rex tuus est. Rex tuus, et ipse est
sponsus tuus. Regi nubis Deo, ab illo dotata, ab illo
decorata, ab illo redempta, ab illo sanata. Quidquid
hahes unde illi placeas, ab illo habes.</p>
        </div3>
<div3>
          <head>27.</head>
          <p>
 <hi>Et adorabunt eum filiae Tyri in muneribus.</hi> Ipsum
<pb n="0511"/>
regem tuum Deum tuum <hi>adorabunt filiae Tyri in muneribus.
Filiae Tyri,</hi> filiae Gentium: a parte ad totum.
Tyrus vicina huic terrae ubi prophetia erat, significabat
Gentes credituras Christo. Inde erat illa Chananaea,
quae primo canis est appellata, Nam ut noveritis
quia inde erat, Evangelium sic loquitur: <hi>Secessit
in partes Tyri et Sidonis, et ecce mulier Chananaea de
finibus illis egressa clamabat,</hi> et caetera quae ibi narrantur.
Quae primo canis erat apud patrem suum et
in populo suo, clamando et veniendo ad istum regem,
decora facta credendo in illum, quid meruit audire? <hi>O mulier, magna est fides tua 
 <note>(Matth. XV, 21-28)</note>
          </hi>. <hi>Concupivit rex speciem tuam. Et adorabunt eum filiae
Tyri in muneribus.</hi> 
 Quibus muneribus? Sic ad se vult
veniri rex iste, et thesauros suos impleri vult: et
ipse donavit unde impleantur, et a vobis impleantur.
Veniant, inquit, adorent eum in muneribus. Quid est,
in muneribus? <hi>Nolite vobis condere thesauros in terra,
ubi tinea et rubigo exterminat, et ubi fures effodiunt et
furantur: sed thesaurizate vobis thesauros in coelo, ubi
neque fur neque tinea corrumpit. Ubi enim fuerit thesaurus
tuus, illic erit et cor tuum <note>(Id. VI, 19-21)</note>
          </hi>. Venite
cum muneribus: <hi>Date eleemosynas, et omnia
munda sunt vobis <note>(Luc. XI, 41)</note>
          </hi>. Venite cum muneribus
ad eum qui dicit: <hi>Misericordiam volo magis quam
sacrificium <note>(Osee VI, 6, et Matth. IX, 13)</note>
          </hi>. Ad illud
templum quod erat ante umbra futuri, veniebatur
cum tauris et arietibus, cum hircis, cum diversis
quibusque animalibus aptis ad sacrificium, ut in illo
sanguine aliud fieret, aliud significaretur. Modo jam
ipse sanguis, quem figurabant illa omnia, venit: venit
Rex ipse, et ipse munera vult. Quae munera?
Eleemosynas. Ipse est enim judicaturus, et ipse munera
imputabit quibusdam. <hi>Venite,</hi> inquit, <hi>benedicti
Patris mei, percipite regnum quod vobis paratum est ab
initio mundi.</hi> Quare? <hi>Esurivi, et dedistis mihi manducare;
sitivi, et dedistis mihi bibere; nudus fui, et vestistis
me; hospes, et adduxistis me; infirmus et in carcere,
et visitastis me.</hi> Haec sunt munera in quibus
adorant filiae Tyri regem: quia cum dicerent, <hi>Quando
te vidimus?</hi> ille qui et sursum est et deorsum, propter
ascendentes et descendentes, <hi>Cum uni,</hi> inquit, <hi>ex
minimis meis fecistis, mihi fecistis <note>(Matth. XXV, 34-40)</note>
          </hi>.</p>
        </div3>
<div3>
          <head>28.</head>
          <p>
 <hi>Adorabunt eum filiae Tyri in muneribus.</hi> Et quae
sunt filiae Tyri, et quomodo adorabunt eum in muneribus,
planius illud voluit dicere: <hi>Vultum tuum
deprecabuntur divites plebis.</hi> Hae filiae Tyri adorantes
in muneribus, divites sunt plebis, quos ille alloquitur
amicus sponsi: <hi>Praecipe divitibus hujus mundi, non
superbe sapere, neque sperare in incerto divitiarum; sed
in Deo vivo, qui praestat nobis omnia abundanter ad
fruendum: divites sint in operibus bonis, facile tribuant,
communicent.</hi> Adorent in muneribus; sed non perdunt:
<pb n="0512"/>
securi ponant ubi semper inveniant. <hi>Thesaurizent
sibi fundamentum bonum in futurum, ut apprehendant
veram vitam <note>(I Tim. VI, 17-19)</note>
          </hi>. Adorando
in muneribus, <hi>vultum tuum deprecabuntur.</hi> Ad Ecclesiam
enim concurrunt, et ibi eleemosynas faciunt.
Ne extra fiant, id est, ne extra positi fiant, in Ecclesia
faciant. Vultus enim sponsae hujus et reginae
proderit facientibus. Propterea illi qui res suas vendebant,
vultum reginae hujus deprecantes in muneribus
veniebant; et ea quae portabant, ad pedes Apostolorum
ponebant <note>(Act. IV, 34)</note>. Fervebat dilectio in
Ecclesia, vultus erat reginae Ecclesia, vultus erat
reginae obsequium filiarum Tyri, id est, divitum
adorantium in muneribus. <hi>Vultum tuum deprecabuntur
divites plebis.</hi> Et qui deprecabuntur vultum, et
cujus vultum deprecabuntur, omnes una sponsa,
omnes una regina, mater et filii simul totum ad
Christum pertinens, ad caput pertinens.</p>
        </div3>
<div3>
          <head>29.</head>
          <p>
 Sed quia fiunt ista opera et istae eleemosynae ad
jactantiam hominum, inde dicit ipse Dominus: <hi>Cavete
facere justitiam vestram coram hominibus ut videamini
ab eis <note>(Matth. VI, 1)</note>
          </hi>. Quomodo autem et publice debent
fieri propter vultum sponsae, ait: <hi>Luceant opera
vestra coram hominibus, ut videant bona facta vestra,
et glorificent Patrem vestrum qui in coelis est <note>(Id. V,
16)</note>
          </hi>: non ut gloriam vestram quaeratis in operibus
bonis quae publice facitis, sed ut gloriam Dei. Et
quis novit, inquit, utrum gloriam Dei quaero, an
gloriam meam? Quia do pauperi, videor: quo animo
dem, quis videt? Sufficiat tibi qui videt; ille videt
qui retribuet. Intus amat qui intus videt: intus
amat, intus ametur qui interiorem facit et ipsam
pulchritudinem. Noli quasi oculis exterioribus delectari,
quia videris, et quia laudaris; attende quid hic
sequatur: <hi>Omnis gloria ejus filiae regis intrinsecus.</hi> 
Extrinsecus non solum vestis est aurea et varia, sed
intus pulchram novit, qui speciem ejus amavit. Quae
sunt interiora pulchritudinis? Conscientiae. Ibi videt
Christus, ibi amat Christus, ibi alloquitur Christus,
ibi punit Christus, ibi coronat Christus. Sit ergo
eleemosyna tua in occulto; quia <hi>omnis gloria ejus
filiae regis intrinsecus. In fimbriis aureis, circumamicta
varietate.</hi> Pulchritudo intrinsecus: in fimbriis autem
aureis varietas linguarum, doctrinae decus. Ista
quid prosunt, si non sit pulchritudo illa intrinsecus?</p>
        </div3>
<div3>
          <head>30.</head>
          <p>
 <hi>Afferentur regi virgines post eam.</hi> Vere factum
est. Credidit Ecclesia, facta est Ecclesia per omnes
gentes. Modo quemadmodum concupiscunt virgines
placere illi regi? Unde incitantur? Quia praecessit
Ecclesia. <hi>Afferentur regi virgines post eam: proximae
ejus afferentur tibi.</hi> Non enim quae afferuntur alienae
sunt, sed proximae ejus, ad eam pertinentes. Et quia
dixit, <hi>regi;</hi> ad eum conversus dixit, <hi>tibi: proximae
ejus afferentur tibi.</hi> </p>
        </div3>
<div3>
          <head>31.</head>
          <p>
 <hi>[vers. 16.] Afferentur in laetitia et exsultatione, adducentur
in templum regis.</hi> Templum regis ipsa Ecclesia,
intrat in templum ipsa Ecclesia. Unde construitur
templum? De hominibus qui intrant in templum. Lapides
vivi qui sunt, nisi fideles Dei? <hi>Adducentur in templum
<pb n="0513"/>
regis.</hi> Sunt enim virgines extra templum regis, haereticae
sanctimoniales: sunt quidem virgines, sed quid
proderit eis nisi adducantur in templum regis? Templum
regis in unitate est: templum regis non est
ruinosum, non discissum, non divisum. Junctura
lapidum viventium charitas est. <hi>Adducentur in templum
regis.</hi> </p>
        </div3>
<div3>
          <head>32.</head>
          <p>
 <hi>[vers. 17.] Pro patribus tuis nati sunt tibi filii.</hi> 
Nihil evidentius. Attendite jam ipsum templum regis,
quia inde loquitur propter unitatem diffusam toto
orbe terrarum: quia illae quae virgines esse voluerunt,
nisi adducantur in templum regis, sponso placere
non possunt. <hi>Pro patribus tuis nati sunt tibi filii.</hi> 
Genuerunt te Apostoli: ipsi missi sunt, ipsi praedicaverunt,
ipsi patres. Sed numquid nobiscum corporaliter
semper esse potuerunt? Etsi unus ipsorum
dixit: <hi>Cupio dissolvi, et esse cum Christo multo magis
optimum est; manere in carne necessarium propter vos <note>(Philipp. I, 23, 24)</note>
          </hi>.
Dixit hoc quidem, sed quamdiu
hic manere potuit? Numquid usque ad hoc tempus?
numquid usque in posterum? Ergo illorum abscessu
deserta est Ecclesia? Absit. <hi>Pro patribus tuis nati sunt
tibi filii.</hi> Quid est, <hi>Pro patribus tuis nati sunt tibi filii?</hi> 
Patres missi sunt Apostoli, pro Apostolis filii nati
sunt tibi, constituti sunt episcopi. Hodie enim episcopi,
qui sunt per totum mundum, unde nati sunt?
Ipsa Ecclesia patres illos appellat, ipsa illos genuit,
et ipsa illos constituit in sedibus patrum. Non ergo te
putes desertam, quia non vides Petrum, quia non
vides Paulum, quia non vides illos per quos nata es:
de prole tua tibi crevit paternitas. <hi>Pro patribus tuis
nati sunt tibi filii: constitues eos principes super omnem
terram.</hi> Vide templum regis quam late diffusum est:
ut noverint virgines quae non adducuntur in templum
regis, non se ad istas nuptias pertinere. <hi>Pro patribus
tuis nati sunt tibi filii: constitues eos principes super
omnem terram.</hi> Haec est catholica Ecclesia: filii ejus
constituti sunt principes super omnem terram, filii
ejus constituti sunt pro patribus. Agnoscant qui praecisi
sunt, veniant ad unitatem, adducantur in templum
regis. Templum suum Deus ubique collocavit,
fundamenta Prophetarum et Apostolorum ubique firmavit.
Filios genuit Ecclesia, constituit eos pro
patribus suis principes super omnem terram.</p>
        </div3>
<div3>
          <head>33.</head>
          <p>
 <hi>[vers. 18.] Memores erunt nominis tui in omni
generatione et generatione. Propterea populi confitebuntur
tibi.</hi> Quid ergo prodest confiteri, et extra templum
confiteri? Quid prodest precari, et in monte non precari? <hi>Voce mea,</hi> 
 inquit, <hi>ad Dominum clamavi, et exaudivit
me de monte sancto suo <note>(Psal. III, 5)</note>
          </hi>. De quo
monte? De quo dictum est: <hi>Non potest civitas abscondi
supra montem constituta <note>(Matth. V, 14)</note>
          </hi>. De quo monte?
Quem vidit Daniel ex parvo lapide crevisse, et fregisse
omnia regna terrarum, et implevisse omnem
faciem terrae <note>(Dan. II, 35)</note>. Ibi adoret qui vult accipere,
ibi petat qui vult exaudiri, ibi confiteatur qui
vult sibi ignosci. <hi>Propterea populi confitebuntur tibi in
aeternum, et in saeculum saeculi.</hi> Quia et in illa vita
aeterna non erit jam quidem gemitus peccatorum, sed
<pb n="0514"/>
tamen in divinis laudibus supernae illius ac perpetuae
civitatis non deerit sempiterna confessio tantae felicitatis.
Ipsi enim civitati, cui alius psalmus cantat, <hi>Gloriosa dicta sunt de te, civitas Dei 
 <note>(Psal. LXXXVI, 3)</note>
          </hi>;
ipsi sponsae Christi, ipsi reginae filiae regis, et conjugi
regis; quia principes ejus sunt memores nominis ejus
in omni generatione et generatione, id est, quamdiu
transeat hoc saeculum, quod multis generationibus
agitur, gerentes pro illa charitatis curam, ut de isto
saeculo liberata in aeternum Deo conregnet; propter
hoc eidem ipsi confitebuntur populi in aeternum,
conspicuis et manifestis illic cordibus omnium perfecta
charitate luminosis, ut se universam plenissime noverit,
quae hic in multis suis partibus occulta sibi est.
Unde admonemur ab Apostolo nihil ante tempus judicare,
donec veniat Dominus, et illuminet abscondita
tenebrarum, et manifestet cogitationes cordis, et
sit laus unicuique a Deo <note>(I Cor. IV, 5)</note>. Ipsa enim
sancta civitas sibi quodammodo confitebitur, cum
populi ejus quibus constat, ipsi civitati confitebuntur
in aeternum; ut ex nulla parte se lateat, nullo in se
existente cujus aliquid lateat.
</p>
        </div3>
      </div1>

<div1>
        <head>IN PSALMUM XLV ENARRATIO. SERMO AD PLEBEM.</head>
<div3>
          <head>1.</head>
          <p>
 <hi>[vers. 1.]</hi> Jam Charitati Vestrae quaedam sicut
notissima loquimur, in quibus immorari non debemus:
quia ea quae scitis, breviter commemorari debent.
Filios Core nos esse intelligamus. Commemoro enim
vos scientes, Core interpretari Calvitium; Dominumque
nostrum, quoniam in Calvariae loco crucifixus
est, adduxisse sibi multos, tanquam illud granum,
quod nisi mortificatum esset, solum remaneret <note>(Joan.
XII, 24)</note>; et eos qui adducti sunt, appellatos filios
Core: hoc in mysterio. Caeterum fuerunt nescio qui
filii Core illo tempore, quando ista cantabantur <note>(I Par.
XXVI, 1)</note>: sed spiritus nos vivificare debet, non littera
velare <note>(II Cor. III, 6)</note>. Nos ergo hic intelligamus,
et videte si ea quae sequuntur, id est, quae habet
psalmi ipsius contextus, congruunt nobis: et invenimus
hic nos, si tamen inhaeremus membris ejus,
cujus corporis caput in coelo est, ex illa passione
ascendens, ut eos qui in humilitate jacebant, secum
in ubertate adducat, fructum ferentes in tolerantia.
Dictum est autem: <hi>In finem pro filiis Core, pro occultis,
Psalmus.</hi> Occultum est ergo; sed ille ipse qui in
Calvariae loco crucifixus est, nostis quia velum discidit,
ut templi secreta patescerent <note>(Matth. XXVII, 51)</note>.
Proinde quia crux Domini nostri clavis fuit, qua
clausa aperirentur; credamus adfuturum eum nobis,
ut ista occulta revelentur. <hi>In finem</hi> quod habet, semper
Christum intelligere debemus. <hi>Finis enim Legis
Christus, ad justitiam omni credenti <note>(Rom. X, 4.)</note>
          </hi>. Finis
autem dicitur, non quia consumit, sed quia perficit.
<pb n="0515"/>
Nam et finitum cibum dicimus qui manducabatur, et
finitam tunicam quae texebatur: illud ad consumptionem,
hoc ad perfectionem. Quia ergo ultra quo
tendamus non habemus, cum ad Christum pervenerimus,
ipse cursus nostri finis dicitur. Nec putare debemus,
quia cum ad illum pervenerimus, aliquid amplius
debemus niti ut et ad Patrem perveniamus. Hoc
enim putavit et Philippus, cum ei dixit: <hi>Domine,
ostende nobis Patrem, et sufficit nobis.</hi> Cum dicit, <hi>sufficit
nobis,</hi> finem quaerit satietatis et perfectionis. Et
ille, <hi>tanto,</hi> inquit, <hi>tempore vobiscum sum, et non cognovistis
me? Philippe, qui videt me, videt et Patrem <note>(Joan.
XIV, 8, 9)</note>
          </hi>. In illo ergo habemus Patrem, quia ipse in
Patre, et Pater in ipso, et ipse et Pater unum sunt <note>(Id. X, 30)</note>.</p>
        </div3>
<div3>
          <head>2.</head>
          <p>
 <hi>[vers. 2.]</hi> Quid igitur hic admonet qui cantat,
ubi vocem nostram agnoscere debemus, si tamen
hujus vocis affectum habemus? <hi>Deus noster refugium
et virtus.</hi> Sunt quaedam refugia ubi non est virtus, quo
quisque cum fugerit, magis infirmatur quam confirmetur.
Confugis, verbi gratia, ad aliquem in saeculo
magnum, ut facias tibi potentem amicum: refugium
tibi videtur. Tanta tamen hujus saeculi incerta sunt,
et ita potentum ruinae quotidianae erebrescunt, ut
cum ad tale refugium perveneris, plus ibi timere
incipias. Antea enim causae tuae tantum timebas; cum
vero ad talem refugeris, et de illo tibi timebis. Multi
enim cum ad talia refugia confugissent, cadentibus
illis ad quos confugerant, et ipsi quaesiti sunt: quos
nemo quaereret, si non ad talia confugissent. Non est
refugium nostrum tale, sed refugium nostrum virtus
est. Cum illuc confugerimus, firmi erimus.</p>
        </div3>
<div3>
          <head>3.</head>
          <p>
 <hi>Adjutor in tribulationibus quae invenerunt nos nimis.</hi> 
Multae sunt tribulationes, et in omni tribulatione ad
Deum confugiendum est: sive sit tribulatio in re familiari,
sive sit in salute corporis, sive de periculo carissimorum,
sive de aliqua re ad hujus vitae sustentaculum
necessaria, omnino aliud refugium non debet esse homini
christiano quam Salvator ejus, quam Deus ejus,
quo cum confugerit, fortis sit. Non enim ipse in se fortis
erit, aut sibi ipse fortitudo erit; sed ille illi fortitudo erit,
qui refugium ejus factus est. Verumtamen, carissimi,
inter omnes tribulationes humanae animae, nulla est
major tribulatio quam conscientia delictorum. Namque
si ibi vulnus non sit, sanumque sit intus hominis
quod conscientia vocatur; ubicumque alibi passus
fuerit tribulationes, illuc confugiet, et ibi inveniet
Deum. Si autem ibi requies non est propter abundantiam
iniquitatis, quoniam et ibi Deus non est;
quid facturus est homo? quo confugiet, cum coeperit
pati tribulationes? Fugiet ab agro ad civitatem, a
publico ad domum, a domo in cubiculum, et sequitur
tribulatio. A cubiculo jam quo fugiat non habet, nisi
in interius cubile suum. Porro si ibi tumultus est,
si fumus iniquitatis, si flamma sceleris, non illuc
potest confugere: pellitur inde; et cum inde pellitur,
a seipso pellitur. Et ecce hostem suum invenit,
quo confugerat: seipsum quo fugiturus est? Quocumque
fugerit, se trahit post se: et quocumque
<pb n="0516"/>
talem traxerit se, cruciat se de se. Ipsae sunt tribulationes
 quae inveniunt hominem nimis: acerbiores
enim non sunt: tanto non sunt acerbiores, quanto
non sunt interiores. Videte, carissimi, cum ligna dejiciuntur
 et probantur a fabris; aliquando in superficie
videntur quasi laesa et putria: faber autem
inspicit tanquam medullam interiorem ligni, et si
sana interius ligna cognoverit, promittit ea in aedificio
duratura; nec valde erit de superficie laesa sollicitus,
quando id quod interius est sanum renuntiat.
Porro homini interius conscientia non invenitur:
quid igitur prodest, si quod est exterius sanum est,
et putrefacta est medulla conscientiae? Arctae istae,
et vehementes omnino, et sicut psalmus ipse ait,
nimiae tribulationes sunt: tamen et in his adjutor
factus est Dominus dimittendo peccata. Iniquorum
enim conscientias non sanat nisi indulgentia. Si enim
magnas tribulationes habere se dicit debitor fisci confessus,
et intuens angustias rei familiaris suae, cum
se videt non posse esse solvendo; propter imminentes
omni anno compulsores, tribulationes magnas se pati
dicit, nec usquam respirat nisi in spe indulgentiae
rerum terrenarum: quanto magis debitor poenarum
de abundantia delictorum, quando reddet quod debet
de mala conscientia, quando si reddiderit ipse
perit? Hoc enim debitum reddere, poenas luere est.
Restat ergo ut de ipsius indulgentia securi esse possimus:
si tamen accepta indulgentia non rursus ad
debita contrahenda redeamus.</p>
        </div3>
<div3>
          <head>4.</head>
          <p>
 Isti ergo filii Core fortasse intelliguntur esse illi,
quibus locutus est Petrus in Actibus Apostolorum,
cum intenti facti essent ad mirabilia adventus Spiritus
sancti, cum omnes in quos venerat linguis omnibus
loquerentur. Annuntiavit enim illis Christum,
eum qui tanta potuisset mittendo Spiritum sanctum. Illi
quem ipsi crucifixerant manibus suis, cogitantes quam
contemptibilis esset, cum ab eis occideretur, quam altus
et excelsus apud Deum factus esset, qui Spiritu sancto
idiotas impleret, et linguas infantium faceret disertas,
compuncti corde, dixerunt: <hi>Quid faciemus?</hi> Istae erant
nimiae tribulationes, quae illos invenerant. Non enim
ipsi invenerunt peccata sua, sed inventa in eis sunt
commemoratione Apostolorum. Ideo invenerunt illos
tribulationes, non ipsi invenerunt tribulationes. Nam
quando sine alicujus admonitione ipse homo considerat
factum suum, et rogat Deum, quid dicit? <hi>Tribulationem
et dolorem inveni, et nomen Domini invocavi <note>(Psal. CXIV, 3, 4)</note>
          </hi>.
Alia est ergo tribulatio quam tu invenis,
alia quae te invenit. In utraque tamen sive quae
te invenit, sive quam tu invenis, ut utramque depellat,
ille rogandus est qui est adjutor in tribulationibus.
Nam et ille cum inveniret, hoc dixit, <hi>Et nomen
<pb n="0517"/>
Domini invocari:</hi> et hi in tribulationibus, a quibus se
inventos esse dixerunt, hoc dixerunt, <hi>Deus noster refugium
et virtus, adjutor in tribulationibus quae invenerunt
nos nimis.</hi> Sed quia adjutor factus est, unde
factus est? <hi>Compuncti,</hi> inquit, <hi>corde dixerunt: Quid
faciemus?</hi> Tanquam magna desperatione. Ille tantus
est, quem nos occidimus, nos ubi erimus? Et Petrus, <hi>Agite poenitentiam, et baptizetur unusquisque vestrum in
nomine Domini nostri Jesu Christi, et dimittuntur vobis
peccata vestra 
 <note>(Act. II, 4, 37, 38)</note>
          </hi>. Nihil enim hoc peccato
gravius cogitare potuerunt. Quod gravius peccatum
aegri, quam medici interfectio? quid gravius
potest aeger facere, quam si medicum suum occidat?
Cum hoc dimittitur, quid non dimittitur? Ab illo
ergo cui dictum est, <hi>Refugium et virtus,</hi> acceperunt
magnam securitatem. <hi>Baptizetur unusquisque vestrum
in nomine Domini nostri Jesu Christi:</hi> in illius nomine
quem occidistis, baptizamini, <hi>et dimittuntur vobis peccata
vestra.</hi> Medicum vel postea cognovistis, jam securi
bibite sanguinem quem fudistis.</p>
        </div3>
<div3>
          <head>5.</head>
          <p>
 <hi>[vers. 3.]</hi> Denique accepta tanta securitate,
quid dicunt? <hi>Propterea non timebimus, cum conturbabitur
terra.</hi> Paulo ante solliciti, subito securi, ex
tribulationibus nimiis in magna tranquillitate positi.
Dormiebat enim illis Christus, ideo turbabantur:
excitatus est Christus, sicut modo audivimus in
Evangelio, imperavit ventis, et quieverunt <note>(Matth.
VIII, 24-26)</note>. Quoniam Christus in cujusque corde
per fidem est, significatum est nobis, quia ejus cor
tanquam navis in hujus saeculi tempestate turbatur,
qui fidem suam obliviscitur: tanquam Christo dormiente
turbatur; excitato autem Christo, fit tranquillitas.
Denique et ipse Dominus quid ait? <hi>Ubi est
fides vestra <note>(Luc. VIII, 25)</note>
          </hi>? Excitatus Christus excitavit
fidem: ut quod in navi factum erat, fieret in
cordibus eorum. <hi>Adjutor in tribulationibus quae invenerunt
nos nimis:</hi> id egit ut ibi esset tranquillitas
magna.</p>
        </div3>
<div3>
          <head>6.</head>
          <p>
 Videte ipsam tranquillitatem: <hi>Propterea non timebimus,
cum conturbabitur terra, et transferentur montes
in cor maris.</hi> Tunc non timebimus. Quaeramus montes
translatos; et si invenire potuerimus, manifestum
est quia ipsa est securitas nostra. Dominus quippe
dixit discipulis: <hi>Si habueritis fidem sicut granum sinapis,
dicetis monti huic, Tollere et mittere in mare,
et fiet <note>(Matth. XVII, 19)</note>
          </hi>. Forte, <hi>monti huic,</hi> de seipso
dixit; dictus est enim mons: <hi>Erit in novissimis temporibus
manifestus mons Domini.</hi> Sed iste mons super
alios montes collocatus est: quia et Apostoli montes,
portantes montem hunc. Ideo sequitur, <hi>Erit in novissimis
temporibus, manifestus mons Domini, paratus in
cacumine montium <note>(Isai. II, 2)</note>
          </hi>. Transcendit ergo cacumina
montium omnium, et in cacumine omnium
montium collocatus est; quoniam montes sunt annuntiantes
montem. Mare autem significat hoc saeculum,
in cujus maris comparatione tanquam terra videbatur
<pb n="0518"/>
gens Judaeorum. Non enim idololatriae amaritudine
tegebatur, sed erat tanquam arida amaritudine
Gentium tanquam mari circumdata. Futurum
erat ut turbaretur terra, id est illa ipsa gens judaea;
et transferrentur montes in cor maris, id est primo
ipse mons magnus paratus in cacumine montium.
Deseruit enim gentem judaeam, et factus est in Gentibus;
translatus est de terra ad mare. Transferentibus
quibus? Apostolis, quibus dixerat, <hi>Si habueritis
fidem in vobis tanquam granum sinapis, dicetis monti
huic, Tollere et mittere in mare, et fiet:</hi> id est, per
fidelissimam vestram praedicationem fiet ut mons iste,
hoc est ego ipse praedicer in Gentibus, glorificer
in Gentibus, agnoscar in Gentibus, et fiat quod de me
praedictum est, <hi>Populus quem non cognovi, servivit mihi <note>(Psal. XVII, 45)</note>
          </hi>.
Quando autem et illi montes translati
sunt? Et hoc indicet nobis Scriptura Dei. Quando
Apostolus praedicabat Judaeis, respuerunt verbum;
et ait apostolus Paulus: <hi>Ad vos missi eramus, sed
quia respuistis verbum Dei, imus ad Gentes <note>(Act. XIII,
46)</note>
          </hi>. Translati sunt montes in cor maris. Vere enim
Gentes crediderunt montibus, ut in corde maris
essent montes illi: non sicut Judaei, de quibus dictum
est, <hi>Populus hic labiis me honorat, cor autem eorum
longe est a me <note>(Isai. XXIX, 13, et Matth. XV, 8)</note>
          </hi>. Hoc
enim et de Novo Testamento promittit Dominus, per
prophetam dicens: <hi>Dabo leges meas in cordibus eorum <note>(Jerem. XXXI, 33, et Hebr. VIII, 10)</note>
          </hi>.
Hae leges, haec
praecepta per Apostolos indita omnium Gentium fidei
et credulitati, montes dicti sunt translati in cor maris.
Tunc nos non timebimus. Qui non timebimus? Illi
qui compuncti sumus corde, ne fieremus de numero
reproborum Judaeorum, tanquam ramorum fractorum.
Crediderunt enim quidam illorum, et adhaeserunt
Apostolis praedicantibus. Timeant ergo illi
quos deseruerunt montes: nos a montibus non recessimus;
et quando translati sunt in cor maris, secuti
sumus.</p>
        </div3>
<div3>
          <head>7.</head>
          <p>
 <hi>[vers. 4.]</hi> Quid jam sequitur ex eo quod translati
sunt montes in cor maris? Attendite et videte
veritatem. Haec enim quando dicebantur, obscura
erant, quia nondum contigerant: nunc autem quis
jam facta non cognoscat? Liber tibi sit pagina divina,
ut haec audias: liber tibi sit orbis terrarum, ut haec
videas. In istis codicibus non ea legunt, nisi qui litteras
noverunt: in toto mundo legat et idiota. Quid ergo
factum est, dum translati sunt montes in cor maris? <hi>Sonuerunt et turbatae sunt aquae ejus.</hi> 
 Quando praedicabatur
Evangelium, <hi>Quid est hoc? Peregrinorum
daemoniorum videtur iste annuntiator esse <note>(Act. XVII,
18)</note>
          </hi>: hoc Athenienses. Ephesii autem quo tumultu
cocidere Apostolos voluerum, quando in theatro pro
Diana sua tantum strepitum fecerunt, ut clamarent: <hi>Magna Diana Ephesia 
 <note>(Id. XIX, 28)</note>
          </hi>? Inter quos fluctus
et sonitus maris non timebant, qui ad refugium
<pb n="0519"/>
illud confugerant. Denique apostolus Paulus volebat
intrare in theatrum, et a discipulis revocatus est,
quia necessarium erat adhuc ut in carne maneret
propter ipsos. Sed tamen <hi>Sonuerunt et turbatae sunt
aquae ejus: conturbati sunt montes in fortitudine ejus.</hi> 
Cujus? Numquidnam maris, an potius Dei, de quo
dictum est: <hi>Refugium et virtus, adjutor in tribulationibus
quae invenerunt nos nimis?</hi> Turbati enim sunt
montes, id est potestates hujus saeculi. Alii sunt enim
montes Dei, alii sunt montes saeculi: montes saeculi,
quibus caput diabolus; montes Dei, quibus caput
Christus. Sed per istos montes turbati sunt illi montes.
Tunc dederunt voces contra Christianos, quando
turbati sunt montes sonantibus fluctibus: et montes
sunt turbati, et factus est magnus terrae motus cum
motu aquae. Sed cui haec? Civitati illi fundatae super
petram. Sonant aquae, turbantur montes, annuntiato
Evangelio. Quid tu civitas Dei? Audi quod sequitur.</p>
        </div3>
<div3>
          <head>8.</head>
          <p>
 <hi>[vers. 5.] Fluminis impetus laetificant civitatem
Dei.</hi> Cum turbantur montes, cum saevit mare, non
deserit Deus civitatem suam per impetus fluminis.
Qui sunt isti impetus fluminis? Inundatio illa Spiritus
sancti, de qua Dominus dicebat: <hi>Si quis sitit, veniat
et bibat: qui credit in me, flumina aquae vivae fluent de
ventre ejus.</hi> Ergo haec flumina fluebant de ventre
Pauli, Petri, Joannis, aliorum Apostolorum, aliorum
Evangelistarum fidelium. Haec flumina cum fluerent
ab uno flumine, multi <hi>impetus fluminis laetificant civitatem
Dei.</hi> Nam ut noveritis hoc de Spiritu sancto
dictum, in eodem Evangelio consequenter dicit Evangelista: <hi>Hoc autem dicebat de Spiritu, quem accepturi
erant hi qui in eum erant credituri. Spiritus autem
nondum erat datus, quia Jesus nondum erat glorificatus <note>(Joan. VII, 37-39)</note>
          </hi>.
Glorificato Jesu post resurrectionem,
glorificato post ascensionem, die Pentecostes
venit Spiritus sanctus, implevit credentes,
locuti sunt linguis <note>(Act. II, 4)</note>, praedicare Evangelium
coeperunt Gentibus. Hinc civitas Dei laetificabatur,
dum mare turbaretur sonitu aquarum suarum,
dum montes conturbarentur quaerentes quid agerent,
quomodo novam doctrinam pellerent, quomodo Christianorum
genus de terra eradicarent. Contra quem?
Contra fluminis impetus laetificantes civitatem Dei.
Hinc etiam ostendit de quo flumine diceret, quia
spiritum sanctum significabat, <hi>Fluminis impetus laetificant
civitatem Dei.</hi> Et quid sequitur? <hi>Sanctificavit
tabernaculum suum Altissimus.</hi> Si ergo sequitur sanctificationis
nomen, manifestum est fluminis illos
impetus de Spiritu sancto intelligendos, quo sanctificatur
omnis pia anima credens in Christum, ut fiat
civis civitatis Dei.</p>
        </div3>
<div3>
          <head>9.</head>
          <p>
 <hi>[vers. 6.] Deus in medio ejus, et non commovebitur.</hi> 
Saeviat mare, conturbentur montes: <hi>Deus in
<pb n="0520"/>
medio ejus, et non commovebitur.</hi> Quid est, <hi>in medio
ejus?</hi> Tanquam Deus in uno loco stet, et circumdent
eum qui credunt in eum. Ergo ambitur loco Deus,
et lata sunt quae circumdant, in angusto est qui circumdatur?
Absit. Nihil tale cogitetis de Deo, qui
nullo capitur loco, cui sedes est conscientia piorum:
et ita sedes Dei est in cordibus hominum, ut si homo
ceciderit a Deo, Deus in se maneat, non quasi cadat,
non inveniendo ubi sit. Magis enim te sublevat, ut in
illo sis, quam in te incumbit, ut si te subduxeris,
cadat. Ille si se subduxerit, cades tu: tu te si subduxeris,
non cadet ille. Quid ergo est, <hi>Deus in medio
ejus?</hi> Hoc significat quod aequus est omnibus Deus,
et personas non accipit. Quomodo enim illud quod
in medio est, paria habet spatia ad omnes fines; ita
Deus medius esse dicitur, aequaliter omnibus consulens. <hi>Deus in medio ejus, et non commovebitur.</hi> 
 Unde
non commovebitur? Quia in medio ejus Deus. <hi>Adjuvabit
eam Deus vultu suo.</hi> Ille est, <hi>adjutor in tribulationibus,
quae invenerunt nos nimis. Adjuvabit eam Deus
vultu suo.</hi> Quid est, <hi>vultu suo?</hi> Demonstratione sua.
Quomodo se demonstrat Deus, et vultum ejus videamus?
Jam commemoro, didicistis praesentem Deum,
didicimus per opera. Quando ab illo aliquid adjutorii
accipimus, ita ut omnino non dubitemus a Domino
nobis esse concessum, vultus Dei nobiscum est. <hi>Adjuvabit
eam Deus vultu suo.</hi> </p>
        </div3>
<div3>
          <head>10.</head>
          <p>
 <hi>[vers. 7.] Conturbatae sunt gentes.</hi> Et quomodo
conturbatae? utquid conturbatae? Ut dejicerent civitatem
Dei, in cujus medio Deus? ut everterent tabernaculum
sanctificatum, quod adjuvat Deus vultu suo?
Non. Sed jam salubriter conturbatae gentes. Quid
enim sequitur? <hi>Et inclinata sunt regna. Inclinata,</hi> inquit, <hi>sunt regna:</hi> 
 jam non erecta, ut saevirent; sed
inclinata, ut adorarent. Quando inclinata sunt regna?
Quando factum est quod praedictum est in alio psalmo: <hi>Adorabunt eum omnes reges terrae, omnes gentes servient
ei 
 <note>(Psal. LXXI, 11)</note>
          </hi>. Quae res fecit ut inclinarentur
regna? Quae res, audi: <hi>Dedit vocem suam Altissimus,
et mota est terra.</hi> Arreptitii idolorum tanquam
ranae de paludibus personabant, tanto tumultuosius,
quanto sordidius de luto et coeno. Et quid strepitus
ranarum ad tonitrua nubium? Inde enim <hi>dedit vocem
suam Altissimus, et mota est terra:</hi> tonuit de nubibus
suis. Quae sunt nubes ejus? Apostoli ejus, praedicatores
ejus, de quibus intonabat praeceptis, coruscabat
miraculis. Ipsi nubes qui et montes: montes propter
altitudinem et firmitatem, nubes propter pluviam et
ubertatem. Irrigaverunt enim terram nubes istae, de
quibus dictum est, <hi>Dedit vocem suam Altissimus, et
mota est terra.</hi> De his enim nubibus minatur cuidam
vineae sterili, unde translati sunt montes in cor maris: <hi>Mandabo,</hi> 
 inquit, <hi>nubibus meis ne pluant super
eam imbrem <note>(Isai. V, 6)</note>
          </hi>. Hoc impletum est in eo quod
commemoravimus, quando translati sunt montes in
cor maris: quando dictum est, <hi>Ad vos missi eramus,
sed quia respuistis verbum Dei, imus ad gentes <note>(Act. XIII,
46)</note>
          </hi>: impletum est, <hi>Mandabo nubibus meis, ne pluant
<pb n="0521"/>
super eam imbrem.</hi> Denique ipsa gens Judaea modo sic
remansit, tanquam vellus siccum in area. Nam et
hoc nostis contigisse in quodam miraculo. Area sicca
erat, vellus solum madebat: sed pluvia in vellere
non apparebat <note>(Judic. VI, 37, 38)</note>. Sic et sacramentum
Novi Testamenti non apparebat in gente Judaeorum.
Quod illic vellus, hic velum: velatum enim erat
sacramentum in vellere. In area vero, in omnibus
Gentibus patet Evangelium Christi: pluvia manifesta
est, nuda est gratia Christi; non enim tegitur velamento.
Ut autem exiret inde pluvia, expressum est
vellus. Per pressuram enim a se excluserunt Christum,
et Dominus jam de nubibus suis compluit
aream, vellus siccum remansit. Inde ergo <hi>dedit vocem
suam Altissimus,</hi> de istis nubibus, per quam vocem
regna inclinarentur, et adorarent.</p>
        </div3>
<div3>
          <head>11.</head>
          <p>
 <hi>[vers. 8.] Dominus virtutum nobiscum, susceptor
noster Deus Jacob.</hi> Non quicumque homo, non
potestas quaelibet, non denique angelus, non aliqua
creatura, sive terrena, sive coelestis, sed <hi>Dominus
virtutum nobiscum, susceptor noster Deus Jacob.</hi> Qui
misit Angelos, venit post Angelos, venit ut ei servirent
Angeli, venit ut homines faceret aequales Angelis.
Magna gratia. Si Deus pro nobis, quis contra nos? <hi>Dominus virtutum nobiscum.</hi> 
 Quis <hi>Dominus virtutum
nobiscum.</hi> Si Deus pro nobis, inquam, quis contra
nos? Qui Filio suo proprio non pepercit, sed pro nobis
omnibus tradidit illum, quomodo non et cum illo
omnia nobis donavit <note>(Rom. VIII, 31, 32)</note>? Ergo securi
simus, in tranquillitate cordis nutriamus bonam conscientiam
de pane Domini. <hi>Dominus virtutum nobiscum,
susceptor noster Deus Jacob.</hi> Quantacumque
sit infirmitas tua, vide quis te suscipiat. Aegrotat
nescio quis, adhibetur medicus; susceptum suum dicit
medicus aegrotum. Quis eum suscepit? Ille. Magna
spes salutis, magnus medicus eum suscepit. Quis medicus?
Omnis medicus praeter illum homo est: omnis
medicus qui venit ad infirmum, alia die infirmari
potest, praeter illum. <hi>Susceptor noster Deus Jacob.</hi> 
Fac te infantem parvulum omnino, quales a parentibus
suscipiuntur. Qui enim non suscipiuntur, exponuntur:
qui suscipiuntur, nutriuntur. Putasne sic te
suscepit Deus, quomodo infantem te suscepit mater
tua? Non sic, sed in aeternum. Tua enim vox est in
illo psalmo: <hi>Quoniam pater meus et mater mea dereliquerunt
me, Dominus autem assumpsit me <note>(Psal. XXVI,
10)</note>
          </hi>. <hi>Susceptor noster Deus Jacob.</hi> </p>
        </div3>
<div3>
          <head>12.</head>
          <p>
 <hi>[vers. 9.] Venite, et videte opera Domini.</hi> Jam
de hac susceptione quid fecit Dominus? Animadverte
orbem terrarum, veni, et vide. Si enim non venis,
non vides; si non vides, non credis; si non credis,
longe stas: si credis, venis; si credis, vides. Quomodo
enim venitur ad montem istum? Numquid pedibus?
numquid navibus? numquid pennis? numquid
equis? Quantum attinet ad locorum spatia, ne satagas,
<pb n="0522"/>
ne conturberis, ipse ad te venit. Etenim ex
lapide parvo crevit, et factus est mons magnus, ita ut
impleret universam faciem terrae. Quid vis ergo ad
eum per terras venire, qui terras implevit? Ecce jam
venit; evigila: crescendo et dormientes pulsat; si
tamen non tantus in eis somnus est, qui etiam contra
montem venientem obdurescant, sed audiant: <hi>Surge qui dormis, et exsurge a mortuis, et illuminabit
te Christus 
 <note>(Ephes. V, 14)</note>
          </hi>. Multum enim erat Judaeis
videre lapidem. Lapis enim ille adhuc parvus erat:
merito et parvum contempserunt, contemnendo offenderunt,
et offendendo quassati sunt; restat ut et
conterantur. Hoc enim de lapide illo dictum est: <hi>Qui
offenderit in lapidem illum, conquassabit eum; super
quem venerit, conteret eum <note>(Luc. XX, 18)</note>
          </hi>. Aliud est
conquassari, aliud conteri: conquassari minus est
quam conteri: sed neminem conterit excelsus veniens,
nisi quem conquassaverit humilis jacens.
Modo enim antequam veniat Dominus noster, humiliter
jacuit Judaeis, et offenderunt in illum, et conquassati
sunt: veniet postea in judicio suo clarus
atque altus, magnus et potens; non infirmus ut judicetur,
sed fortis ut judicet, et conterat eos qui conquassati
sunt in eum offendendo. Lapis enim offensionis
et petra scandali non credentibus ipse est <note>(I Petr. II, 8)</note>.
Ergo, carissimi, non est mirum si Judaei
non agnoverunt quem tanquam parvulum lapidem
ante pedes suos jacentem contempserunt: illi
mirandi sunt qui adhuc tam magnum montem nolunt
agnoscere. Judaei in lapidem parvum non videndo
offenderunt, haeretici in montem offendunt. Jam enim
crevit ille lapis; jam dicimus illis, Ecce impleta est
prophetia Danielis, <hi>Lapis</hi> ille qui erat parvus, <hi>factus
est mons magnus, et implevit universam terram <note>(Dan. II, 35)</note>
          </hi>.
Quare in illum offenditis, et non in illum
ascenditis? Quis tam caecus est ut offendat in
montem? Quasi ideo ad te venerit ut habeas in quem
offendas, et non habeas in quem ascendas. <hi>Venite,
ascendamus ad montem Domini <note>(Isai. II, 3)</note>
          </hi>. Isaias hoc
dicit: <hi>Venite, ascendamus.</hi> Quid est, <hi>Venite, ascendamus?
Venite,</hi> est credite; <hi>ascendamus,</hi> proficiamus.
Isti autem nec venire volunt, nec ascendere, nec
credere, nec proficere. Latrant contra montem. Jam
in illum toties offendendo quassati sunt, et nolunt
ascendere, semper eligentes offendere. Dicamus illis, <hi>Venite, et videte opera Domini, quae posuit prodigia super
terram.</hi> 
 Prodigia dicuntur, quod aliquid portendant,
signa illa miraculorum quae facta sunt quando
mundus credidit. Et quid inde factum est, et quid
portendebant?</p>
        </div3>
<div3>
          <head>13.</head>
          <p>
 <hi>[vers. 10.] Auferens bella usque ad fines terrae.</hi> Hoc
nondum videmus esse completum: sunt adhuc bella,
sunt inter gentes pro regno; inter sectas, inter Judaeos,
Paganos, Christianos, haereticos, sunt bella, crebrescunt
bella; aliis pro veritate, aliis pro falsitate certantibus.
<pb n="0523"/>
Nondum ergo completum est, <hi>Auferens bella usque
ad fines terrae:</hi> sed fortasse complebitur. An et modo
completum est? In quibusdam completum est: in
tritico completum est, in zizaniis nondum completum
est. Quid est hoc ergo, <hi>Auferens bella usque ad fines
terrae?</hi> Bella dicit, quibus bellatur adversus Deum?
Quis enim bellat adversus Deum? Impietas. Et quid
potest facere Deo impietas? Nihil. Quid facit fietile
vas elisum ad petram, quamvis vehementer elidatur?
Tanto majore malo suo venit, quanto majore impetu
venerit. Haec bella magna erant, crebra erant. Contra
Deum impietas dimicabat, et vasa fictilia conterebantur:
praesumendo de se homines, de virtute sua
multum praevalendo. Cujus rei scutum etiam Job
dixit de quodam impio: <hi>Cucurrit adversus Deum in
crassa cervice scuti sui <note>(Job XV, 26)</note>
          </hi>. Quid est, <hi>in
crassa cervice scuti sui?</hi> Nimium praesumendo de protectione
sua. Numquidnam isti tales erant qui dicebant: <hi>Deus noster refugium et virtus, adjutor in tribulationibus
quae invenerunt nos nimis?</hi> 
 aut in alio
psalmo: <hi>Non enim in arcu meo sperabo, et brachium
meum non salvabit me <note>(Psal. XLIII, 7)</note>
          </hi>? Quando quisque
cognoscit quia in seipso nihil est, et adjutorium
de se nullum habet, arma in illo confracta sunt, bella
sedata sunt. Talia ergo bella delevit vox illa Altissimi
de nubibus sanctis, qua terra commota est, et
inclinata sunt regna: abstulit haec bella usque ad fines
terrae. <hi>Arcum conteret, et confringet arma, et scuta
comburet igni.</hi> Arcus, arma, scuta, ignis. Arcus est,
insidiae; arma, publica oppugnatio; scutum, vana
praesumptionis protectio. Ignis quo ista comburuntur,
est de quo Dominus ait: <hi>Ignem veni mittere in
terram <note>(Luc. XII, 49)</note>
          </hi>. De quo igne dicit psalmus: <hi>Et
non est qui se abscondat a calore ejus <note>(Psal. XVIII, 7)</note>
          </hi>.
Fervente igne isto, nulla in nobis impietatis arma
remanebunt, necesse est ut omnia confringantur,
conterantur, comburantur. Remaneas inermis non
habens ullum adjutorium tuum: et quanto magis infirmus
es, nulla tua arma habens, tanto magis te suscipit,
de quo dictum est: <hi>Susceptor noster Deus Jacob.</hi> 
Valebas enim quasi per te, conturbaris in te.
Perde arma quibus praesumebas: audi Dominum dicentem, <hi>Sufficit tibi gratia mea.</hi> 
 Dic et tu, <hi>Quando infirmor,
tunc fortis sum.</hi> Apostoli vox est. Omnia arma
sua perdiderat tanquam fortitudinis suae, qui dicebat, <hi>Ego autem non gloriabor, nisi in infirmitatibus
meis 
 <note>(II Cor. XII, 9, 10)</note>
          </hi>: velut si diceret, Non curro
adversus Deum in crassa cervice scuti mei, <hi>qui prius
fui blasphemus, et persecutor, et injuriosus; sed ideo
misericordiam consecutus sum, ut in me ostenderet Christus
Jesus omnem longanimitatem in eos qui credituri
sunt illi in vitam aeternam <note>(I Tim. I, 13, 16)</note>
          </hi>. <hi>Auferens
bella usque ad fines terrae.</hi> Quando autem nos Dominus
suscipit, numquid inermes dimittit? Armat
nos, sed aliis armis, evangelicis, veritatis, continentiae,
salutis, spei, fidei, charitatis. Haec arma habebimus,
sed non a nobis. Arma autem quae a nobis habuimus,
<pb n="0524"/>
arserunt: si tamen igne illo Spiritus sancti
accensi sumus, de quo dicitur, <hi>Et scuta comburet
igni.</hi> Qui potens in te esse cupiebas, infirmum te fecit
Deus, ut fortem te faceret de se, quia infirmabaris
de te.</p>
        </div3>
<div3>
          <head>14.</head>
          <p>
 <hi>[vers. 11.]</hi> Quid ergo sequitur? <hi>Vacate.</hi> Ad
quam rem? <hi>Et videte quoniam ego sum Deus.</hi> Hoc est,
Non vos, sed ego sum Deus: ego creavi, ego recreo;
ego formavi, ego reformo; ego feci, ego reficio. Si
non potuisti facere te, quomodo potes reficere te?
Hoc non videt tumultus contentiosus animi humani:
cui tumultui contentioso dicitur, <hi>Vacate,</hi> id est, reprimite
animos vestros a contradictionibus. Nolite
argumentari et tanquam armari contra Deum: alioquin
vivunt arma nondum illo igne combusta. Si autem
combusta sunt, <hi>Vacate;</hi> quia non habetis unde
pugnetis. Si autem vacaveritis in vobis, et a me petieritis
omnia, qui primo de vobis praesumebatis, <hi>Vacate, et</hi> 
 videbitis <hi>quoniam ego sum Deus.</hi> </p>
        </div3>
<div3>
          <head>15.</head>
          <p>
 <hi>[vers. 12.] Exaltabor in gentibus, et exaltabor
in terra.</hi> Paulo ante dixeram terrae nomine significari
gentem Judaeorum, maris nomine caeteras gentes.
Translati sunt montes in cor maris: conturbatae sunt
gentes, inclinata sunt regna, dedit vocem suam Altissimus,
et mota est terra. <hi>Dominus virtutum nobiscum,
susceptor noster Deus Jacob.</hi> Facta sunt miracula
in gentibus, impletur fides gentium, ardent arma
praesumptionis humanae: vacatur in tranquillitate
cordis, ut cognoscatur auctor Deus omnium munerum
suorum. Et post istam clarificationem, numquid
deserit et plebem Judaeorum, de qua dicit Apostolus: <hi>Dico enim vobis, ut non sitis vobis sapientes, quia caecitas
ex parte Israel facta est, donec plenitudo Gentium
intraret?</hi> 
 Id est, donec montes huc transferrentur, nubes
hic pluerent, hic Dominus tonitruo suo regna inclinaret, <hi>donec plenitudo Gentium intraret.</hi> 
 Et quid
postea? <hi>Et sic omnis Israel salvus fieret <note>(Rom. XI, 25,
26)</note>
          </hi>. Ideo et hic ipsum ordinem servans, <hi>Exaltabor,</hi> 
inquit, <hi>in gentibus, et exaltabor in terra:</hi> id est et in
mari et in terra; ut jam omnes dicant quod sequitur, <hi>Dominus virtutum nobiscum, susceptor noster Deus
Jacob.</hi> 
</p>
        </div3>
      </div1>

<div1>
        <head>IN PSALMUM XLVI ENARRATIO. SERMO AD PLEBEM.</head>
<div3>
          <head>1.</head>
          <p>
 Dominus Deus noster fidem in qua vivimus, et
ex qua vivimus, per Libros sanctos, Scripturas sanctas
multipliciter nobis varieque diffudit; sacramenta
quidem verborum varians, fidem tamen unam commendans.
Una enim eademque res ideo multis modis
dicitur, ut modo ipso dicendi propter fastidium varietur,
<pb n="0525"/>
sed propter concordiam una teneatur. Itaque
in hoc psalmo quem cantatum audivimus, cui cantando
respondimus, ea sumus dicturi quae nostis: et
tamen fortassis aliquam, adjuvante et donante Domino,
suavitatem allaturi sumus vobis, quando ea quae alibi
et alibi noveratis, etiam commoniti ruminatis. Nam
et ipsa ruminatione, in qua significat Deus munda
animalia, hoc voluit insinuare, quia omnis homo quod
audit sic debet in cor mittere, ut non piger sit postea
inde cogitare: ut quando audit, sit similis manducanti;
cum autem audita in memoriam revocat, et
cogitatione dulcissima recolit, fiat similis ruminanti.
Alio ergo modo eadem dicuntur, et faciunt nos dulciter
cogitare quae novimus, et eadem ipsa libenter
audire; quia modus dicendi variatur, et res antiqua
ipso modo dicendi renovatur.</p>
        </div3>
<div3>
          <head>2.</head>
          <p>
 <hi>[vers. 1.]</hi> Titulus Psalmi sic se habet: <hi>In finem
pro filiis Core, Psalmus ipsi David.</hi> Filios istos
Core habent tituli Psalmorum etiam alii nonnulli, et
indicant dulce mysterium, insinuant magnum sacramentum:
ubi et nos ipsos libenter intelligamus, et
agnoscamus in titulo nos qui audimus et legimus, et
tanquam speculo proposito qui sumus intuemur. Filii
Core qui sunt? Fuit homo quidam Core nomine <note>(Num.
XVI, 1)</note>, sic enim vocabatur aliquis homo: verumtamen
cum leguntur quae scripta sunt, et invenitur sermo
divinus loqui ad quosdam, qui non valde intelliguntur
filii esse illius unius hominis qui vocabatur Core; recurrit
animus ad mysterium, ut quaerat quid significet
Core. Quia enim verbum hebraeum est, dicitur utique
et interpretatur in graecam linguam et in latinam linguam.
Et factum est jam; multa nomina hebraea interpretata
sunt nobis: et inspicimus, et invenimus
Core interpretari Calvum. Multo magis attendistis.
Obscurum erat cum dicerentur filii Core, nonne obscurius
est cum dicuntur filii calvi? Qui sunt isti filii
calvi? An forte filii sponsi? Quia sponsus in loco
Calvariae crucifixus est. Recolite Evangelium, ubi
Dominum crucifixerunt, et invenietis eum in loco Calvariae
crucifixum <note>(Matth. XXVII, 33)</note>. Proinde qui
crucem ejus irrident, a daemonibus tanquam a bestiis
devorantur. Nam significavit et hoc quaedam Scriptura.
Cum ascenderet propheta Dei Elisaeus, clamabant
post eum pueri irridentes, <hi>Ascende calve, ascende
calve:</hi> ille autem non tam crudeliter quam mystice,
fecit illos pueros ab ursis exeuntibus devorari <note>(IV
Reg. II, 23, 24)</note>. Si non devorarentur illi pueri, numquid
usque adhuc viverent? aut non possent mortales
nati etiam febre intercipi? Mysterium in eis tamen
non ostenderetur, ubi posteri terrerentur. Nemo
ergo irrideat crucem Domini: Judaei sunt possessi a
daemonibus et devorati. Nam in Calvariae loco crucifigentes
Christum, et levantes in cruce, tanquam ipsi
dicebant sensu puerili, non intelligentes quid loquerentur, <hi>Ascende calve.</hi> 
 Quid est enim, <hi>Ascende? Crucifige,
crucifige <note>(Luc. XXIII, 21)</note>
          </hi>. Proponitur enim pueritia
ad imitandum humilitatem, et item proponitur
pueritia ad cavendum fatuitatem. Proposita pueritia
ad imitandum humilitatem a Domino est, quando vocavit
<pb n="0526"/>
ad se pueros, et cum prohiberentur ab illo,
dixit: <hi>Sinite eos venire ad me, talium est enim regnum
coelorum <note>(Matth. XVIII, 2, et XIX, 14)</note>
          </hi>. Propositum
exemplum pueritiae ad cavendam fatuitatem ab Apotolo
est: <hi>Fratres, nolite pueri esse sensibus.</hi> Et rursum
proponit ad imitandum: <hi>Sed malitia infantes estote,
ut mentibus perfecti sitis <note>(I Cor. XIV, 20)</note>
          </hi>. <hi>Pro filiis
Core.</hi> Psalmus canitur: ergo pro Christianis cantatus
est. Audiamus eum tanquam filii sponsi illius,
quem pueri insensati in Calvariae loco crucifixerunt.
Illi enim meruerunt a bestiis devorari, nos ab Angelis
coronari. Agnoscimus enim humilitatem Domini
nostri, et non de illa erubescimus. Non erubescimus
de illo appellato mystice calvo, propter Calvariae locum.
Ipsa enim cruce in qua illi insultatum est,
non permisit calvam esse frontem nostram, quia eam
suo ligno signavit. Denique ut noveritis, quia nobis
dicuntur haec, videte quid dicitur.</p>
        </div3>
<div3>
          <head>3.</head>
          <p>
 <hi>[vers. 2.] Omnes gentes, plaudite manibus.</hi> Numquid
populus Judaeorum omnes gentes erant? Sed caecitas
ex parte Israel facta est, ut pueri insensati clamarent, <hi>Calve, calve;</hi> 
 atque ita Dominus crucifigeretur
in Calvariae loco, ut sanguine fuso gentes redimeret,
et impleretur quod ait Apostolus: <hi>Caecitas ex parte
Israel facta est, ut plenitudo Gentium intraret <note>(Rom.
XI, 25)</note>
          </hi>. Insultent ergo vani et hebetes, et insensati,
et dicant, <hi>Calve, calve:</hi> vos autem sanguine illius redempti,
qui fusus est in Calvariae loco, <hi>Omnes gentes
plaudite manibus,</hi> pervenisse ad vos gratiam Dei. <hi>Plaudite
manibus.</hi> Quid est, <hi>plaudite?</hi> Gaudete. Sed quare <hi>manibus?</hi> 
 Quia bonis operibus. Ne gaudeatis ore, et
cessetis manibus. Si gaudetis, <hi>plaudite manibus.</hi> Manus
gentium videat, qui gaudia donare dignatus est.
Quid est, manus gentium? Facta bene operantium. <hi>Omnes gentes, plaudite manibus: jubilate Deo in voce
exsultationis.</hi> 
 Et voce, et manibus. Si tantum voce,
non bene; quia pigrae sunt manus: si tantum manibus,
nec hoc bene; quia muta est lingua: concordent
manus et lingua; illa confiteatur, illae operentur. <hi>Jubilate
Deo in voce exsultationis.</hi> </p>
        </div3>
<div3>
          <head>4.</head>
          <p>
 <hi>[vers. 3.] Quoniam Dominus excelsus terribilis.</hi> 
Excelsus ille, quasi irrisibilis descendendo, ascendendo
in coelum factus est terribilis. <hi>Rex magnus super
omnem terram.</hi> Non tantum super Judaeos: nam
et super illos rex. Inde enim et Apostoli crediderunt,
inde et multa millia hominum res suas vendiderunt,
et pretia ad pedes Apostolorum posuerunt <note>(Act. IV,
34)</note>: et impletum est in illis, quod erat in titulo crucis
conscriptum, <hi>Rex Judaeorum <note>(Matth. XXVIII, 37)</note>
          </hi>.
Rex est enim et Judaeorum. Sed parum est Judaeorum. <hi>Omnes gentes plaudite manibus: quoniam rex omnis terrae
Deus.</hi> 
 Non enim illi sufficit unam gentem habere sub
se: ideo tantum pretium ex latere dedit, ut emeret
orbem terrarum. <hi>Rex magnus super omnem terram.</hi> </p>
        </div3>
<div3>
          <head>5.</head>
          <p>
 <hi>[vers. 4.] Subjecit plebes nobis, et gentes sub pedibus
nostris.</hi> Quas subjecit, et quibus? Qui sunt qui
loquuntur? Forte Judaei? Plane si Apostoli, plane si
sancti. His enim Deus subjecit plebes et gentes, ut
<pb n="0527"/>
hodie honorentur in gentibus, qui a suis civibus occidi
meruerunt: quomodo Dominus eorum occisus est
a civibus, et honoratur a gentibus, crucifixus a suis,
adoratur ab alienis, sed pretio factis suis. Ideo enim
emit nos, ut alieni ab eo non essemus. Putas ergo
voces esse Apostolorum, <hi>Subjecit plebes nobis, et gentes
sub pedibus nostris?</hi> Nescio. Mirum si Apostoli tam
superbe loquerentur, ut gauderent gentes esse positas
sub pedibus suis, id est Christianos sub pedibus
Apostolorum. Etenim gaudent nos secum esse sub
pedibus illius qui mortuus est pro nobis. Nam sub
pedes Pauli currebant, qui volebant esse Pauli; et dicebat
eis: <hi>Numquid Paulus pro vobis crucifixus est <note>(I Cor. I, 13)</note>
          </hi>?
Quid ergo hic? quid accepturi sumus? <hi>Subjecit plebes nobis, et gentes sub pedibus nostris.</hi> 
 Omnes
pertinentes ad haereditatem Christi in omnibus gentibus
sunt, et omnes non pertinentes ad haereditatem Christi
in omnibus gentibus sunt: et videtis sic exaltari in
nomine Christi Ecclesiam Christi, ut omnes nondum
credentes in Christo, sub pedibus jaceant Christianorum.
Quanti enim modo currunt ad Ecclesiam nondum
christiani, rogant auxilium Ecclesiae; subveniri sibi
temporaliter volunt, etiamsi in aeternum nobiscum
regnare adhuc nolunt. Cum omnes quaerunt auxilium
Ecclesiae, et qui nondum sunt in Ecclesia, nonne <hi>subjecit plebes et gentes sub pedibus nostris?</hi> </p>
        </div3>
<div3>
          <head>6.</head>
          <p>
 <hi>[vers. 5.] Elegit nobis haereditatem suam, speciem
Jacob quam dilexit.</hi> Pulchritudinem quamdam Jacob
elegit nobis haereditatem suam Jacob. Duo fratres
erant Esaü et Jacob; in utero matris ambo confligebant,
et de conflictu viscera materna quatiebantur:
et ibi cum duo essent, electus est minor, et praepositus
est majori, et dictum est, <hi>Duo populi sunt in
utero tuo, et major serviet minori <note>(Gen. XXV, 23)</note>
          </hi>. Per
omnes gentes major, per omnes gentes minor: sed
minor in bonis christianis, electis, piis, fidelibus;
major in superbis, indignis, peccatoribus, contumacibus,
sua peccata defendentibus magis quam confitentibus;
qualis etiam ipse populus Judaeorum fuit, ignorans
Dei justitiam, et suam volens constituere <note>(Rom.
X, 3)</note>. Sed quia dictum est, <hi>Major serviet minori,</hi> manifestum
est quia piis subdentur impii, et humilibus
subdentur superbi. Prior natus est Esaü, et posterior
natus est Jacob: sed qui posterius natus est, praelatus
est primo nato, qui per gulam perdidit primogenita
sua. Sic habes scriptum: <hi>Desideravit lenticulam,
et ait illi frater ejus, Si vis ut dem tibi, da mihi primogenita
tua.</hi> Ille plus amavit quod carnaliter concupierat,
quam quod spiritualiter prius nascendo meruerat:
et deposuit primogenita sua, ut manducaret lenticulam <note>(Gen. XXV, 30-34)</note>.
Lenticulam autem invenimus
cibum esse Aegyptiorum; nam ibi abundat in Aegypto.
Unde magnificatur lenticula alexandrina, et venit
usque ad terras nostras, quasi hic non nascatur lenticula.
Ergo desiderando cibum aegyptium, perdidit
primatum. Sic et populus Judaeorum, de quo dictum
est, <hi>Conversi sunt corde in Aegyptum <note>(Act. VII, 39)</note>
          </hi>,
<pb n="0528"/>
lenticulam quodammodo desideraverunt, et primatum
perdiderunt. <hi>Elegit nobis haereditatem suam, speciem
Jacob quam dilexit.</hi> </p>
        </div3>
<div3>
          <head>7.</head>
          <p>
 <hi>[vers. 6.] Ascendit Deus in jubilatione.</hi> Ipse ille
Deus noster Dominus Christus <hi>ascendit in jubilatione.
Dominus in voce tubae. Ascendit:</hi> quo, nisi quo scimus?
Quo eum Judaei non sunt secuti, nec oculis. In cruce
enim exaltatum irriserunt, in coelum ascendentem
non viderunt. <hi>Ascendit Deus in jubilatione.</hi> Quid est
jubilatio, nisi admiratio gaudii, quae verbis non potest
explicari? Quomodo admirati sunt gaudentes discipuli,
videntes ire in coelum <note>(Act. I, 9)</note> quem planxerunt
mortuum: revera gaudio huic verba non sufficiebant,
restabat jubilare quod nemo poterat explicare. Ibi
erat et vox tubae, vox illa Angelorum. Dictum est
enim, <hi>Sicut tuba exalta vocem tuam <note>(Isai. LVIII, 1)</note>
          </hi>.
Praedicaverunt Angeli ascensionem Domini: viderunt
discipulos ascendente Domino haerentes, admirantes,
stupentes, nihil dicentes, sed corde jubilantes: et vox
jam tubae in clara voce Angelorum, <hi>Viri Galilaei, quid
statis? Hic est Jesus.</hi> Quasi illi non scirent quia ipse
esset Jesus. Ante se paulo ante cum non viderant?
secum loquentem non audierant? Nempe non solum
speciem viderunt praesentis, sed et membra contrectaverunt <note>(Luc. XXIV, 39)</note>.
Ipsi ergo nesciebant quod
ille esset Jesus? Sed admiratione ipsa prae gaudio
jubilationis, tanquam mente alienatis, loquuntur Angeli, <hi>Ipse est Jesus.</hi> 
 Quasi, Si creditis illi, ille est quo
crucifixo nutaverunt vobis pedes, quo occiso et sepulto
spem vobis perdidisse putabitis; ecce ipse est Jesus.
Ascendit ante vos; <hi>sic veniet quemadmodum eum videtis
euntem in coelum <note>(Act. I, 11)</note>
          </hi>: tollitur quidem corpus
ab oculis vestris, sed non separatur Deus a cordibus
vestris: videte ascendentem, credite in absentem,
sperate venientem; sed tamen per misericordiam
occultam etiam sentite praesentem. Ille enim qui
ascendit in coelum, ut tolleretur ab oculis vestris,
promisit vobis dicens: <hi>Ecce ego vobiscum sum usque
in consummationem saeculi <note>(Matth. XXVIII, 20)</note>
          </hi>. Merito
et Apostolus sic nos alloquebatur: <hi>Dominus in proximo
est, nihil solliciti fueritis <note>(Philipp. IV, 5, 6)</note>
          </hi>. Sedet
super coelos Christus, et longe sunt coeli, et ipse qui
ibi sedet prope est. <hi>Dominus in voce tubae.</hi> Ergo vos
filii Core, jam si intellexistis vos, et inspicitis hic
vos, et vos gaudetis, quia videtis hic vos.</p>
        </div3>
<div3>
          <head>8.</head>
          <p>
 <hi>[vers. 7.] Psallite Deo nostro, psallite.</hi> Quem tanquam
hominem irriserunt qui a Deo alienati sunt, <hi>psallite Deo nostro.</hi> 
 Non enim homo tantum, sed et
Deus. Homo ex semine David <note>(Rom. I, 3)</note>, Deus Dominus
David, ex Judaeis carnem habens: <hi>quorum patres,</hi> 
ait Apostolus, <hi>et ex quibus Christus secundum carnem.</hi> 
Ex Judaeis ergo Christus, sed secundum carnem.
Quis autem iste Christus, qui est ex Judaeis secundum
carnem? <hi>Qui est super omnia Deus benedictus in saecula <note>(Id. IX, 5)</note>
          </hi>.
Deus ante carnem, Deus in carne, Deus
cum carne. Nec solum ante carnem Deus, sed ante
terram Deus, unde facta est caro; nec tantum ante
<pb n="0529"/>
terram Deus, unde caro facta est, sed etiam ante coelum
Deus, quod prius factum est; ante diem Deus qui
primus factus est; ante omnes Angelos Deus, ipse
Christus Deus: quoniam in principio erat Verbum,
et Verbum erat apud Deum, et Deus erat Verbum:
omnia per ipsum facta sunt, et sine ipso factum est
nihil <note>(Joan. I, 1-3)</note>. Ille est ante omnia, per quem
facta sunt omnia. <hi>Psallite</hi> ergo <hi>Deo nostro, psallite</hi>.</p>
        </div3>
<div3>
          <head>9.</head>
          <p>
 <hi>[vers. 8.] Quoniam rex omnis terrae Deus.</hi> Quid
enim? Et ante, non omnis terrae Deus? Nonne et coeli
et terrae Deus, cum utique per illum facta sunt omnia?
Quis posset dicere non esse Deum suum? Sed non
omnes homines agnoverunt Deum suum; et ubi agnoscebatur,
quasi ibi tantum Deus erat. Notus in Judaea
Deus <note>(Psal. LXXV, 2)</note>: nondum filiis Core dicebatur, <hi>Omnes gentes, plaudite manibus.</hi> 
 Ille enim Deus notus
in Judaea, rex omnis terrae Deus est. Jam ab omnibus
agnoscitur, quia impletum est quod dicit Isaias, <hi>Ipse
Deus tuus qui eruit te, universae terrae Deus vocabitur <note>(Isai. LIV, 5)</note>
          </hi>.
 <hi>Quoniam rex omnis terrae Deus: psallite
intelligenter.</hi> Docet nos et admonet nos ut psallamus
intelligenter: non quaeramus sonum auris, sed lumen
cordis. <hi>Psallite,</hi> inquit, <hi>intelligenter.</hi> Gentes, unde vocati
estis ut christiani essetis, adorabant deos manu
factos, et psallebant illis; sed non intelligenter. Si
intelligenter cantarent, lapides non adorarent. Quando
homo sensatus cantabat lapidi insensato, numquid
intelligenter cantabat? Modo autem, fratres, non videmus
oculis quem adoramus, et tamen correcti
adoramus. Multo magis nobis Deus commendatur,
quia eum oculis non videmus. Si eum oculis videremus,
forte contemneremus. Nam et Christum Judaei
visum contempserunt, non visum Gentes adoraverunt.
Illis enim dictum est, <hi>Psallite intelligenter.</hi> Nolite esse
sicut equus et mulus, in quibus non est intellectus <note>(Psal. XXXI, 9)</note>.</p>
        </div3>
<div3>
          <head>10.</head>
          <p>
 <hi>[vers. 9.] Regnabit Dominus super omnes gentes.</hi> 
Qui regnabat super unam gentem, <hi>regnabit,</hi> inquit, <hi>super omnes gentes.</hi> 
 Quando dicebantur ista, super
unam gentem regnabat Deus: prophetia erat, nondum
res demonstrabatur. Deo gratias, jam videmus
impleri quod ante prophetabatur. Chirographum Deus
ante tempus scripsit nobis, impleto tempore reddidit
nobis. <hi>Regnabit Deus super omnes gentes,</hi> promissio
est. <hi>Deus sedet super sedem sanctam suam.</hi> Quod tunc
futurum promittebatur, nunc impletum agnoscitur et
tenetur. <hi>Deus sedet super sedem sanctam suam.</hi> Quae
sedes ejus sancta? Forsitan coeli; et bene intelligitur.
Ascendit enim Christus, sicut novimus, cum corpore
in quo crucifixus est, et sedet ad dexteram Patris <note>(Act. I, 2)</note>:
inde eum venturum exspectamus ad judicandos
vivos et mortuos <note>(II Tim. IV)</note>. <hi>Sedet super
sedem sanctam suam.</hi> Coeli sunt sedes sancta ejus? Vis
et tu esse sedes ejus? Noli putare te esse non posse:
<pb n="0530"/>
para illi locum in corde tuo; venit, et libenter sedet.
Ipse certe est Dei Virtus et Dei Sapientia <note>(I Cor. I,
24)</note>. Et quid dicit Scriptura de ipsa Sapientia? Anima
justi, sedes sapientiae <note>(Sap. VII)</note>. Si ergo anima justi
sedes est sapientiae; sit anima tua justa, et eris regalis
sella sapientiae. Et revera, fratres, omnes homines
qui bene vivunt, qui bene agunt, secundum charitatem
piam conversantur, nonne Deus in illis sedet,
et ipse jubet? Obtemperat anima sedenti in se
Deo, et ipsa jubet membris. Anima enim tua jubet
membro tuo, quo moveatur pes, quo manus, quo
oculus, quo auris, et jubet ipsa membris tanquam famulis
suis: sed et ipsa servit interius insidenti sibi
Domino suo. Non potest inferiori se bene imperare,
nisi superiori se non fuerit dedignata servire. <hi>Deus
sedet super sedem sanctam suam.</hi> </p>
        </div3>
<div3>
          <head>11.</head>
          <p>
 <hi>[vers. 10.] Principes populorum convenerunt
cum Deo Abraham.</hi> Deus Abraham et Deus Isaac et
Deus Jacob <note>(Exod. III, 6)</note>. Verum est, dixit hoc Deus,
et superbierunt inde Judaei, et dixerunt: <hi>Nos filii
Abrahae sumus.</hi> Superbientes de nomine paterno, gerentes
ejus carnem, non tenentes ejus fidem; semine
adhaerentes, moribus degenerantes. Denique Dominus
quid ait eis ita superbientibus? <hi>Si filii Abrahae estis,
facta Abrahae facite <note>(Joan. VIII, 33, 39)</note>
          </hi>. Item quid
dixit illis Joannes venientibus et contremiscentibus
quibusdam ipsorum, qui se poenitendo corrigere voluerunt? <hi>Progenies viperarum.</hi> 
 Erant enim iniqui, erant
perditi, erant peccatores, erant impii: venerunt ad
baptismum Joannis: et quid eis dicit? <hi>Progenies viperarum.</hi> 
Illi se dicebant filios Abrahae, et ipse illos
dicebat filios viperarum. Numquid Abraham vipera
erat? Sed quia male vivendo daemones imitati erant,
et eorum filii facti erant, quos imitando male vivebant: <hi>Progenies,</hi> 
 inquit, <hi>viperarum, quis vobis ostendit
fugere ab ira ventura? Facite ergo fructum dignum poenitentiae:
et nolite dicere apud vosmetipsos, Patrem habemus
Abraham,</hi> et quasi superbire de genere Abrahae; <hi>potens est enim Deus de lapidibus istis suscitare filios
Abrahae 
 <note>(Matth. III, 7-9)</note>
          </hi>. Non enim remansurus est
Abraham sine filiis, si vos damnaverit Deus: potens
est enim et damnare quos odit, et illi reddere quos
promisit. Et unde illi redditurus est filios, si damnat
Hebraeos de carne ejus progenitos? <hi>De lapidibus istis.</hi> 
Ostendebat illis lapides in eremo. Qui erant lapides,
nisi Gentes, quae lapides adorabant? Lapides quare?
Adorando lapides, dicti erant lapides: quia psalmus
praedixerat, <hi>Similes illis fiant qui faciunt ea, et omnes
qui confidunt in eis <note>(Psal. CXIII, 8)</note>
          </hi>. Tamen de ipsis lapidibus
reddidit filios Abrahae: modo omnes qui lapides
adorabamus, conversi ad Dominum filii Abrahae
facti sumus; non ducendo ab illo carnem, sed imitando
fidem. <hi>Principes</hi> ergo <hi>populorum convenerunt cum
Deo Abraham. Principes populorum:</hi> Gentium principes,
non unius populi principes, sed principes populorum
omnium, <hi>convenerunt cum Deo Abraham.</hi> </p>
        </div3>
<div3>
          <head>12.</head>
          <p>
 Ex ipsis principibus erat et iste Centurio, de
quo modo Evangelium cum legeretur audistis. Erat
<pb n="0531"/>
enim Centurio habens honorem et potestatem inter
homines, princeps erat de principibus populorum. Venienti
ad se Christo obviam misit amicos suos, imo
vere transituro Christo misit amicos; et rogavit ut
curaret puerum ejus qui periculose infirmabatur: et
cum vellet ipse Dominus venire, hoc ei mandavit, <hi>Non
sum dignus ut sub tectum meum intres, sed tantum dic
verbo, et sanabitur puer meus. Nam et ego homo sum
sub potestate constitutus, habens sub me milites.</hi> Videte
quemadmodum tenuit ordinem: prius commemoravit
quod sub alio esset, et postea quod alii sub illo essent.
Sub potestate sum, et in potestate sum; et sub aliquo
sum, et super aliquos sum. <hi>Et dico huic, Vade, et vadit;
et alii, Veni, et venit; et servo meo, Fac hoc, et
facit.</hi> Tanquam diceret, Si ego sub potestate constitutus
jubeo illis qui sub me sunt, tu qui sub nullius
potestate positus es, non potes jubere creaturae tuae,
quando omnia per te facta sunt, et sine te factum est
nihil? <hi>Dic</hi> ergo <hi>verbo,</hi> inquit, <hi>et sanabitur puer meus.
Nam ut in domum meam intres, non sum dignus.</hi> Trepidavit
Christum mittere intra parietes suos, et jam
intus erat in corde ejus: jam erat anima ejus sedes
illius, jam ibi sedebat ille qui humiles requirebat. <hi>Conversus</hi> 
denique <hi>Christus, miratus est, et ait sequentibus
se: Amen dico vobis, non inveni tantam fidem in Israel <note>(Luc. VII, 6-9)</note>
          </hi>.
Et sicut alius evangelista eamdem rem
narrat, sequitur Dominus, et dicit: <hi>Ideo dico vobis,
quia multi ab Oriente et Occidente venient, et recumbent
cum Abraham et Isaac et Jacob in regno coelorum.</hi> Iste
enim Centurio non erat de populo Israel. Nam in populo
Israel superbi repellebant a se Deum: in principibus
Gentium inventus est humilis, qui ad se invitaret
Deum. Admirans Jesus fidem ipsius, reprobat
perfidiam Judaeorum. Sani enim sibi videbantur, cum
periculosius aegrotarent, quando medicum non cognoscentes
occidebant. Cum ergo reprobaret et repudiaret
illorum superbiam, quid ait? <hi>Ideo vobis dico, quia
multi ab Oriente et Occidente venient,</hi> non pertinentes
ad cognationem Israel: venient multi quibus dixit, <hi>Omnes gentes, plaudite manibus; et recumbent cum
Abraham in regno coelorum.</hi> 
 Non illos genuit carne sua
Abraham; et venientes recumbent cum illo in regno
coelorum, et filii ipsius erunt. Quare filii ipsius? Non
nati de carne, sed sequendo fidem ipsius. <hi>Filii autem
regni,</hi> id est Judaei, <hi>ibunt in tenebras exteriores: illic
erit ploratio et stridor dentium <note>(Matth. VIII, 11, 12)</note>
          </hi>.
Damnabuntur in tenebras exteriores qui nati sunt de
carne Abrahae, et recumbent cum eo in regno coelorum
qui imitati sunt fidem Abrahae. Merito ergo et hic, <hi>Principes populorum convenerunt cum Deo Abraham.</hi> </p>
        </div3>
<div3>
          <head>13.</head>
          <p>
 Et quid illi qui pertinebant ad Deum Abraham? <hi>Quoniam dii fortes terrae valde elevati sunt.</hi> 
 Qui erant
dii, populus ille Dei, vitis illa Dei, de qua dicitur, <hi>Judicate
inter me et inter vineam meam <note>(Isai. V, 3)</note>
          </hi>, ibunt
in tenebras exteriores, non recumbent cum Abraham
et Isaac et Jacob, non conveniunt cum Deo Abraham.
Quare? <hi>Quoniam dii fortes terrae.</hi> Illi qui erant dii fortes
terrae, praesumentes de terra. De qua terra? de
seipsis: quia omnis homo terra. Homini enim dictum
<pb n="0532"/>
est: <hi>Terra es, et in terram ibis <note>(Gen. III, 19)</note>
          </hi>. Debet
autem homo de Deo praesumere, et inde sperare auxilium,
non de se. Non enim terra pluit sibi, aut lucet
sibi: quomodo autem terra de coelo exspectat pluviam
et lucem, sic homo de Deo debet exspectare misericordiam
et veritatem. Illi ergo <hi>dii fortes terrae valde
elevati sunt,</hi> id est, valde superbierunt: non sibi medicum
necessarium putaverunt, et ideo in sua aegritudine
remanserunt, et ipsa aegritudine ad mortem
perducti sunt. Praecisi sunt rami naturales, ut humilis
insereretur oleaster <note>(Rom. XI, 17)</note>. <hi>Quoniam dii fortes
terrae valde elevati sunt.</hi> Teneamus ergo, fratres, humilitatem,
charitatem, pietatem; quia vocati sumus
illis reprobatis, vel illorum exemplo superbire timeamus.
</p>
        </div3>
      </div1>

<div1>
        <head>IN PSALMUM XLVII ENARRATIO. SERMO AD PLEBEM.</head>
<div3>
          <head>1.</head>
          <p>
 <hi>[vers. 1.]</hi> Titulus Psalmi est, <hi>Laus Cantici filiis
Core, secunda sabbati.</hi> De hoc quod Dominus donare
dignatur, excipite tanquam filii firmamenti. Secunda
enim sabbati, id est, post diem primum, quem dominicum
dicimus, quae etiam secunda feria dicitur, lactum
est firmamentum coeli, imo firmamentum coelum.
Coelum enim vocavit Deus firmamentum <note>(Gen. I,
3-8)</note>. Primo autem die lucem fecerat, et a tenebris
diviserat; et vocaverat lucem, diem, et tenebras, noctem.
Sicut autem indicat psalmi hujus contextio,
aliquid etiam praelocutus est Deus in illo opere suo,
quod compleretur in nobis: et secundum hujus creaturae
conditionem saecula cucurrerunt. Non frustra
enim Dominus ait de Moyse, <hi>De me enim ille scripsit <note>(Joan. V, 46)</note>
          </hi>:
nisi quia omnia quae scripta sunt, etiam
cum Deus conderet creaturam, possunt interpretari
ad significationem futurorum; ut intelligas Deum fecisse
lucem, cum Christus a mortuis resurrexit. Tunc
enim revera illa lux divisa est a tenebris, quando immortalitas
a mortalitate discreta est. Quid ergo sequitur,
nisi ut capiti etiam corpus fieret, quod est Ecclesia?
Denique est etiam psalmus de prima sabbati, in
quo apertissime resurrectio Domini declaratur: ibi
enim dicitur, <hi>Tollite portas principes vestri</hi>, <hi>et elevamini
portae aeternales, et introibit Rex gloriae <note>(Psal.
XXIII, 7; 9)</note>
          </hi>. Quid evidentius quam Christum esse
Regem gloriae? de quo dictum est: <hi>Si cognovissent,
nunquam Dominum gloriae crucifixissent <note>(I Cor. II, 8)</note>
          </hi>.
Secundam ergo sabbati non debemus intelligere nisi
Ecclesiam Christi: sed Ecclesiam Christi in sanctis,
Ecclesiam Christi in his qui scripti sunt in coelo, Ecclesiam
Christi in his qui mundi hujus tentationibus
non cedunt. Ipsi enim digni sunt nomine firmamenti.
<pb n="0533"/>
Ergo Ecclesia Christi in his qui firmi sunt, de quibus
dicit Apostolus, <hi>Debemus autem nos firmi infirmitates
infirmorum sustinere <note>(Rom. XV, 1)</note>
          </hi>, appellata est firmamentum.
De hoc cantatur in Psalmo: audiamus,
agnoscamus, sociemur, gloriemur, regnemus. Namque
eam etiam firmamentum apostolicis Litteris appellatam
audi, et agnosce: <hi>Quae est,</hi> inquit, <hi>Ecclesia
Dei vivi, columna et firmamentum veritatis <note>(I Tim. III,
15)</note>
          </hi>. De hoc firmamento cantatur filiis Core, quos nostis
esse filios sponsi crucifixi in Calvariae loco. Core
namque Calvitium interpretatur. Sequitur in hoc psalmo,
qui inscribitur, <hi>secunda sabbati.</hi> </p>
        </div3>
<div3>
          <head>2.</head>
          <p>
 <hi>[vers. 2.] Magnus, Dominus, et laudabilis valde.</hi> 
Ecce <hi>magnus Dominus, et laudabilis valde:</hi> sed numquid
infideles laudant Dominum? Numquid etiam qui
credunt et male vivunt laudant Dominum, per quos fit
ut nomen Dei blasphemetur in Gentibus? numquid
laudant Dominum <note>(Rom. II, 24)</note>? An vero si etiam laudent,
acceptatur laus eorum, eum scriptum sit: <hi>Non
est speciosa laus in ore peccatoris <note>(Eccli. XV, 9)</note>
          </hi>?
Dixisti ergo, <hi>Magnus Dominus, et laudabilis valde:</hi> 
sed hic ubi. <hi>In civitate Dei nostri, in monte sancto ejus.</hi> 
De hoc alibi dicitur: <hi>Quis ascendet in montem Domini?
Innocens manibus et mundo corde <note>(Psal. XXIII, 3,
4)</note>
          </hi>. In his <hi>magnus Dominus, et laudabilis valde:</hi> hoc
est, <hi>in civitate Dei nostri, in monte sancto ejus.</hi> Haec
est civitas in monte posita, quae abscondi non potest:
haec est lucerna quae sub modio non occultatur, omnibus
nota, omnibus diffamata <note>(Matth. V, 14, 15)</note>.
Non autem universi cives ejus sunt, sed illi in quibus <hi>magnus Dominus, et laudabilis valde.</hi> 
 Quae est ergo ista
civitas, videamus, ne forte quia dictum est, <hi>In civitate
Dei nostri, in monte sancto ejus,</hi> debeamus quaerere
istum montem, ubi etiam exaudiri possimus.
Non enim frustra dicitur in alio psalmo: <hi>Voce mea
ad Dominum clamavi, et exaudivit me de monte sancto
suo <note>(Psal. III, 5)</note>
          </hi>. Adjuvit ergo te mons iste ut exaudireris.
Nam si in eum non ascenderes, infra jacens clamare
posses, sed exaudiri non posses. Quis est ergo
iste mons, fratres? Magna cura inquirendus, magna
sollicitudine investigandus; labore etiam occupandus
et ascendendus. Sed si in aliqua parte terrarum est,
quid faciemus? Peregrinabimur de terra nostra, ut ad
illum montem pervenire possimus? Imo tunc peregrinamur,
si in illo non sumus. Ipsa est enim civitas nostra,
si membra regis sumus, qui caput est civitatis
ipsius. Ubi est ergo iste mons? Si regionem aliquam
tenuit, laborandum est, ut dixi, ut ad eum perveniatur.
Sed quid satagis? Utinam non sis piger ascendere
in montem, quomodo mons non fuit tardus venire ad
dormientem. Fuit enim quidam lapis angularis contemptibilis,
in quem Judaei offenderunt <note>(Rom. IX, 32)</note>,
praecisus de quodam monte sine manibus, hoc est de
regno Judaeorum veniens sine manibus, quia humanum
opus non accessit ad Mariam, de qua natus
Christus <note>(Matth. I, 16)</note>. Sed si lapis iste ubi in eum
offenderunt Judaei, ibi remaneret, tu quo ascenderes
non haberes. Quid autem factum est? Quid dicit prophetia
Danielis? Quid, nisi quia crevit lapis iste, et
<pb n="0534"/>
factus est mons magnus? Quam magnus? Ita ut impleret
universam faciem terrae <note>(Dan. II, 34, 35)</note>. Ergo
crescendo mons iste et implendo universam faciem
terrae, venit ad nos. Quid ergo montem quasi absentem
quaerimus, et non in praesentem jam ascendimus,
ut sit in nobis <hi>magnus Dominus, et laudabilis
valde?</hi> </p>
        </div3>
<div3>
          <head>3.</head>
          <p>
 <hi>[vers. 3.]</hi> Denique ne istum montem non agnosceres
et in hoc psalmo, et in aliqua parte terrarum
quaerendum existimares, vide quid sequitur: cum
dixisset, <hi>In civitate Dei nostri, in monte sancto ejus,</hi> 
quid addidit? <hi>Dilatans exsultationes universae terrae,
montes Sion.</hi> Sion unus mons est: quid ergo <hi>montes?</hi> 
An quia ad Sion pertinuerunt etiam qui de diverso
venerunt, ut sibi occurrerent in lapidem angularem,
et fierent illi duo parietes tanquam duo montes, unus
ex circumcisione, alter ex praeputio; unus ex Judaeis,
alter ex Gentibus: non jam adversi; etsi diversi,
quia ex diverso, jam in angulo nec diversi? <hi>Ipse est
enim,</hi> inquit, <hi>pax nostra, qui fecit utraque unum <note>(Ephes.
II, 14)</note>
          </hi>. Ipse ille angularis <hi>lapis, quem reprobaverunt
aedificantes, factus est in caput anguli <note>(Psal. CXVII, 22)</note>
          </hi>.
Duos junxit in se mons montes. Una domus, et duae
domus: duae propter ex diverso venientes, una propter
lapidem angularem, in quo sibi ambae copulantur.
Audi et hoc, <hi>Montes Sion; latera aquilonis civitas
regis magni.</hi> Intenderas enim tu Sion tanquam unum
locum, ubi condita est Jerusalem, et in ea tibi non
occurrebat, nisi populus ex circumcisione; qui quidem
ex reliquiis a Christo collectus est, ex magna
autem parte tanquam palea ventilatus. Etenim scriptum
est, <hi>Reliquiae salvae fient <note>(Rom. IX, 27)</note>
          </hi>. Sed attende
et Gentes, vide et oleastrum inseri in pinguedinem
olivae <note>(Id. XI, 17)</note>. Ecce Gentes, <hi>Latera aquilonis:</hi> 
adjuncta sunt latera aquilonis civitati regis
magni. Contrarius solet esse aquilo Sion: Sion quippe
in meridie, aquilo contra meridiem. Quis est iste
aquilo, nisi qui dixit, <hi>Ponam sedem meam ad aquilonem,
et ero similis Altissimo <note>(Isai. XIV, 13, 14)</note>
          </hi>? Tenuerat
regnum diabolus impiorum, et possederat Gentes
servientes simulacris, adorantes daemonia: et totum
quidquid generis humani erat ubique per mundum,
inhaerendo illi aquilo factum erat. Sed quoniam ille
qui alligat fortem, aufert ejus vasa, et facit vasa sua <note>(Matth. XII 29)</note>,
liberati homines ab infidelitate et
superstitione daemoniorum, credentes in Christum
colliniati sunt illi civitati, occurrerunt in angulo illi
parieti de circumcisione venienti, et facta est civitas
regis magni quae fuerant latera aquilonis. Ideo et in
alia Scriptura dicitur: <hi>Ab aquilone nubes coloris aurei;
in his est magna gloria et honor Omnipotentis (Job, XXXVII, 22)</hi>.
Magna enim gloria medici est,
quando ex desperatione convalescit aegrotus. Ab aquilone
nubes, et non nigrae nubes, non caliginosae, non
tetrae, sed coloris aurei. Unde nisi gratia illuminante
<pb n="0535"/>
per Christum? Ecce, <hi>Latera aquilonis, civitas regis
magni.</hi> Latera utique, quia inhaeserant diabolo. Quicumque
enim alicui cohaerent, latera ipsius dicuntur.
Nam et de aliquibus hominibus solemus ita loqui,
Bonus homo est, sed mala latera habet: id est, ipse
quidem probitate praestat, sed maligni sunt qui ei
conjuncti sunt. Latera ergo aquilonis qui diabolo cohaerebant:
unde venit et iste filius, de quo modo audiebamus,
quia mortuus erat, et revixit; perierat, et
inventus est. Proficiscendo enim in regionem longinquam,
etiam ad aquilonem pervenerat, et ibi, sicut
audistis, uni ex principibus regionis illius adhaeserat.
Factus est ergo latus aquilonis, adhaerendo principi
illius regionis: sed quia civitas regis magni et ex
latere aquilonis colligitur, reversus ad se, dixit,
Surgam, et ibo ad patrem meum. Et occurrit ei pater,
qui dicit de illo, Mortuus erat, et revixit; perierat,
et inventus est. Vitulus ille saginatus, lapis angularis
fuit. Denique et major filius qui epulari nolebat <note>(Luc.
XV, 11-32)</note>, exhortatus a patre ingressus est: et duo
jam parietes, tanquam illi duo filii ad vitulum pervenientes,
civitatem regis magni fecerunt.</p>
        </div3>
<div3>
          <head>4.</head>
          <p>
 <hi>[vers. 4.]</hi> Sequatur ergo iste psalmus, et dicat: <hi>Deus in domibus ejus cognoscetur</hi>.
Jam in domibus
propter montes, propter duos parietes, propter duos
filios. <hi>Deus in domibus ejus cognoscetur.</hi> Sed gratiam
commendat, ideo addidit, <hi>Cum suscipiet eam.</hi> Nam
quid esset ipsa civitas, nisi ille suscepisset eam?
Nonne statim caderet, nisi tale fundamentum haberet?
Fundamentum enim aliud nemo potest ponere,
praeter id quod positum est, quod est Christus Jesus <note>(I Cor. III, 11)</note>.
Nemo ergo de suis meritis glorietur;
sed qui gloriatur, in Domino glorietur <note>(Id. I, 31)</note>.
Quia tunc est illa magna civitas, tunc in ea cognoscitur
Dominus, cum suscipiet eam: quomodo suscipit
medicus aegrotum curandum, non sicut est amandum.
Etenim febrem odit medicus. Non amat medicus
aegrotum, et amat medicus aegrotum: si aegrotum
amaret, semper aegrotum optaret; rursus si aegrotum
non amaret, ad aegrotum non veniret: sed amat
aegrotum, ut faciat sanum. Suscepit ergo hanc civitatem
Dominus, et agnitus est in ea, id est, gratia
ipsius cognita est in illa civitate; quia quidquid habet
illa civitas quae gloriatur in Domino, non habet de
se. Propter hoc enim dicitur: <hi>Quid enim habes quod
non accepisti? Si autem accepisti, quid gloriaris quasi
non acceperis <note>(Id. IV, 7)</note>
          </hi>? <hi>Deus in domibus ejus cognoscetur,
cum suscipiet eam.</hi> </p>
        </div3>
<div3>
          <head>5.</head>
          <p>
 <hi>[vers. 5-7.] Quoniam ecce reges terrae collecti sunt.</hi> 
Jam ecce illa latera aquilonis videte quomodo veniant,
videte quomodo dicant, <hi>Venite, ascendamus in
montem Domini: annuntiavit enim nobis viam suam, ut
ingrediamur in eam <note>(Isai. II, 3)</note>
          </hi>. <hi>Ecce reges terrae collecti
sunt, et convenerunt in unum.</hi> In quem unum, nisi
in lapidem illum angularem <note>(Ephes. II, 20)</note>? <hi>Ipsi videntes
ita admirati sunt.</hi> Post admirationem miraculorum
<pb n="0536"/>
et gloriae Christi, quid secutum est? <hi>Conturbati
sunt, commoti sunt, tremor apprehendit eos.</hi> Unde
tremor apprehendit eos, nisi de conscientia delictorum?
Currant ergo reges post regem, agnoscant reges
regem. Inde alibi, <hi>Ego autem,</hi> inquit, <hi>constitutus sum
rex ab eo super Sion montem sanctum ejus, praedicans
praeceptum Domini: Dominus dixit ad me, Filius meus
es tu, ego hodie genui te. Postula a me, et dabo tibi gentes
haereditatem tuam, et possessionem tuam terminos
terrae; reges eos in virga ferrea, et tanquam vas figuli
conteres eos <note>(Psal. II, 6-9)</note>
          </hi>. Auditus est ergo rex constitutus
in Sion, tradita est illi possessio usque ad terminos
orbis terrae. Metuere debent reges, ne regnum
perdant, ne illis auferatur regnum, sicut miser timuit
Herodes, et pro parvulo occidit parvulos <note>(Matth. II, 3,
16)</note>? Timens autem regnum amittere, non meruit regem
agnoscere. Utinam et ipse regem cum Magis
adoraret! non male regnum quaerendo, innocentes
perderet, et nocens periret. Nam quod ad illum attinebat,
perdidit innocentes: quantum autem ad Christum,
etiam parvus pro se morientes parvulos coronavit.
Ergo debuerunt timere reges quando dictum
est: <hi>Ego autem constitutus sum rex ab eo,</hi> et haereditatem
usque ad fines terrae dabit mihi qui me constituit
regem. Sed quid invidetis, reges? Videte, non
invidete. Longe enim iste aliter rex qui dixit: <hi>Regnum
meum non est de hoc mundo <note>(Joan. XVIII, 36)</note>
          </hi>.
Nolite ergo timere ne vobis auferatur regnum mundi
hujus: dabitur vobis regnum, sed coelorum, ubi ille
rex est. Ideo quid ibi sequitur? <hi>Et nunc reges intelligite.</hi> 
Jam invidere vos parabatis: <hi>intelligite;</hi> de alio
rege dicitur, cujus regnum non est de hoc mundo.
Merito ergo <hi>collecti sunt reges in unum, conturbati sunt,
tremor apprehendit eos.</hi> Inde et illis hoc dicitur: <hi>Et
nunc reges intelligite, erudimini omnes qui judicatis terram.
Servite Domino in timore, et exsultate ei cum tremore <note>(Psal. II, 10, 11)</note>
          </hi>.
Et quid fecerunt? <hi>Ibi dolores
ut parturientis.</hi> Quid sunt <hi>dolores ut parturientis,</hi> nisi
dolores poenitentis? Vide ipsam conceptionem doloris
et parturitionis: <hi>A timore tuo,</hi> inquit Isaias, <hi>concepimus,
et parturivimus Spiritum salutis <note>(Isai. XXVI, 18)</note>
          </hi>.
Sic ergo conceperunt reges a timore Christi, ut parturiendo
salutem parerent credendo in eum quem timuerunt. <hi>Ibi dolores sicut parturientis.</hi> 
 Ubi parturientem
audis, fetum exspecta. Parturit vetus homo, sed
nascitur novus homo. <hi>Ibi dolores ut parturientis.</hi> </p>
        </div3>
<div3>
          <head>6.</head>
          <p>
 <hi>[vers. 8.] In spiritu violento conteres naves Tharsis.</hi> 
Breviter intelligitur, evertes superbiam gentium.
Sed unde ex hac historia dicitur eversio superbiae
gentium? Propter <hi>naves Tharsis.</hi> Tharsis civitatem
quaesierunt docti, hoc est, quaenam civitas hoc nomine
significaretur: et aliquibus visum est Ciliciam dictam
esse Tharsis, ex eo quod metropolis ejus Tharsus dicitur.
De qua civitate erat etiam Paulus apostolus,
natus in Tharso Ciliciae <note>(Act. XXI, 39)</note>. Aliqui autem
eam Carthaginem intellexerunt: fortassis aliquando
ita nominatam, aut aliqua locutione ita significatam.
<pb n="0537"/>
Namque apud prophetam Isaiam sic invenitur: <hi>Ululate
naves Carthaginis <note>(Isai. XXIII, 1, sec. LXX)</note>
          </hi>. Apud
Ezechielem autem a diversis interpretibus, ab aliis
Carthago, ab aliis Tharsis interpretata est <note>(Ezech.
XXXVIII, 13, sec. LXX)</note>; et hac diversitate interpretum
potest intelligi hanc appellari Tharsum, quae Carthago
dicebatur. Manifestum est autem, quod primordia regni
Carthaginis navibus floruerunt, et ita floruerunt, ut inter
caeteras gentes excellerent negotiationibus et navigationibus.
Nam quando Dido fugiens fratrem delapsa est ad
terras Africae, ubi Carthaginem condidit, naves quae paratae
erant ad mercationem in ejus regione assumpserat
ad fugam, consentientibus sibi regionis ejus principibus:
et ipsae naves etiam condita Carthagine ad
negotiandum non defecerunt. Atque hinc nimium superba
facta est civitas illa, ut digne per ejus naves intelligatur
superbia gentium, praesumens in incertis
tanquam in flatibus ventorum. Jam non praesumatur
de velificatione, et quasi prosperitate saeculi hujus,
tanquam maris: fundamentum nostrum in Sion sit;
ibi stabiliri debemus, non perflari omni vento doctrinae <note>(Ephes. IV, 14)</note>.
Quicumque ergo ex incertis hujus
vitae tumuerant, evertantur; et subjiciatur Christo
omnis superbia gentium, <hi>conterenti in spiritu violento
naves Tharsis:</hi> non cujuscumque civitatis, sed <hi>Tharsis.</hi> 
 Quomodo <hi>in spiritu violento?</hi> Timore fortissimo.
Sic enim eum tremuit omnis superbia judicaturum,
ut in humilem crederet, ne excelsum expavesceret.</p>
        </div3>
<div3>
          <head>7.</head>
          <p>
 <hi>[vers. 9.] Sicut audivimus, ita et vidimus.</hi> O beata
Ecclesia! quodam tempore audisti, quodam tempore
vidisti. Audivit in promissionibus, videt in exhibitionibus:
audivit in prophetia, videt in Evangelio. Omnia
enim quae modo complentur, antea propheta sunt.
Erige oculos ergo, et diffunde per mundum; vide jam
haereditatem usque ad terminos orbis terrae: vide jam
impleri quod dictum est, <hi>Adorabunt eum omnes reges
terrae, omnes gentes servient illi <note>(Psal. LXXI, 11)</note>
          </hi>. Vide
impletum esse quod dictum est, <hi>Exaltare super coelos,
Deus, et super omnem terram gloria tua <note>(Psal. CVII, 6)</note>
          </hi>.
Vide illum cujus pedes et manus fixi sunt clavis, cujus
ossa in ligno pendentia numerata sunt, super cujus
vestimentum sors missa est <note>(Matth. XXVII, 35)</note>: vide
regnantem, quem illi viderunt pendentem: vide in
coelo sedentem, quem contempserunt in terra ambulantem.
Vide inde impleri, <hi>Commemorabuntur, et convertentur
ad Dominum universi fines terrae, et adorabunt
in conspectu ejus universae patriae gentium <note>(Psal. XXI,
28)</note>
          </hi>. Haec videns exclama cum gaudio, <hi>Sicut audivimus,
ita et vidimus.</hi> Merito sic vocatur ipsa Ecclesia
de gentibus: <hi>Audi filia, et vide, et obliviscere populum
tuum et domum patris tui <note>(Psal. XLIV, 11)</note>
          </hi>. Pater tuus
Aquilo fuit, veni ad montem Sion. Audi, et vide:
non vide, et audi; sed audi, et vide: prius audi, postea
vide. Audis primo quod non vides, videbis postea
quod audisti. <hi>Populus,</hi> inquit, <hi>quem non cognovi,
servivit mihi, in obauditu auris obaudivit mihi <note>(Psal.
XVII, 45)</note>
          </hi>. Si in obaubitu auris obaudivit, ergo non vidit.
Et ubi est, <hi>Quibus non est nuntiatum de eo, videbunt;
<pb n="0538"/>
et qui non audierunt, intelligent <note>(Isai. LII, 15)</note>
          </hi>?
Ad quos non missi sunt Prophetae, ipsi primo audierunt
et intellexerunt Prophetas: illi qui primo non
audierunt, postea audientes admirati sunt. Remanserunt
illi ad quos missi sunt, codices ferentes, veritatem
non intelligentes; Testamenti tabulas habentes,
et haereditatem non tenentes. Sed nos <hi>sicut audivimus,
ita et vidimus. In civitate Domini virtutum, in civitate Dei
nostri.</hi> Ib audivimus, ibi et vidimus. Extra illam qui est,
nec audit, nec videt; in illa qui est, nec surdus nec
caecus est. <hi>Sicut audivimus, ita et vidimus.</hi> Et ubi audis?
ubi vides? <hi>In civitate Domini virtutum, in civitate Dei
nostri. Deus fundavit eam in aeternum.</hi> Non insultent
haeretici per partes conscissi: non se extollant qui dicunt, <hi>Ecce hic est Christus, ecce illic 
 <note>(Matth. XXIV, 23)</note>
          </hi>.
Qui dicit, <hi>Ecce hic est, ecce illic,</hi> ad partes inducit.
Unitatem promisit Deus: reges in unum collecti sunt,
non per schismata dissipati sunt. Sed forte ista civitas
quae mundum tenuit, aliquando evertetur. Absit: <hi>Deus fundavit eam in aeternum.</hi> 
 Si ergo eam Deus fundavit
in aeternum, quid times ne cadat firmamentum?</p>
        </div3>
<div3>
          <head>8.</head>
          <p>
 <hi>[vers. 10.] Suscepimus, Deus, misericordiam tuam in
medio populi tui</hi>. Qui susceperunt, et ubi susceperunt?
Nonne ipse populus tuus suscepit misericordiam
tuam? Si populus tuus suscepit misericordiam tuam,
quomodo <hi>suscepimus misericordiam tuam, et in medio
populi tui?</hi> quasi alii sint qui susceperunt, alii in quorum
medio susceperunt. Magnum sacramentum, sed
tamen notum: cum et hinc, hoc est, ex his versibus
exsculptum fuerit et erutum quod nostis, non erit rudius,
sed dulcius. Nunc quippe populus Dei censentur
omnes qui portant sacramenta ejus, sed non omnes
pertinent ad misericordiam ejus. Omnes quippe sacramentum
Baptismi Christi accipientes, Christiani
vocantur; sed non omnes digne illo sacramento vivunt.
Sunt enim quidam de quibus dicit Apostolus: <hi>Habentes formam pietatis, virtutem autem ejus abnegantes <note>(II Tim. III, 5)</note>
          </hi>.
Tamen propter ipsam speciem pietatis
in populo Dei nominantur: quomodo ad aream,
quamdiu trituratur, non solum grana, sed etiam palea
pertinet. Numquid et ad horreum pertinebit? In
hoc medio autem populi mali est populus bonus, qui
suscepit misericordiam Dei. Vivit digne misericordia
Dei, qui audit et tenet et facit quod ait Apostolus: <hi>Praecipientes ergo rogamus, ne in vacuum gratiam Dei
suscipiatis 
 <note>(II Cor. VI, 1)</note>
          </hi>. Qui ergo non in vacuum gratiam
Dei suscipit, ipse tam sacramentum quam etiam
misericordiam Dei suscipit. Et quid illi obest, quia in
medio populi inobedientis est, donec area ista ventiletur,
donec boni a malis separentur? quid ei obest in
medio populi habitare? Sit de illis qui appellantur firmamentum,
suscipiens misericordiam Dei; sit lilium
in medio spinarum. Nam et ipsae spinae quoniam ad
populum Dei pertinent, vis audire? Ita posita est ipsa
similitudo: <hi>Sicut lilium,</hi> inquit, <hi>in medio spinarum,
<pb n="0539"/>
ita proxima mea in medio filiarum <note>(Cant. II, 2)</note>
          </hi>. Numquid
dixit, in medio alienarum? Non; sed, <hi>in medio
filiarum.</hi> Sunt ergo filiae malae, et inter illas est <hi>lilium
in medio spinarum.</hi> Itaque illi qui sacramenta habent,
et mores bonos non habent, et Dei dicuntur et non
Dei; et ejus dicuntur et alieni: ejus, propter ipsius
sacramentum; alieni, propter proprium vitium. Ita et
filiae alienae: filiae, propter formam pietatis; alienae,
propter amissionem virtutis. Sit ibi lilium, suscipiat
misericordiam Dei, teneat radicem boni floris, non
sit ingratum pluviae dulci de coelo venienti. Ingratae
sint spinae, crescant de imbribus; ad ignem crescunt,
non ad horreum. <hi>Suscepimus, Deus, misericordiam
tuam in medio populi tui.</hi> In medio populi tui non suscipientis
misericordiam tuam nos suscepimus misericordiam
tuam. In sua enim propria venit, et sui eum
non receperunt. In medio tamen eorum quotquot receperunt
eum, dedit eis potestatem filios Dei fieri <note>(Joan. I, 11, 12)</note>.</p>
        </div3>
<div3>
          <head>9.</head>
          <p>
 Jam hic occurrit unicuique cogitanti, Et quid?
Iste populus qui in medio populi Dei suscipit misericordiam
Dei, quantum numerum habet? Quam pauci
sunt! vix invenitur aliquis: illisne contentus Deus
erit, et perdet tantam multitudinem? Dicunt hoc qui
sibi promittunt quod a Deo promittente non audierunt.
Et vere si male vivamus, si mundi hujus deliciis
perfruamur, si nostris libidinibus serviamus, perditurus
est nos Deus? Quot enim sunt illi qui videntur
servare praecepta Dei? Vix invenitur unus vel duo
vel paucissimi: ipsos solos Deus liberaturus est, et
caeteros damnaturus? Absit, inquiunt: cum venerit
et videbit tantam multitudinem ad sinistram, miserebitur,
et dabit indulgentiam. Hoc plane etiam serpens
ille promisit primo homini: nam minatus erat Deus
mortem, si gustaret <note>(Gen. II, 17)</note>. ille autem, <hi>Absit,</hi> 
inquit, <hi>non morte moriemini.</hi> Crediderunt serpenti, invenerunt
verum esse quod minatus est Deus, falsum
quod promiserat diabolus. Ita et nunc, fratres, ponite
vobis Ecclesiam ante oculos ad instar similitudinemque
paradisi: non cessat serpens suggerere
quod tunc suggessit. Sed casus primi hominis ad experimentum
cavendi debet nobis valere, non ad imitationem
peccandi. Ideo ille cecidit, ut nos surgamus.
Respondeamus talibus suggestionibus quod respondit
Job. Nam et ipsum per feminam tamquam per Evam
tentavit, et vicit in stercore <note>(Job II, 8-10)</note>, victus in
paradiso. Ergo non audiamus tales voces, nec putemus
paucos esse istos: multi sunt, sed inter plures
latent. Non possumus enim negare plures esse malos,
et tam plures, ut inter eos prorsus boni non appareant,
quomodo non apparent grana in area. Nam
quisquis aream videt, potest putare quod palea sola
sit. Da hominem inexpertum, et putat inaniter fieri
quod boves mittuntur, quod ibi homines sub aestu desudant
ut conterant paleam; sed ibi est et massa ventilatione
purganda. Tunc procedet copia frumenti,
quae latebat in copia palearum. Et modo vis invenire
bonos? Esto, et invenies.
<pb n="0540"/>
</p>
        </div3>
<div3>
          <head>10. </head>
          <p>
 <hi>[vers. 11.]</hi> Contra istam ergo desperationem vide
quid sequatur in psalmo isto. Quoniam cum dixisset, <hi>Suscepimus, Deus, misericordiam tuam in medio populi
tui,</hi> 
 significavit esse populum non suscipientem misericordiam
Dei, in cujus medio quidam suscipiant misericordiam
Dei: et ne occurreret hominibus, tam
paucos esse, ut prope nulli sint; quomodo consolatus
est consequentibus verbis? <hi>Secundum nomen tuum,
Deus, ita et laus tua in fines terrae.</hi> Quid est hoc? <hi>Magnus
Dominus et laudabilis valde, in civitate Dei nostri,
in monte sancto ejus;</hi> nec potest esse laus ejus, nisi
in sanctis ejus. Nam qui male vivunt, non eum laudant;
sed etsi praedicant lingua, blasphemant vita.
Quia ergo laus ejus non est nisi in sanctis ejus, non
sibi dicant haeretici: In nobis remansit laus ejus,
quia pauci sumus, et a turba separati; nos juste vivimus,
nos laudamus Deum, non solum loquendo,
verum etiam conversando. Respondetur eis ex hoc
psalmo: Quid vos dicitis in parte laudare Deum, cui
dictum est, <hi>Secundum nomen tuum Deus, ita et laus
tua in fines terrae?</hi> Id est, quomodo notus es per omnes
terras, sic et laudaris per omnes terras; nec desunt
qui te nunc laudant per omnes terras. Illi autem
laudant, qui bene vivunt. <hi>Secundum enim nomen
tuum, Deus, ita et laus tua,</hi> non in parte, sed <hi>in fines
terrae. Justitia plena est dextera tua:</hi> id est, multi sunt
et illi qui stabunt ad dexteram. Non solum illi multi
erunt qui stabunt ad sinistram, sed et ibi erit plenitudo
massae ad dexteram constitutae: <hi>Justitia plena est
dextera tua.</hi> </p>
        </div3>
<div3>
          <head>11.</head>
          <p>
 <hi>[vers. 12.] Laetetur mons Sion, et exsultent filiae
Judaeae</hi>, <hi>propter judicia tua, Domine.</hi> O mons Sion,
o filiae Judaeae, laboratis modo inter zizania, inter paleas,
inter spinas laboratis; sed exsultate propter judicia
Dei. Non errat Deus in judicando. Discretae vivite,
etsi concretae natae estis, non frustra vox exiit
de ore et de corde vestro: <hi>Ne comperdas cum impiis
animam meam, et cum viris sanguinum vitam meam <note>(Psal. XXV, 9)</note>
          </hi>.
Ille ventilabit tantus artifex, in manu
ventilabrum portabit, ut unum granum tritici non cadat
in acervum paleae comburendum, nec una arista
paleae transeat ad massam in horreo recondendam <note>(Matth. III, 12)</note>.
Exsultate, filiae Judaeae, propter judicia
Dei non errantis; et nolite modo temere judicare.
Ad vos pertineat colligere, ad illum pertineat
separare. <hi>Laetetur mons Sion, et exsultent filiae Judaeae,
propter judicia tua, Domine.</hi> Ne autem putetis filias
Judaeae Judaeos esse. Juda Confessio est. Omnes filii
confessionis, filii Judaeae sunt: quia, <hi>Salus ex Judaeis,</hi> 
nihil est aliud quam Christus ex Judaeis <note>(Joan. IV,
22)</note>. Hoc ait et Apostolus: <hi>Non enim qui in manifesto
Judaeus est, neque quae in manifesto in carne est circumcisio;
sed qui in abscondito Judaeus est, et circumcisio
cordis, in spiritu, non littera, cujus laus non ex hominibus,
sed ex Deo <note>(Rom. II, 28, 29)</note>
          </hi>. Talis Judaeus esto:
gloriare de circumcisione cordis, etsi non habes circumcisionem
carnis. <hi>Exsultent filiae Judaeae, propter
judicia tua, Domine.</hi> 
<pb n="0541"/>
</p>
        </div3>
<div3>
          <head>12. </head>
          <p>
 <hi>[vers. 13.] Circumdate Sion, et complectimini eam.</hi> 
Dicatur eis qui male vivunt, in quorum medio est
populus ille qui suscepit misericordiam Dei: In medio
vestrum est populus bene vivens, <hi>Circumdate Sion.</hi> 
Sed quomodo? <hi>Complectimini eam.</hi> Nolite scandalis
circumdare, sed charitate circumdate; ut qui bene
vivunt in medio vestrum, eos imitemini, et eorum
imitatione Christo, cujus membra sunt, incorporemini. <hi>Circumdate Sion, et complectimini eam. Narrate
in turribus ejus.</hi> 
 In altitudine munitionum ejus
praedicate laudes ejus.</p>
        </div3>
<div3>
          <head>13.</head>
          <p>
 <hi>[vers. 14.] Ponite corda vestra in virtute ejus.</hi> 
Non ut habeatis formam pietatis, virtutem ejus abnegetis <note>(II Tim. III, 5)</note>;
sed <hi>in virtute ejus ponite corda
vestra.</hi> Quae est virtus civitatis hujus? Qui vult intelligere
virtutem hujus civitatis, intelligat vim charitatis.
Ipsa est virtus quam nemo vincit. Hujus ignem
nulli fluctus saeculi, nulla flumina tentationis exstinguunt.
De hac dictum est, <hi>Valida est sicut mors dilectio <note>(Cant. VIII, 6)</note>
          </hi>.
Quomodo enim mors quando venit,
resisti ei non potest, quibuslibet artibus, quibuslibet
medicamentis occurras; violentiam mortis vitare non
potest, qui mortalis natus est: sic contra violentiam
charitatis mundus nil potest. A contrario enim similitudo
data est de morte; quomodo enim mors ad auferendum
violentissima est, sic charitas violentissima
est ad salvandum. Per charitatem enim multi mortui
sunt saeculo, ut viverent Deo. Hac charitate accensi
martyres, non simulati, non vana gloria ventilati,
non tales de quibus dictum est, <hi>Si tradidero corpus
meum ut ardeam, charitatem autem non habeam, nihil
mihi prodest <note>(I Cor. XIII, 3)</note>
          </hi>, sed tales quos vere Christi
et veritatis charitas perduceret ad passionem; quid
eis fecerunt tentationes saevientium? Majorem violentiam
habuerunt oculi flentium suorum, quam persecutiones
insectantium. Quam multos enim tenebant
filii ne paterentur! quam multorum genibus provolvebantur
uxores, ne viduae relinquerentur! quam
multos parentes filii prohibebant mori, sicut novimus
et legimus in passione beatae Perpetuae! Facta sunt
is a. Sed lacrymae quantaelibet et quantolibet impetu
fluerent; quando ardorem charitatis exstinguerent?
Haec est virtus Sion, cui et alibi dicitur: <hi>Fiat pax in
virtute tua, et abundantia in turribus tuis <note>(Psal. CXXI,
7)</note>
          </hi>. <hi>Annuntiate in turribus ejus, Ponite corda vestra in
virtute ejus, et distribuite domos ejus.</hi> </p>
        </div3>
<div3>
          <head>14.</head>
          <p>
 Quid hic intelligimus, <hi>Ponite corda vestra in
virtute ejus; et distribuite domos ejus?</hi> Id est, distinguite
domum a domo, nolite confundere. Domus est
enim formam pietatis habens, et pietatem non habens:
est autem domus et formam et pietatem habens. <hi>Distribuite,</hi> 
 nolite confundere. Tunc autem distribuitis
et non confunditis; quando corda vestra in
virtute ejus ponitis, id est; cum facti fueritis per charitatem
spirituales. Tunc temere non judicabitis; tunc
videbitis nihil obesse bonis malos, quamdiu sumus in
hac area: <hi>Distribuite domos ejus.</hi> Potest et alius esse
<pb n="0542"/>
intellectus. Domos illas duas, unam ex circumcisione,
alteram ex praeputio venientem, Apostolis dictum est
ut distribuerent. Cum enim vocatus esset Saulus, et
factus apostolus Paulus, conveniens in unitatem coapostolorum
suorum, sic cum eis habuit placitum, ut
illi irent in circumcisionem, iste in praeputium <note>(Gal. II,
9)</note>. Ista dispensatione apostolatus sui distribuerunt
domos civitatis magni regis, et concordantes in angulo,
Evangelium dispensatione diviserunt, charitate
junxerunt. Et revera hoc magis intelligendum est.
Nam sequitur, et ostendit quod hoc praedicatoribus
dictum sit, <hi>Et distribuite domos ejus: ut enarretis in
progenie altera,</hi> id est, ut etiam ad nos post futuros
illorum Evangelii dispensatio perveniret. Non enim
illis tantum laboraverunt, cum quibus in hac terra
vixerunt; nec Dominus illis tantum Apostolis, quibus
se vivum etiam post resurrectionem dignatus est
ostendere, sed et nobis. Nam illis loquebatur, et nos
significabat, cum diceret: <hi>Ecce ego vobiscum sum omnibus
diebus, usque ad consummationem saeculi <note>(Matth.
XXVIII, 20)</note>
          </hi>. Numquid illi hic futuri erant usque in
consummationem saeculi? Item dicit: <hi>Non pro his
rogo tantum, sed pro his qui credituri sunt per verbum
illorum in me <note>(Joan. XVII, 20)</note>
          </hi>: Ergo attendit nos, quia
passus est propter nos. Merito itaque dicitur, <hi>Ut enarretis
in progenie altera.</hi> </p>
        </div3>
<div3>
          <head>15.</head>
          <p>
 <hi>[vers. 15.]</hi> Quid enarretis? <hi>Quoniam hic est
Deus, Deus noster.</hi> Terra videbatur, terrae conditor
non videbatur: caro tenebatur, sed Deus in carne
non agnoscebatur. Tenebatur caro ab eis ex quibus
fuerat sumpta ipsa caro, ex semine Abrahae enim
virgo Maria: ad carnem remanserunt, divinitatem
non intellexerunt. O Apostoli, o civitas magna! in turribus
tu praedica, et dic, <hi>Hic est Deus, Deus noster.</hi> Sic,
sic quomodo contemptus est, quomodo lapis ante pedes
jacuit offendentium, ut humiliaret corda confitentium;
sic <hi>hic est Deus noster.</hi> Certe visus est, sicut
dictum est: <hi>Post haec in terris visus est, et cum hominibus
conversatus est <note>(Baruch III, 38)</note>
          </hi>. <hi>Hic est Deus
noster.</hi> Et homo est, et quis est qui cognoscet eum? <hi>Quoniam hic est Deus noster.</hi> 
 Sed forte ad tempus,
quomodo dii falsi. Quia enim vocari possunt dii, esse
autem non possunt, ad tempus vel vocantur. Nam
quid eis dicit propheta, vel quid monet ut eis dicatur?
Haec eis dicetis: Quid? <hi>Dii qui coelum et terram non
fecerunt, pereant de terra; et de his quae sub coelo sunt <note>(Jerem. X, 11)</note>
          </hi>.
Non est iste talis Deus, quoniam Deus
noster super omnes deos. Super quos omnes deos? <hi>Quoniam omnes dii gentium daemonia, Dominus autem
coelos fecit 
 <note>(Psal. XCV, 5)</note>
          </hi>. Ipse est ergo Deus noster, <hi>hic est Deus noster:</hi> 
 Quousque? <hi>In aeternum et in saeculum
saeculi; ipse reget nos in saecula.</hi> Si Deus noster
est, et rex noster est; protegit nos, quia Deus est, ne
moriamur; regit nos, quia rex est, ne cadamus. Regendo
autem nos non frangit nos; nam quos non regit,
frangit. <hi>Reges eos,</hi> inquit, <hi>in virga ferrea, et tanquam
vas figuli conteres eos <note>(Psal. II, 9)</note>
          </hi>. Sed sunt
quos non regit: ipsis non parcit, tanquam vas figuli
conterens eos. Ab illo ergo optemus regi et liberari:
<pb n="0543"/>
quia <hi>hic est Deus noster in aeternum, et in saeculum saeculi;
et ipse reget nos in saecula.</hi> 
</p>
        </div3>
      </div1>



<div1>
        <head>IN PSALMUM XLVIII ENARRATIO.</head>
        <head>SERMO I. <hi>De prima parte Psalmi.</hi> </head>
<div3>
          <head>1.</head>
          <p>
 Omnia divina eloquia salubria sunt bene intelligentibus;
periculosa vero his qui ea volunt ad sui
cordis perversitatem detorquere, potius quam suum
cor ad eorum rectitudinem corrigere. Haec est enim
in hominibus magna et usitata perversitas; quia cum
debeant vivere ipsi secundum voluntatem Dei, Deum
volunt vivere secundum voluntatem suam: et cum
ipsi nolunt corrigi, illum volunt depravari; rectum
non arbitrantes quod ille vult, sed quod ipsi volunt.
Solemus autem audire homines murmurantes adversus
Deum, quod malis in hac vita bene sit et laborent
boni: quasi ille perversus sit, et nesciat quid agat,
aut omnino averterit oculos a rebus humanis; vel securitatem
suam perturbari nolit, ut haec non attendat,
quia cum labore ista Deus aut videat aut corrigat.
Murmurant ergo homines, qui propterea volunt
Deum colere ut hic illis bene sit, quando viderint eos
qui Deum non colunt pollere atque florere felicitate
terrena; se autem colentes Deum laborare in angustiis,
in necessitatibus, in aerumna, caeterisque difficultatibus
mortalitatis humanae. Contra istam vocem
et contra has blasphemias murmurantium, incantat
semper sermo divinus, curans a morsu serpentis. Venenati
enim cordis est ista sanies, eructans in Deum
putorem blasphemiae, et quod pejus est manus curantis
repellens, morsum serpentis non repellens.
Hoc dixi, repellit a se cor hominis verbi Dei severitatem,
et admittit ad se male suadentis serpentis blanditias.
Contra hos ergo cantat sermo divinus, et jam
in isto psalmo loquitur nobis. Ad quem psalmum
intentam ego facerem Sanctitatem Vestram, nisi ipse
nos faceret omnes intentos; nec nos solos, sed totum
orbem terrarum. Audite enim quemadmodum coepit.</p>
        </div3>
<div3>
          <head>2.</head>
          <p>
 <hi>[vers. 2.] Audite haec omnes gentes.</hi> Non ergo vos
soli qui hic estis. Nam vox nostra quanta est, ut sic
clamemus, ut audiant omnes gentes? Clamavit enim
per Apostolos Dominus noster Jesus Christus, clamavit
tot linguis quas misit; et videmus hunc psalmum
qui ante non recitabatur nisi in una gente, in synagoga
Judaeorum, recitari per totum orbem terrarum,
per omnes Ecclesias, impletumque esse quod hic dictum
est, <hi>Audite haec omnes gentes.</hi> Ad hoc solum
volo intentos facere animos vestros, ne propter laborem
corporalem non erigatis animum, terrente vos
longitudine psalmi hujus. Si potuerit, finietur hodie:
si non, restabit nobis aliquid in crastinum diem; tamen
vos semper intenti estote. Tantum enim audietis,
<pb n="0544"/>
si Dominus voluerit, quantum vos non gravet,
sed relevet. <hi>Audite haec, omnes gentes:</hi> unde estis et
vos. <hi>Auribus percipite, omnes qui habitatis orbem.</hi> Hoc
iterum videtur repetisse, quasi parum fuerit quod
dixit, <hi>Audite.</hi> Quod dico, inquit, <hi>audite, auribus percipite,</hi> 
hoc est, nolite transeunter audire. Quid est, <hi>auribus percipite?</hi> 
 Quod Dominus dicebat, <hi>Qui habet
aures audiendi, audiat <note>(Matth. XI, 25)</note>
          </hi>: cum omnes
qui in conspectu ejus erant, utique haberent aures;
quas ille aures quaerebat nisi cordis, cum diceret, <hi>Qui habet aures audiendi, audiat?</hi> 
 Has et iste psalmus
aures pulsat. <hi>Auribus percipite, omnes qui habitatis
orbem.</hi> Forte et hic est aliqua distinctio. Non quidem
nos coarctare debemus, sed nihil mali est etiam istam
explicare sententiam. Forte aliquid distat inter id
quod dixit, <hi>omnes gentes,</hi> et quod dixit, <hi>omnes qui habitatis
orbem.</hi> Significantius enim fortasse voluit nos
intelligere quod dixit, <hi>inhabitatis,</hi> ut gentes intelligamus
omnes iniquos, habitatores autem orbis omnes,
justos. Ille enim habitat qui non tenetur: nam qui
tenetur, habitatur, non habitat. Quomodo ille possidet
quaecumque habet, qui dominus est rerum suarum;
dominus autem est, qui non est irretitus cupiditate:
qui autem cupiditate tenetur, possessus est,
non possessor. Habemus enim quoddam verbum habitatione
signatum in Scriptura Dei, ubi ait, <hi>Elegi abjici
in domo Domini, magis quam habitare in tabernaculis
peccatorum <note>(Psal. LXXXIII, 11)</note>
          </hi>. Quid enim, si abjiceris
in domo Domini, non ibi habitas? Noluit
significare habitationem, nisi in eis qui regunt, et tenent,
et dominantur, et gubernant: qui autem contemnuntur,
non quasi habitant, sed subjecti sunt. Ita
autem dixit: Subditus volo esse in domo Dei, magis
quam regnare in tabernaculis peccatorum. Itaque
si est aliqua distinctio inter <hi>omnes gentes,</hi> et <hi>habitatores orbis,</hi> 
 sicut est distinctio inter <hi>audite,</hi> et <hi>auribus percipite,</hi> 
 hoc quidem videtur repetisse; sed
tamen aliud est, quod sane voluit significare; quia
ista eloquia audituri erant non solum peccatores et
impii, sed et justi. Permixte modo audiunt omnes:
sed cum ventum fuerit ad reddendam rationem, separabuntur
qui sine causa audierunt, ab illis qui auribus
perceperunt. Audiant ergo et peccatores: <hi>Audite
haec, omnes gentes.</hi> Audiant et justi, qui non sine
causa audierunt, et regunt potius terram, quam reguntur
a terra: <hi>Auribus percipite, omnes qui habitatis
orbem.</hi> </p>
        </div3>
<div3>
          <head>3.</head>
          <p>
 <hi>[vers. 3.]</hi> Et iterum dicit: <hi>Quique terrigenae et
filii hominum.</hi> Quod ait, <hi>terrigenae,</hi> ad peccatores retulit;
quod ait, <hi>filii hominum,</hi> ad fideles et justos.
Videtis ergo, quia servatur ista distinctio. Qui sunt
ergo <hi>terrigenae?</hi> Filii terrae. Qui sunt filii terrae? Qui
haereditates terrenas requirunt. Qui sunt <hi>filii hominum?</hi> 
Qui pertinent ad filium hominis. Aliquando
jam ista distinximus Sanctitati Vestrae, et invenimus
quia Adam homo erat, filius hominis non erat; Christus
autem filius hominis erat, et Deus erat. Quicumque
<pb n="0545"/>
enim pertinent ad Adam, <hi>terrigenae:</hi> quicumque
pertinent ad Christum, <hi>filii hominum.</hi> Omnes tamen
audiant, ego nulli subtraho sermonem meum.
Terrigena est, audiat propter judicium; filius hominis
est, audiat propter regnum. <hi>Simul in unum
dives et pauper.</hi> Iterum ipsa sunt repetita. Quod ait <hi>dives,</hi> 
 ad terrigenas pertinet; quod ait, <hi>pauper,</hi> ad
filios hominum. Divites intellige superbos, pauperes
humiles. Habeat multas facultates pecuniarum; si in
eis non extollitur, pauper est: non habeat aliquid,
et cupiat et infletur; inter divites et reprobos eum deputat
Deus. Et divites et pauperes in corde interrogat
Deus, non in arca et domo. Nonne pauperes sunt
qui accipiunt mandatum Apostoli dicentis Timotheo: <hi>Praecipe divitibus hujus saeculi non superbe sapere?</hi> 
Quomodo eos qui divites erant fecit pauperes? Tulit
illis quare quaeruntur divitiae. Nemo enim vult esse
dives, nisi ut infletur inter eos inter quos vivit, et superior
illis videatur. Cum autem dixit, <hi>non superbe sapere,</hi> 
aequales eos fecit non habentibus; ut fortassis
pauculis nummis mendicus plus extollatur, quam ille
dives qui audit Apostolum dicentem: <hi>Praecipe divititibus
hujus saeculi non superbe sapere.</hi> Unde <hi>non superbe
sapere?</hi> Si faciant quod sequitur, <hi>Neque sperare
in incerto divitiarum, sed in Deo vivo, qui praestat nobis
omnia abundanter ad fruendum <note>(I Tim. VI, 17)</note>
          </hi>. Non
dixit, qui praestat illis; sed, <hi>qui praestat nobis.</hi> Numquid
ipse Paulus non habebat divitias? Habebat plane.
Quas divitias? De quibus dicit alio loco Scriptura: <hi>Fideli
homini mundus totus divitiarum est <note>(Prov. XVII, 6,
sec. LXX)</note>
          </hi>. Audi et ipsum confitentem: <hi>Quasi nihil
habentes, et omnia possidentes <note>(II Cor. VI, 10)</note>
          </hi>. Qui vult
ergo esse dives, non haereat parti, et totum possidebit:
illi inhaereat qui totum creavit. <hi>Simul in unum
dives et pauper.</hi> Dicit in alio psalmo; <hi>Edent pauperes,
et saturabuntur.</hi> Quomodo commendavit pauperes? <hi>Edent pauperes, et saturabuntur.</hi> 
 Quid edunt? Quod
sciunt fideles. Quomodo saturabuntur? Imitando passionem
Domini sui, et non sine causa accipiendo pretium
suum. <hi>Edent pauperes, et saturabuntur, et laudabunt
Dominum, qui requirunt eum.</hi> Divites quid? Etiam
ipsi edunt. Sed quomodo edunt? <hi>Manducaverunt et
adoraverunt omnes divites terrae <note>(Psal. XXI, 27, 30)</note>
          </hi>.
Non dixit, Manducaverunt, et saturati sunt; sed, <hi>Manducaverunt,
et adoraverunt.</hi> Adorant quidem Deum,
sed humanitatem nolunt exhibere fraternam. Manducant
illi, et adorant; manducant isti, et saturantur:
tamen omnes manducant. Exigitur de manducante
quod manducat; non prohibeatur manducare a dispensatore,
sed moneatur timere exactorem. Audiant
ergo ista peccatores et justi, gentes et qui habitant
orbem, <hi>terrigenae et filii hominum, simul in unum dives
et pauper:</hi> non divisi, non separati. Tempus messis
hoc faciet, manus ventilatoris hoc poterit <note>(Matth. III,
12)</note>. Nunc simul in unum audiant dives et pauper,
simul in unum pascantur haedi et agni, donec veniat
qui segreget alios ad dexteram, alios ad sinistram <note>(Id. XXV, 32, 33)</note>.
Simul in unum audiant docentem,
<pb n="0546"/>
ne segregati ab invicem audiant judicantem.</p>
        </div3>
<div3>
          <head>4.</head>
          <p>
 <hi>[vers. 4.]</hi> Et quid est quod nunc audituri sunt? <hi>Os
meum loquetur sapientiam, et meditatio cordis mei, intelligentiam.</hi> 
Et haec repetita potius, ne forte cum dixisset, <hi>os meum,</hi> 
 intelligeres eum tibi loqui, qui in labiis haberet
sapientiam. Multi enim habent in labiis et non
habent in corde, de quibus dicit Scriptura: <hi>Populus
iste labiis me honorat, cor autem eorum longe est a me <note>(Isai. XXIX, 13)</note>
          </hi>.
Quid ergo ait ille qui tibi loquitur? qui
cum dixerit, <hi>Os meum loquetur sapientiam;</hi> ut intelligas
quia illud quod ex ore funditur, de vena cordis
emanat, intulit, <hi>Et meditatio cordis mei intelligentiam.</hi> </p>
        </div3>
<div3>
          <head>5.</head>
          <p>
 <hi>[vers. 5.] Inclinabo in parabolam aurem meam,
aperiam in psalterio propositionem meam.</hi> Quis est hic
cujus meditatio cordis loquitur intelligentiam, ut non
sit in sola superficie labiorum, sed hominis interiora
possideat? Quis est iste qui audit, et sic loquitur?
Multi enim loquuntur quod non audiunt? Qui sunt qui
loquuntur quod non audiunt? Qui non faciunt quae dicunt:
quales dicit Dominus Pharisaeos sedere super
cathedram Moysi. Voluit tibi loqui in cathedra Moysi,
per eos qui ea loquuntur, et non faciunt; et tibi securitatem
Dominus voluit dare. Nolite timere, <hi>Quae
dicunt,</hi> inquit, <hi>facite, quae autem faciunt nolite facere;
dicunt enim, et non faciunt <note>(Matth. XXIII, 2, 3)</note>
          </hi>. Non audiunt
quod dicunt. Qui vero faciunt, et sic dicunt, audiunt
quod dicunt: et ideo fructuose dicunt, quia audiunt.
Qui ergo dictor et non auditor est, alteri prodest,
sibi non prodest. Iste ergo qui et auditor volebat
esse et dictor, qui tibi loquitur, antequam diceret, <hi>Aperiam in psalterio propositionem meam,</hi> 
 quod est jam
loqui per corpus, sic enim utitur anima corpore, quomodo
utitur citharista psalterio, dixit, <hi>Inclinabo in
parabolam aurem meam.</hi> Antequam loquar tibi, inquit,
per corpus, antequam psalterium sonet, primo ego <hi>inclinabo in parabolam aurem meam,</hi> 
 id est, audiam
quid tibi dicam. Et quare, <hi>in parabolam?</hi> Quia <hi>videmus
nunc per speculum in aenigmate <note>(I Cor. XIII, 12)</note>
          </hi>,
sicut dicit Apostolus. <hi>Quamdiu sumus in hoc corpore,
peregrinamur a Domino <note>(II Cor. V, 6)</note>
          </hi>. Quia nondum
est illa visio nostra facie ad faciem, ubi jam non sint
parabolae, ubi jam non sint aenigmata et similitudines.
Quidquid modo intelligimus, per aenigmata conspicimus.
Aenigma est obscura parabola quae difficile
intelligitur. Quantumvis excolat homo cor suum, et
ad interiora intelligenda refugiat, quamdiu per corruptibilitatem
carnis hujus videmus, ex parte videmus.
Assumpta autem incorruptione in resurrectione
mortuorum, cum apparuerit Filius hominis judicaturus
vivos et mortuos, tunc videbitur Filius hominis,
qui primo judicatus est, judicans, discernens malos a
bonis, ponens malos a sinistris, bonos a dextris. Videbunt
illum et boni et mali, sed malis dicet. <hi>Ite in
ignem aeternum:</hi> bonis autem dicet, <hi>Venite benedicti
Patris mei, percipite regnum. Abibunt mali in ambustionem
aeternam, justi autem in vitam aeternam <note>(Matth.
XXV, 33, 34, 41, 46)</note>
          </hi>; et ibi erit illa visio facie ad faciem,
qua illi non sunt digni. Attendite quid dicam.
Filium enim hominis sicut hic cum esset adhuc judicandus,
<pb n="0547"/>
et mali viderunt, et boni; viderunt enim Apostoli
qui secuti sunt, viderunt Judaei qui crucifixerunt;
sic cum venerit judicaturus, et boni illum videbunt
et mali: boni, ut percipiant mercedem, quia
secuti sunt; mali, ut percipiant poenam, quia crucifixerunt.
Soli ergo illi damnabuntur, qui crucifixerunt?
Audeo dicere, soli. Ergo nos, inquiunt peccatores
hujus temporis, securi sumus. Si non animum
interrogat Deus, securi estis. Quid est quod dixi? Intelligat
Charitas Vestra, ne hoc dicant in judicio Dei,
quia non intellexerunt. Judaei quia viderunt Christum,
crucifixerunt; tu quia non vides Christum, verbo ipsius
resistis. Qui verbo resistis, carnem non crucifigeres
si videres? Contempsit Judaeus in ligno pendentem,
contemnis tu in coelo sedentem. Ergo viderunt eum
ambo genera, dum hic esset: ambo genera videbunt,
et cum venerit. Filius enim hominis veniet ut judicet;
quia Filius hominis venit ut judicaretur. Ideo quia
Pater non est incarnatus, Pater non est passus, et per
Filium hominis judicat, sicut ipse dixit in Evangelio, <hi>Pater non judicat quemquam, sed omne judicium dedit
filio:</hi> 
 secutus paulo post ait, <hi>Et dedit ei potestatem judicii
faciendi, quoniam Filius hominis est <note>(Joan. V, 22,
27)</note>
          </hi>. Secundum enim quod Filius Dei est, Verbum
semper cum Patre; et quia semper cum Patre, cum
Patre semper judicat: secundum autem quod Filius
hominis est, et judicatus est, et judicaturus est. Quomodo
autem visus est ab eis qui crediderunt, et ab
eis qui crucifixerunt, quando judicatus est; sic videbitur,
cum coeperit esse judex, et ab eis quos damnabit,
et ab eis quos coronabit. Visionem autem illam
divinitatis, quam promisit dilectoribus suis, quando
ait, <hi>Qui diligit me, diligetur a Patre meo: et qui diligit
me, mandata mea custodit, et ego diligam eum, et ostendam
meipsum illi <note>(Id. XIV, 21)</note>
          </hi>, jam impii non videbunt.
Ista demonstratio quodammodo familiaris est,
suis illam servat, non illam ostendit impiis. Qualis est
ista visio? Qualis Christus? Aequalis Patri. Qualis est
Christus? In principio erat Verbum, et Verbum erat
apud Deum, et Deus erat Verbum <note>(Id. I, 1)</note>. Huic visioni
suspiramus modo, et gemimus quamdiu peregrini
sumus; huic visioni in fine reddemur, hanc visionem
modo in aenigmate videmus, si ergo in aenigmate
videmus, inclinemus in parabolam aurem nostram,
et sic aperiamus in psalterio propositionem nostram:
audiamus quod dicimus, faciamus quod praecipimus.</p>
        </div3>
<div3>
          <head>6.</head>
          <p>
 <hi>[vers. 6.]</hi> Et quid dixit? <hi>Utquid timebo in die mala?
Iniquitas calcanei mei circumdabit me.</hi> Coepit obscurius, <hi>Utquid timebo,</hi> 
 inquit, <hi>in die mala? Iniquitas
calcanei mei circumdabit me.</hi> Magis ergo debet timere,
si iniquitas calcanei ejus circumdabit eum. Non enim
timeat, inquit, homo quod non habet in potestate devitare.
Verbi gratia: qui timet mortem, quid facturus
est ut non moriatur? Dicat mihi qua evadat quod debet
Adam, qui natus est ex Adam. Sed cogitet quia
natus est ex Adam, et secutus est Christum, et oportet
 eum solvere quod debet Adam, et consequi quod
promisit Christus. Qui ergo timet mortem, non est qua
<pb n="0548"/>
evadat: qui autem timet damnationem quam audient
impii, <hi>Ite in ignem aeternum,</hi> est qua evadat. Non ergo timeat?
Utquid enim timeat? Iniquitas calcanei ipsius illum
circumdatura est? Si ergo vitet iniquitatem calcanei
sui, et ambulet per vias Dei, non perveniet ad diem malam:
dies mala, dies novissima, non erit illi mala. Etenim
dies novissima mala erit quibusdam, bona erit quibusdam.
Numquid mala erit illis quibus dicetur: <hi>Venite, benedicti
Patris mei, percipite regnum?</hi> Sed mala erit illis
quibus dicetur: <hi>Ite in ignem aeternum <note>(Matth. XXV, 34,
41)</note>
          </hi>. Quod si iniquitas calcanei sui circumdabit eum,
utquid ergo timet in die mala? Modo cum vivunt provideant
sibi, tollant iniquitatem a calcaneo suo: ambulent
illam viam, ambulent per viam de qua ipse
dixit, <hi>Ego sum via, et veritas, et vita <note>(Joan. XIV, 6)</note>
          </hi>: et
non timeant in die mala, quia dat illis securitatem,
qui factus est via. <hi>Utquid timebo in die mala? Iniquitas
calcanei mei circumdabit me.</hi> Ergo vitent iniquitatem
calcanei sui. In calcaneo quisque labitur. Intendat
Charitas Vestra. A Deo quid dictum est serpenti? <hi>Ipsa tuum observabit caput, et tu ejus observabis calcaneum <note>(Gen. III, 15)</note>
          </hi>.
Diabolus calcaneum tuum observat,
quando labaris, ut dejiciat te. Ille observat calcaneum
tuum, tu observa caput illius. Quod est caput
illius? Initium malae suggestionis. Quando incipit mala
suggerere, tunc repelle antequam surgat delectatio,
et sequatur consensio; et tunc vitabis caput ejus,
et non apprehendet ille calcaneum tuum. Quare autem
Evae hoc dixit? Quia per carnem labitur homo.
Eva nobis interior caro nostra est. <hi>Qui diligit,</hi> inquit, <hi>uxorem suam, seipsum diligit.</hi> 
 Quid est, <hi>seipsum?</hi> Sequitur,
et dicit: <hi>Nemo enim unquam carnem suam odio
habuit <note>(Ephes. V, 28, 29)</note>
          </hi>. Quia ergo quomodo illum
hominem Adam per Evam supplantavit <note>(Gen. III, 6)</note>,
sic diabolus per carnem vult nos supplantare; praeceptum
est Evae ut observet caput diaboli, quia diabolus
calcaneum ipsius observat. Si ergo iniquitas
calcanei circumdabit nos, utquid timemus in die mala,
cum conversi ad Christum habeamus in potestate ut
non faciamus iniquitatem; et non erit quod nos circumdet,
et gaudebimus in die novissima, non plangemus?</p>
        </div3>
<div3>
          <head>7.</head>
          <p>
 <hi>[vers. 7.]</hi> Qui sunt autem quos circumdabit iniquitas
calcanei? <hi>Qui confidunt in virtute sua, et in abundantia
divitiarum suarum gloriantur.</hi> Ergo vitabo ista,
et non iniquitas calcanei mei circumdabit me. Quid
est vitare ista? Non confidamus in virtute nostra, non
gloriemur in abundantia divitiarum nostrarum; sed
gloriemur in eo qui nobis promisit humilibus altitudinem,
et minatus est elatis damnationem; et non nos
iniquitas calcanei circumdabit. <hi>Qui confidunt in virtute
sua, et in abundantia divitiarum suarum gloriantur.</hi> </p>
        </div3>
<div3>
          <head>8.</head>
          <p>
 <hi>[vers. 8.]</hi> Sunt qui praesumunt in amicis suis:
alii praesumunt in virtute sua, alii in divitiis. Ista est
praesumptio generis humani, non praesumentis in Deo.
Dixit de virtute, dixit de divitiis, dicit de amicis:
<pb n="0549"/> <hi>Frater non redimit, redimet homo?</hi> 
 Exspectas ut homo
te redimat ab ira ventura? Si te frater non redimit,
homo te redempturus est? Quis est frater, qui si non
redemerit, nullus homo redempturus est? Qui post
resurrectionem dixit: <hi>Vade, dic fratribus meis <note>(Matth.
XXVIII, 10)</note>
          </hi>. Frater noster voluit esse: et cum Deo
dicimus, Pater noster, hoc manifestatur in nobis.
Qui enim dicit Deo, Pater noster; Christo dicit, Frater.
Ergo qui patrem Deum et fratrem habet Christum,
non timeat in die mala. Non enim eum circumdabit
iniquitas calcanei ejus; quia non praesumit de
virtute sua, nec in abundantia divitiarum suarum gloriatur,
nec de amicis suis potentibus se jactat. In illo
ergo praesumat qui propter illum mortuus est, ut ille
non in sempiternum moreretur; qui propter illum
humiliatus est, ut ille exaltaretur; qui quaesivit impium,
ut a fideli quaereretur. Ergo si ipse non redimit,
homo redempturus est? Aliquis homo redimet,
si Filius hominis non redimit? Si Christus non redimit,
Adam redimet? <hi>Frater non redimit, redimet
homo?</hi> </p>
        </div3>
<div3>
          <head>9.</head>
          <p>
 <hi>[vers. 9.] Non dabit Deo depropitiationem suam</hi>, <hi>et pretium redemptionis animae suae.</hi> 
 Ille confidit in virtute
sua, et in abundantia divitiarum suarum gloriatur,
qui <hi>non dabit Deo depropitiationem suam;</hi> id est
placationem qua flectat Deum pro peccatis: <hi>nec pretium
redemptionis animae suae,</hi> qui praesumit de virtute
sua, et de amicis, et de divitiis suis. Qui sunt autem
qui dant pretium redemptionis animae suae? Quibus
ait Dominus: <hi>Facite vobis amicos de mammona iniquitatis,
ut et ipsi recipiant vos in tabernacula aeterna <note>(Luc. XVI, 9)</note>
          </hi>.
Illi dant pretium redemptionis animae
suae, qui non cessant eleemosynas facere.
Adeo illos quos monet per Timotheum Apostolus,
noluit esse superbos, ne in abundantia divitiarum
suarum gloriarentur: denique quod possidebant, noluit
apud illos veterascere, sed aliquid ex eo fieri, ut
esset pretium redemptionis animae eorum. Ait enim: <hi>Divitibus hujus saeculi praecipe, non superbe sapere, neque
sperare in incerto divitiarum, sed in Deo vivo, qui
praestat nobis omnia abundanter ad fruendum.</hi> 
 Et quasi
dicerent: Quid ergo facturi sumus de divitiis nostris? <hi>Divites sint,</hi> 
 inquit, <hi>in operibus bonis, facile tribuant,
communicent:</hi> et non illud perdituri sunt. Unde scimus?
Audi quid sequitur: <hi>Thesaurizent sibi fundamentum
bonum in futurum, ut apprehendant veram vitam <note>(I Tim.
VI, 17-19)</note>
          </hi>. Sic dabunt pretium redemptionis animae
suae. Et Dominus noster hoc monet: <hi>Facite vobis sacculos
non veterascentes, thesaurum non deficientem in
coelis, quo fur non accedit, neque tinea corrumpit <note>(Luc.
XII, 33)</note>
          </hi>. Noluit Deus ut perdas divitias tuas, sed ut
locum illis mutes consilium tibi dedit. Intelligat Charitas
Vestra: modo si amicus tuus intraret in domum
tuam, et inveniret te in loco humido frumenta posuisse,
qui forte sciret naturam corruptionis frumentorum
quam tu nescires, daret tibi hujusmodi consilium, dicens:
Frater, perdis quod cum magno labore collegisti;
<pb n="0550"/>
in loco humido posuisti, paucis diebus ista putrescunt.
Et quid facio, frater? Leva in superiora. Audires
amicum suggerentem ut frumenta levares de
inferioribus ad superiora; et non audis Christum monentem
ut thesaurum tuum leves de terra ad coelum,
ubi non hoc tibi reddatur quod servas, sed serves terram,
accipias coelum, serves mortalia, accipias sempiterna!
Feneres Christum; accipiat in terra parva,
ut reddat tibi in coelo multa. Verum autem illi quos
circumdabit iniquitas calcanei sui, quia confidunt in
virtute sua, et in abundantia divitiarum suarum gloriantur,
et de amicis hominibus nihil valentibus praestare
praesumunt, <hi>non dabunt Deo depropitiationem
suam, et pretium redemptionis animae suae.</hi> </p>
        </div3>
<div3>
          <head>10.</head>
          <p>
 <hi>[vers. 10.]</hi> Et quid dixit de tali homine? <hi>Et laboravit 
 in aeternum, et vivet in finem.</hi> Labor ejus sine
fine erit, vita ipsius habebit finem. Quare hoc
dixit, <hi>vivet in finem?</hi> Vitam quippe non ponunt isti,
nisi delicias quotidianas. Adeo multi inopes et pauperes
nostri, parum firmi, et non intuentes quid illis
promittat Deus pro istis laboribus, cum viderint divites
in epulis quotidianis, in splendore et nitore auri et
argenti, quid dicunt? Soli sunt isti, isti vere vivunt.
Dicitur; jam non dicatur, et monemus; etsi dici habet,
vel a paucioribus dicatur, quam diceretur si non
moneremus. Nam nec nos praesumimus ita nos ista
dicere ut non dicatur, sed vel a paucioribus dicatur;
nam dicetur usque in finem saeculi. Parum est quia
dicit eum vivere; adjungit, et dicit, tonat: Putas
eum solum vivere. Vivat; finietur vita ipsius: quoniam
non dat pretium redemptionis animae suae, finietur
vita, labor non finietur. <hi>Laboravit in aeternum, et
vivet in finem.</hi> Quomodo <hi>vivet in finem?</hi> Quomodo vivebat
ille qui induebatur purpura et bysso, et epulabatur
quotidie splendide; et jacentem ulcerosum ante
januam, cujus ulcera canes linguebant, et desiderantem
micas quae de mensa ejus cadebant, superbus et
tumidus contemnebat. Quid illi profuerunt illae divitiae?
Mutaverunt vices ambo: ille a janua divitis sublatus
est in sinum Abrahae; ille ab epulis splendidis
missus est in ignem: ille requiescebat, ille ardebat;
satiabatur ille, ille sitiebat: ille laboraverat in finem,
vivebat in aeternum; ille vixerat in finem, laborabat
in aeternum. Et quid profuit diviti, qui quaesivit apud
inferos in tormentis positus, stillari sibi guttam aquae
in linguam suam de digito Lazari, dicens, <hi>Quoniam
ardeo hic in hac flamma,</hi> et non illi concessum est <note>(Id.
XVI, 19-26)</note>? Sic desideravit ille guttam de digito,
quomodo ille micas de mensa divitis: sed illius labor
finitus est, et illius vita finita est; labor hujus in aeternum,
vita illius in aeternum. Non hic habemus vitam,
qui forte hic laboramus in terra: et non sic erimus
<pb n="0551"/>
postea; erit enim vita nostra Christus in aeternum:
illi autem qui hic volunt habere vitam, laborabunt in
aeternum, et vivent in finem.</p>
        </div3>
<div3>
          <head>11.</head>
          <p>
 <hi>[vers. 11.] Quoniam non videbit interitum, cum
viderit sapientes morientes.</hi> Iste qui laboravit in aeternum,
et vivet in finem, <hi>non videbit interitum, cum viderit
sapientes morientes:</hi> quid est hoc? Non intelliget
quid sit interitus, quando viderit sapientes morientes.
Dicit enim sibi: Iste, quia sapiens erat, et cum sapientia
inhabitabat, et cum pietate Deum coluit, numquid
non est mortuus? Faciam mihi ergo bene, cum
vivo: nam si aliquid possent qui aliud sapiunt, non
morerentur. Videt illum mori, et non videt quae sit
mors. <hi>Non videbit interitum, cum videbit sapientes morientes.</hi> 
Quomodo Judaei viderunt Christum pendentem
in cruce, et contempserunt, dicentes, Iste si Filius
Dei esset, descenderet de cruce <note>(Matth. XXVII,
42)</note>: non videntes quid sit interitus. Si viderent quid
sit interitus, si viderent! Ille moriebatur temporaliter,
ut revivisceret in aeternum; illi vivebant temporaliter,
ut morerentur in aeternum. Sed quia illum
videbant morientem, non videbant interitum, id est,
non intelligebant quis esset verus interitus. Quid dicunt
etiam in Sapientia? <hi>Morte turpissima condemnemus
illum, erit enim respectus ex sermonibus illius; si
enim est vere filius Dei, liberabit illum de manibus contrariorum <note>(Sap. II, 20, 18)</note>
          </hi>:
non permittet mori filium
suum, si vere filius ipsius est. At ubi viderunt illum
in cruce insultantes se, et illum non descendentem de
cruce, dixerunt, Vere homo fuit. Dictum est: et utique
poterat descendere de cruce, qui potuit de sepulcro
resurgere; sed docuit nos ferre insultantes, docuit
adversus linguas hominum esse patientes, bibere
modo calicem amaritudinis, et postea accipere sempiternam
salutem. Bibe, aeger, calicem amarum, ut
sanus sis, cui non sunt sana viscera: noli trepidare,
quia ne trepidares, prior bibit medicus; id est, passionis
amaritudinem bibit prior Dominus. Bibit qui
peccatum non habebat, qui quod in eo sanaretur non
habebat. Bibe donec transeat amaritudo hujus saeculi,
et veniat saeculum ubi nullum scandalum, nulla ira,
nulla tabes, nulla amaritudo, nulla febris, nullus dolus,
nullae inimicitiae, nulla senectus, nulla mors, nulla
contentio. Labora hic, venturus ad finem; labora, ne
cum non vis hic laborare, venias ad finem vitae, et
nunquam venias ad finem laborum. <hi>Quoniam non videbit
interitum, cum viderit sapientes morientes.</hi> </p>
        </div3>
<div3>
          <head>12.</head>
          <p>
 <hi>Simul imprudens et insipiens peribunt.</hi> Quis est <hi>imprudens?</hi> 
 Qui non sibi prospicit in futurum. Quis
est <hi>insipiens?</hi> Qui non intelligit in quo malo sit. Tu
vero intellige in quo malo sis modo, et prospice ut in
bonis sis in posterum. Intelligendo in quo malo sis,
non eris insipiens: prospiciendo tibi in futurum, non
eris imprudens. Quis est qui sibi prospicit? Servus
ille cui dedit Dominus suus quod erogaret, et postea
dixit ei: <hi>Non potes mihi agere, redde rationem actus
tui.</hi> Et ille: <hi>Quid facio? fodere non possum, mendicare
confundor.</hi> Sed et de re domini sui fecit sibi amicos,
<pb n="0552"/>
qui illum reciperent, cum de actu projiceretur. Et ille
fraudem fecit domino suo, ut compararet sibi amicos
qui illum susciperent: tu noli timere ne fraudem facias;
ipse Dominus hortatur ut facias, ipse tibi dicit,
Fac tibi amicos de mammona iniquitatis <note>(Luc. XVI,
1-2)</note>. Fortassis ea quae acquisisti, de iniquitate acquisisti;
aut fortasse ea ipsa est iniquitas, quia tu habes
et alter non habet, tu abundas et alter eget. De ista
mammona iniquitatis, de divitiis istis quas iniqui vocant
divitias, fac tibi amicos et prudens eris: comparas
tibi, non fraudaris. Modo enim videris perdere.
Numquid perdes in thesaurario ponens? Nam pueri,
fratres, unde sibi emant nescio quid simul inveniunt
nummos, et ponunt in thesaurario, et non aperiunt
nisi postea: numquid quia non vident quod colligunt,
ideo perdiderunt? Noli timere: ponunt pueri in thesaurario,
et securi sunt; ponis tu in manu Christi, et
times! Esto prudens, et prospice tibi in posterum in
coelo. Esto ergo prudens, imitare formicam, sicut dicit
Scriptura <note>(Prov. VI, 6, et XXX, 25)</note>; reconde aestate,
ne esurias in hieme: hiems est dies novissimus, dies
tribulationis; hiems est dies scandalorum et amaritudinis:
collige quod ibi tibi sit in posterum; si autem
non facis, simul imprudens et insipiens peribis.</p>
        </div3>
<div3>
          <head>13.</head>
          <p>
 Sed mortuus est ille dives, et tale illi funus factum
est. Ecce quo se converterunt homines: non attendunt
quam malam vitam habuerit cum viveret, sed
quam pompam cum moreretur. O felix quem tanti
plangunt! Iste vero sic vixit ut pauci plangant.
Omnes enim deberent plangere tam male viventem.
Sed pompa est funeris, excipitur sepulcro pretioso,
involvitur pretiosis vestibus, sepelitur unguentis et
aromatis. Deinde memoriam qualem habet! quam
marmoratam! Vivitur in ipsa memoria? Ille ibi mortuus
est. Ista putantes homines bona, aberraverunt
a Deo, nec quaesierunt vera, et decepti sunt falsis:
adeo vide quid sequitur. Ille qui non dedit pretium redemptionis
animae suae, qui non intellexit interitum,
quia vidit sapientes morientes, factus est imprudens
et insipiens, ut simul periret. Et quomodo peribunt
qui <hi>relinquent alienis divitias suas? Simul imprudens et
insipiens peribunt.</hi> </p>
        </div3>
<div3>
          <head>14.</head>
          <p>
 Attendite, fratres: <hi>Et relinquent alienis divitias
suas.</hi> Quasi eos posuit in maledicto, qui cum mortui
fuerint, alieni possidebunt res ipsorum. Ergo felices
illi qui relinquunt filios in possessione sua, quibus sui
succedunt. Habuit filios, non est mortuus. Quid filii
ipsius? Et ipsi servant quod eis reliquerunt parentes
sui: parum est quia servant; et augent. Quibus et
ipsi servant? Filiis suis, et illi filiis, et tertii filiis
Quid Christo? quid animae suae? Omnia filiis. Inter
filios suos quos habent in terra, computent unum
fratrem quem habent in coelo: cui totum dare debebant,
<pb n="0553"/>
vel dividant cum illo. Sed tamen ait mihi aliquis:
Ecce quos maledictos dixit Scriptura, quos dixit
perire et relinquere alienis divitias suas; ille autem
beatus qui suis relinquit. Ego discutio sensum istum,
quia inclino in parabolam aurem meam; et video non
frustra sic loqui Scripturam. Video enim multos iniquos
mori, quibus successores sunt filii; nec potuit
sic loqui Scriptura, ut separaret eos a miseria, quorum
vitam improbat: et quid, putatis, intelligo, fratres,
nisi quia omnes tales alienis relinquunt divitias
suas? Quomodo alieni sunt filii? Iniquorum filii alieni
sunt; nam invenimus quemdam extraneum propinquum
factum, quia profuit. Si quis tuorum tibi nihil
prodest, alienus est. Ubi invenimus nescio quem exterum
propinquum factum, quia profuit? In Evangelio.
Jacebat quidam vulneratus a latronibus, Dominus autem
dixerat cuidam: <hi>Diliges proximum tuum tanquam
teipsum. Et ille responderat: Et quis est mihi proximus?
Et narravit Dominus: Homo quidam descendebat ab Jerusalem
in Jericho, et incidit in latrones, qui eum vulneraverunt,
et semivivum in via reliquerunt:</hi> transierunt
propinqui; Judaeus enim erat, de Jerusalem descendebat
Jericho: <hi>transiit sacerdos, et praeteriit; transiit
Levites, et praeteriit etiam ipse; transivit quidam Samaritanus,</hi> 
Samaritanus nescio quis, extraneus erat; <hi>ipse
ad illum accessit, inspexit miseriam ejus, et misericordia
curavit vulnera, levavit in jumentum, et duxit in stabulum,
commendavit stabulario.</hi> Quae in mysterio dicta
sunt, et ad discutiendum nunc prolixiora videntur:
tamen propter quod proposui, fratres, ait Dominus, <hi>Quis est illorum illi sauciato proximus? Respondit ille:
Credo, qui cum illo fecit misericordiam. Vade,</hi> 
 inquit, <hi>et tu fac similiter 
 <note>(Luc. X, 27-37)</note>
          </hi>. Cui misericordiam
facis, proximus tibi est. Si ergo extraneus Samaritanus
faciendo misericordiam et subveniendo proximus
factus est; quicumque tibi in tribulatione subvenire
non possunt, alieni a te facti sunt. Jam attendamus
illos divites qui male vixerunt, qui superbe egerunt,
mortui sunt, et reliquerunt, non dico extraneis, filiis
suis reliquerunt divitias, et filii ipsorum viam parentum
suorum sequuntur: sicut illi superbi, ita et isti;
sicut illi rapaces, ita et isti; ut illi avari, et isti:
alieni ab illis sunt. Nam ut noveritis quia alieni sunt,
subvenirent illi diviti qui ardebat in flamma successores
divitiarum ipsius. Sed forte non habuit qui illi
succederent, et alieni possederunt divitias ipsius? Invenimus
in ipso Evangelio quia habuit: ait enim, <hi>Habeo
quinque fratres <note>(Id. XVI, 28)</note>
          </hi>. Fratres ipsius subvenire
illi ardenti in flamma non potuerunt. Quid tibi
diceret dives? Habeo quinque fratres: unum fratrem
mihi amicum non feci, qui jacebat ante januam:
illi mihi fratres subvenire non possunt qui possident
divitias meas; alieni a me facti sunt. Videtis quia
omnes qui male vivunt, alienis relinquunt divitias
suas.</p>
        </div3>
<div3>
          <head>15.</head>
          <p>
 <hi>[vers. 12.]</hi> Sed plane praestant illis ipsi alieni,
<pb n="0554"/>
qui vocantur sui? Audite quid illis praestant, attendite
quomodo irrideantur: <hi>Simul imprudens et insipiens
peribunt; et relinquent alienis divitias suas.</hi> Quare
dixit <hi>alienis?</hi> Quia nihil eis prodesse possunt. Et tamen
in quo sibi videntur prodesse: <hi>Et sepulcra eorum
domus eorum in aeternum.</hi> Jam quia ista structa sunt
sepulcra, domus sunt sepulcra. Nam plerumque audis
divitem dicentem: Habeo marmoratam domum quam
relicturus sum, et non cogito mihi aeternam domum
ubi semper ero. Quando cogitat sibi memoriam marmoratam
aut exsculptam facere, quasi de domo aeterna
cogitat; quasi ibi maneat ille dives. Si ibi maneret,
non arderet apud inferos. Ubi maneat spiritus male
agentis, non ubi ponatur corpus mortale, cogitandum
est: sed <hi>domus eorum sepulcra eorum in aeternum. Tabernacula
eorum in generationem et generationem. Tabernacula,</hi> 
in quibus temporaliter manserunt - <hi>domus,</hi> 
in quibus quasi in aeternum manebunt, id est
sepulcra. Tabernacula ergo suis dimittunt, ubi manebant
cum viverent, transeunt quasi ad domos aeternas
ad sepulcra. Quid illis prosunt <hi>tabernacula eorum in
generationem et generationem?</hi> Jam generatio et generatio,
puta, filii sunt, nepotes erunt et pronepotes:
quid faciunt, quid prosunt tabernacula eorum? Quid?
Audi: <hi>Invocabunt nomina eorum in terris ipsorum.</hi> 
Quid est hoc? Tollent panem et merum ad sepulcra,
et invocabunt ibi nomina mortuorum. Putas quantum
invocatum est nomen illius divitis postea, quando
inebriabant se homines in memoria ipsius, nec descendebat
una gutta super linguam ipsius ardentem <note>(Luc. XVI, 24)</note>?
Ventri suo serviunt homines, non
spiritibus suorum. Ad spiritus mortuorum non pervenit,
nisi quod secum vivi fecerunt: si autem vivi
secum non fecerunt, ad mortuos nihil pervenit. Sed
quid faciunt illi? Solum <hi>invocabunt nomina eorum in
terris ipsorum.</hi> </p>
        </div3>
<div3>
          <head>16.</head>
          <p>
 <hi>[vers. 13.] Et homo, cum in honore esset, non
intellexit: comparatus est jumentis insensatis, et similis
factus est illis.</hi> Quomodo insultatum est hominibus,
qui non intellexerunt quid facerent de divitiis cum
viverent, et putarunt se beatos futuros, si haberent
memoriam marmoratam, quasi aeternam domum, et
si sui, quibus reliquissent substantiam suam, invocarent
nomina eorum in terris ipsorum. Debuerunt
autem contra praeparare sibi domum aeternam in
bonis operibus, praeparare sibi vitam immortalem,
mittere ante se sumptus, sequi opera sua, attendere
comitem egentem, dare ei cum quo ambulabant,
non contemnere Christum ante januam ulcerosum,
qui dixit: <hi>Cum uni ex minimis meis fecistis, mihi fecistis <note>(Matth. XXV, 40)</note>
          </hi>.
Quia ergo non intellexit homo
in honore positus. Quid est, in honore positus? Factus ad
imaginem et similitudinem Dei, homo praelatus jumentis <note>(Gen. 1, 26)</note>.
Non enim fecit Deus sic hominem, quomodo
fecit jumentum; sed fecit Deus hominem cui servirent
jumenta: numquid ejus viribus, et non intellectui?
Ille autem <hi>non intellexit:</hi> et qui factus erat ad imaginem
Dei, <hi>comparatus est jumentis insensatis, et similis
factus est illis.</hi> Unde alibi dicitur: <hi>Nolite esse sicut equus
<pb n="0555"/>
et mulus, quibus non est intellectus <note>(Psal. XXXI, 9)</note>
          </hi>.</p>
        </div3>
<div3>
          <head>17.</head>
          <p>
 <hi>[vers. 14.] Haec via ipsorum scandalum ipsis.</hi> 
Ipsis sit scandalum, non tibi. Quando autem erit et
tibi? Si putes quod beati sint tales. Si intelligas quia
non sunt beati, ipsis erit scandalum via ipsorum;
non Christo, non corpori ejus, non membris ejus. <hi>Et postea in ore suo benedicent.</hi> 
 Quid est, <hi>postea in ore
suo benedicent?</hi> Cum facti fuerint tales ut non quaerant
nisi bona temporalia, fiunt hypocritae; et quando
benedicunt Deum, labiis benedicunt, non corde.
Tales facti christiani, quando illis laudatur vita aeterna,
et dicitur illis contemptores divitiarum esse debere
in nomine Christi, torquent os in corde suo:
et si non audent in facie, ne erubescant, aut ne corripiantur
ab hominibus, in corde id faciunt, contemnunt;
et remanet eis in ore benedictio, et in corde
maledictio. <hi>Et postea in ore suo benedicent.</hi> Longum
est ut Psalmum finiamus: sufficiat Charitati Vestrae
quod audistis interim hodie; cras, quod Domino placuerit
audietis.
</p>
        </div3>
      </div1>

<div1>
        <head>SERMO II. <hi>De secunda parte Psalmi.</hi> </head>
<div3>
          <head>1.</head>
          <p>
 <hi>[vers. 14.]</hi> Hesterno die coepto Psalmo terminus
debebatur, sicut meminit Charitas Vestra. Perveneramus
autem usque ad istum versum, ubi designat
Spiritus Dei homines non attendentes nisi ad praesentia
saecularia et terrena, et in posterum post hanc
vitam nihil cogitantes, neque ullam felicitatem esse
arbitrantes, nisi divitias et honores hujus saeculi, et
transitoriam virtutem; post obitum autem suum
non attendentes, nisi quemadmodum eis procurentur
funera pomposa, et sepeliantur in monumentis opere
mirabili exstructis, et invocentur nomina eorum
in terris ipsorum a domibus eorum; non autem
sibi comparant, ubi spiritus sit post hanc vitam,
stulti non contremiscentes vocem Christi, dicentis, <hi>Stulte, hac nocte auferetur anima tua a te, et quae
praeparasti cujus erunt 
 <note>(Luc. XII, 20)</note>
          </hi>? nec attendentes
post epulas quotidianas splendidas, et purpuram
et byssum, divitem damnatum ad tormenta in
infernum; et post labores et ulcera et famem, pauperem
requiescentem in sinu Abrahae <note>(Id. XVI, 19)</note>:
ista non curantes, sed attendentes ad id quod praesens
est, et post hanc mortem non providentes, nisi
quemadmodum nomen eorum quod reprobatur in
coelo, invocetur in terra. Describens ergo tales Spiritus
sanctus ait: <hi>Haec via ipsorum scandalum ipsis, et
postea in ore suo benedicent.</hi> Sicut dixit Dominus Jesus
Christus de quibusdam, qui primo accedunt ad fidem
mundati verbo Dei et exorcismis in nomine Christi,
ut accipiant gratiam Dei, ut baptizentur, et postea
redeuntes ad pejora mala quam antea commiserant, <hi>Fient illis,</hi> 
 inquit, <hi>posteriora deteriora prioribus <note>(II
Petr. II, 20)</note>
          </hi>: hoc Petrus apostolus: Dominus autem,
<pb n="0556"/> <hi>Et erunt posteriora,</hi> 
 inquit, <hi>illius hominis pejora quam
erant priora <note>(Luc. XI, 26)</note>
          </hi>. Quare? Quia primo vel
apertus paganus erat, postea palliatur nomine christiano,
sub velamine religionis occultus malus. Et erit
deterior, quia occultus est, sicut ait, <hi>Et postea in ore
suo benedicent:</hi> id est, nomen Dei et nomen Christi
audis in labiis, in corde non invenis. De quibus dictum
est: <hi>Populus iste labiis me honorat, cor autem
eorum longe est a me <note>(Isai. XXIX, 13)</note>
          </hi>. Huc usque ergo
Psalmus tractatus erat.</p>
        </div3>
<div3>
          <head>2.</head>
          <p>
 <hi>[vers. 15.]</hi> Deinde sic incipiunt versus hodie discutiendi
atque tractandi: <hi>Sicut oves in inferno positae,
mors pastor est eis.</hi> Quibus? Illis quorum via scandalum
ipsis. Quibus? Illis qui praesentia sola attendunt,
dum futura non cogitant; illis qui vitam non putant
nisi istam, quae mors dicenda est. Non igitur immerito
tanquam oves in inferno, mortem habent pastorem.
Quid est, mortem habent pastorem? Mors enim
aliqua res est, aut aliqua potestas est? Mors nempe
aut separatio est animae a corpore: et ea quidem
quam timent homines, separatio est animae a corpore:
mors autem vera quam non timent homines, separatio
est animae a Deo. Et plerumque cum timent
homines istam quae separat animam a corpore, incidunt
in illam ubi anima separatur a Deo. Haec est ergo
mors. Quomodo autem <hi>mors pastor est illis?</hi> Si vita
Christus est, mors diabolus. Habemus autem multis
locis in Scriptura, quia vita est Christus. Mors autem
diabolus est; non quia ipse mors est, sed quia per
illum mors. Sive enim illa in qua lapsus est Adam,
ipsius persuasione homini propinata est, sive ista in
qua separatur anima a corpore, ipsum habent auctorem
qui primo per superbiam cadens invidit stanti,
et morte invisibili dejecit stantem, ut etiam mortem
visibilem penderet <note>(Gen. III, 2)</note>. Ad eum pertinentes,
pastorem mortem habent: nos autem qui de futura
immortalitate cogitamus, et non sine causa in
fronte signum crucis Christi portamus, non habemus
pastorem nisi vitam. Infidelium pastor mors, fidelium
pastor vita. Si ergo in inferno sunt oves quibus
pastor mors est, in coelo sunt oves quibus pastor vita
est. Quid igitur? Jam in coelo sumus? In coelo secundum
fidem. Si ergo in coelo, ubi, Sursum cor? Si
non in coelo, unde apostolus Paulus dicit, <hi>Nostra
enim conversatio in coelis est <note>(Philip. III, 20)</note>
          </hi>? Corpore
ambulamus in terra, corde habitamus in coelo. Habitamus
ibi, si illuc aliquid mittimus quod ibi nos teneat.
Nemo enim inhabitat corde, nisi unde cogitat:
inde autem cogitat, ubi thesaurizat. Thesaurizavit in
terra, cor ipsius a terra non recedit, thesaurizavit in
coelo, cor ipsius de coelo non descendit: Domino
aperte dicente, <hi>Ubi est thesaurus tuus, illic et cor tuum
erit <note>(Matth. VI, 21)</note>
          </hi>.</p>
        </div3>
<div3>
          <head>3.</head>
          <p>
 Isti ergo quibus mors pastor est, videntur florere
ad tempus, et justi laborare: sed quare? Quia
nox est adhuc. Quid est, nox est? Non apparent merita
justorum, et quasi nominatur felicitas impiorum.
<pb n="0557"/>
Tamdiu videtur herba laetior quam arbor, quamdiu
hiems est. Herba enim per hiemem viget, arbor per hiemem
quasi arida est: cum sol exierit ferventior tempore
aestatis, arbor quae per hiemem arida videbatur,
expletur foliis, profert fructus; herba autem arescit:
videbis honorem arboris, herba arida est. Sic et
modo justi laborant, antequam veniat aestas. Est vita
in radice, nondum apparet in ramis. Radix autem
nostra charitas est. Et quid ait Apostolus? Ut sursum
debeamus habere radicem, ut vita sit pastor noster,
quia habitatio nostra non debet recedere de coelo,
quia in hac terra debemus sicut mortui ambulare:
ut supra viventes, infra mortui simus; non ut supra
mortui, infra vivamus. Quia ergo non debet recedere
vita nostra et cor nostrum desuper, quid ait Apostolus? <hi>Mortui enim estis:</hi> 
 et ne timeres, <hi>Vita vestra
abscondita est,</hi> ait, <hi>cum Christo in Deo.</hi> Ecce ubi est
radix nostra. Quando autem apparebit honor noster
tanquam in foliis et fructibus, sequitur et dicit, <hi>Cum Christus apparuerit, vita vestra, tunc et vos cum
illo apparebitis in gloria 
 <note>(Coloss. III, 3, 4)</note>
          </hi>. Et erit
mane. Nam modo non est mane. Tumeant modo superbi
et divites hujus saeculi, impii bonis insultent,
infideles fidelibus, et dicant: Quid vobis prodest quia
credidistis? quid plus habetis, quia Christum habetis?
Respondeant fideles, si vere fideles sunt: Nox est,
nondum videtur quod tenemus. Non quiescant manus
in bonis operibus. Unde alibi dicitur: <hi>In die tribulationis
meae Deum exquisivi manibus meis nocte coram
eo, et non sum deceptus <note>(Psal. LXXVI, 3)</note>
          </hi>. Apparebit
labor noster mane, et erit fructus mane: ut illi qui
modo laborant, postea dominentur; et illi qui modo
se jactant et superbiunt, postea subjiciantur. Quid
enim sequitur? <hi>Sicut oves in inferno positae, mors pastor
est eis. Et dominabuntur eis recti mane.</hi> </p>
        </div3>
<div3>
          <head>4.</head>
          <p>
 Puto jam planum esse istum versum, quia praelocuti
sumus: <hi>Dominabuntur eis recti mane.</hi> Tolera
noctem, desidera mane. Ne putes quia nox habet vitam,
et mane non habet vitam. Ergo qui dormit vivit,
et qui surgit non vivit? Nonne qui dormit morti similior
est? Et qui sunt qui dormiunt? Quos excitat
apostolus Paulus, si tamen velint evigilare. Quibusdam
enim dicit: <hi>Surge qui dormis, et exsurge a mortuis,
et illuminabit te Christus <note>(Ephes. V, 14)</note>
          </hi>. Qui
ergo illuminantur a Christo, jam vigilant, sed nondum
apparet fructus vigiliarum: mane apparebit, id est,
cum saeculi hujus incerta transierint. Ipsa est enim
nox: non tibi enim videntur quasi tenebrae? Facit
male; vivit, floret, terret, honoratur: facit bene;
reprehenditur, blasphematur, accusatur, laborat, terretur:
quasi tenebrae sunt. In radice autem vigor,
fructus, opulentia: vita nondum est in ramis, sed
radix non aruit: similis arescenti est; sed tempus
venit, vestitur honore suo, fecundatur fructibus suis.
Tunc illi de quibus dictum est ut non eos zelemus:
quid enim de illis ait psalmus? <hi>Quoniam sicut fenum
cito arescent, et sicut olera prati cito cadent (Psal.
<pb n="0558"/>
XXXVI, 1, 2)</hi>: cadent, cum videbunt ad dexteram sanctos,
quibus laborantibus insultatur, et dicent intra
se poenitentiam agentes, sed poenitentiam seram et
infructuosam. Qui noluerunt modo agere fructuosam,
agent tunc infructuosam. Quid ergo dicent jam in poenitentia
infructuosa? <hi>Hi sunt quos aliquando in risum
habuimus, et in similitudinem improperii.</hi> Verba dico
libri de Sapientia: cognoscunt qui ea solent audire.
Verba enim sunt malorum futura, quando videbunt
judicem, et jam omnes fideles ad dexteram ejus, et
omnes sanctos ejus cum illo judicantes: hoc habent
dicere, verba ipsorum dicit Scriptura, <hi>Hi sunt quos
aliquando habuimus in risum, et in similitudinem
improperii; nos insensati, vitam illorum aestimabamus
insaniam <note>(Sap. V, 3, 4)</note>
          </hi>. Cum enim coeperit Deo quisque
vivere, mundum contemnere, injurias suas nolle
ulcisci, nolle hic divitias, non hic quaerere felicitatem
terrenam, contemnere omnia, Dominum solum cogitare,
viam Christi non deserere, non solum a Paganis
dicitur, Insanit; sed quod magis dolendum est, quia
et intus multi dormiunt et evigilare nolunt, a suis, a
Christianis audiunt, Quid pateris? Fratres mei, homini
viventi secundum viam Christi, qui dicit, Quid
pateris? putamus quid dicit? Horremus Judaeos, quia
dixerunt Domino Jesu Christo, <hi>Daemonium habes <note>(Joan. VIII, 48)</note>
          </hi>:
et quando audimus Evangelium recitari,
tundimus pectora nostra. Sceleratam rem dixerunt
Judaei Christo. <hi>Daemonium habes:</hi> age tu, christiane,
quando videris de corde hominis expulsum
diabolum, et inhabitare Christum, et dicis, Quid pateris?
daemonium tibi videtur habere? Dictum est et
de ipso Domino, quod insaniret, quando loquebatur
verba quae illi non caperent; dictum est, <hi>Insanit, daemonium
habet:</hi> et tamen aliqui evigilabant a somno,
et dicebant, <hi>Non sunt ista verba daemonium habentis <note>(Id. X, 20, 21)</note>
          </hi>.
Sic et modo, fratres, quamdiu ista
verba audiunt et gentes, et qui inhabitant orbem, et
terrigenae, et filii hominum, et dives et pauper, id est,
et qui pertinent ad Adam, et qui pertinent ad Christum,
alii dicunt, <hi>Daemonium habet;</hi> alii dicunt, <hi>Non
sunt ista verba daemonium habentis.</hi> Alii enim tenent
viam saeculi, et ista ad tempus audiunt - alii non frustra
audiunt, sed faciunt quod dictum est, <hi>Auribus
percipite qui habitatis orbem.</hi> Et cum agunt ista, incertus
 est fructus. Sed qui male agunt, et viam saeculi
eligunt, <hi>mors pastor est eis:</hi> qui autem eligunt viam
Dei, vita pastor est eis. Veniet ipsa vita judicatura,
et damnatura cum pastore suo eos quibus dicetur: <hi>Ite in ignem aeternum, qui praeparatus est diabolo et
angelis ejus.</hi> 
 Illi autem quibus insultatum est, et qui
irrisi sunt quia credebant, audient ab ipsa vita quam
habent pastorem: <hi>Venite, benedicti Patris mei, percipite
regnum quod vobis paratum est ab origine mundi <note>(Matth. XXV, 41, 34)</note>
          </hi>.
 <hi>Dominabuntur ergo eis recti,</hi> 
non modo, sed <hi>mane.</hi> Nemo dicat, Quare sum christianus?
impero nemini, imperem iniquis. Noli festinare:
<pb n="0559"/>
dominaberis, sed mane. <hi>Et auxilium eorum
veterascet in inferno a gloria eorum.</hi> Modo habent gloriam;
in inferno veterascent. Quod est <hi>auxilium eorum?</hi> 
Auxilium de pecunia, auxilium de amicis, auxilium
de virtute sua. Sed cum mortuus fuerit homo,
in illa die peribunt omnes cogitationes ejus <note>(Psal.
CXLV, 4)</note>. Quantam visus est gloriam habere inter homines,
cum viveret, tantam vetustatem et corruptionem
suppliciorum habebit, cum mortuus fuerit, apud
inferos.</p>
        </div3>
<div3>
          <head>5.</head>
          <p>
 <hi>[vers. 16.] Verumtamen Deus redimet animam
meam.</hi> Videte vocem sperantis de futuro: <hi>Verumtamen
Deus redimet animam meam.</hi> Forte vox est adhuc
volentis liberari de pressura. Nescio quis in carcere
est, dicit, Deus redimet animam meam: nescio quis
in catena, Deus redimet animam meam: nescio quis
periculum patitur in mari, jactatur fluctibus et saevientibus
tempestatibus, quid dicit? Deus redimet animam
meam. Liberari volunt ad istam vitam. Non est
ista vox hujus. Audi quid sequitur: <hi>Deus redimet animam
meam de manu inferni, cum acceperit me.</hi> Hanc
redemptionem dicit, quam Christus jam in se ostendit.
Descendit enim ad inferos, et ascendit in coelum.
Quod vidimus in capite, invenimus in corpore. Quod
enim credimus in capite, qui viderunt, ipsi nobis annuntiaverunt;
et per ipsos vidimus, quia unum corpus
omnes sumus <note>(I Cor. XII, 12, et Rom. XII, 5)</note>. Sed
meliores illi qui viderunt, nos deteriores quibus annuntiatum
est? Non hoc dicit ipsa vita, ipse pastor
noster. Insultat enim cuidam discipulo suo dubitanti,
et cicatrices palpare cupienti: et cum palpasset cicatrices,
et exclamasset, dicens, <hi>Dominus meus et Deus
meus;</hi> videns dubitantem discipulum, et intuens totum
orbem terrarum crediturum, <hi>Quia vidisti,</hi> inquit, <hi>credidisti: beati qui non vident, et credunt 
 <note>(Joan.
XX, 28, 29)</note>
          </hi>. <hi>Verumtamen Deus redimet animam meam
de manu inferni, cum acceperit me.</hi> Hic ergo quid?
Labor, pressura, tribulatio, tentatio: nihil aliud speres.
Ubi gaudium? in spe futura. Nam dicit Apostolus, <hi>Semper gaudentes.</hi> 
 In tantis tribulationibus, semper
gaudentes, semper tristes: semper gaudentes, quia
ipse dixit, <hi>Quasi tristes, semper autem gaudentes.</hi> Tristitia
nostra habet <hi>quasi;</hi> gaudium nostrum non habet <hi>quasi,</hi> 
 quia in spe certa est. Quare tristitia nostra <hi>quasi</hi> 
 habet? Quia sicut somnus transiet, <hi>et dominabuntur
recti mane.</hi> Novit enim Charitas Vestra, quia
qui somnium indicat, addit <hi>quasi.</hi> Quasi sedebam,
quasi loquebar, quasi prandebam, quasi equitabam,
quasi disputabam. Totum quasi; quia cum evigilaverit,
non invenit quod videbat. Quasi thesaurum inveneram,
dicit mendicus. Si <hi>quasi</hi> non esset, mendicus
non esset: sed quia <hi>quasi</hi> erat, mendicus est. Itaque
modo qui ad laetitias saeculares oculos aperiunt, et cor
claudunt, transit <hi>quasi</hi> eorum, et venit verum ipsorum. <hi>Quasi</hi> 
 ipsorum felicitas est saeculi, verum ipsorum
poena est. Nostrum autem <hi>quasi,</hi> tristitia est; gaudium
<pb n="0560"/>
non est <hi>quasi.</hi> Non enim ait Apostolus, Quasi gaudentes,
semper autem tristes; aut, Quasi tristes, et
quasi gaudentes: sed ait, <hi>Quasi tristes, semper autem
gaudentes. Sicut egeni:</hi> et ibi <hi>sicut,</hi> pro <hi>quasi,</hi> posuit <hi>Multos autem ditantes.</hi> 
 Et cum hoc diceret, nihil
habebat Apostolus: omnia sua dimiserat, divitias
nullas possidebat. Et quid secutus ait? <hi>Quasi nihil habentes:</hi> 
et ipsum nihil habere <hi>quasi</hi> Apostoli erat. <hi>Et
omnia possidentes <note>(II Cor. VI, 10)</note>
          </hi>: ibi non dixit <hi>quasi.</hi> 
Quasi egebat; non autem quasi, sed vere multos ditabat.
Quasi nihil habebat: non autem quasi, sed vere
omnia possidebat. Unde vere omnia possidebat? Quia
omnium Conditori adhaerebat. <hi>Verumtamen,</hi> inquit, <hi>Deus redimet animam meam de manu inferni, cum acceperit
me.</hi> </p>
        </div3>
<div3>
          <head>6.</head>
          <p>
 <hi>[vers. 17.]</hi> Quid igitur qui hic volunt florere?
Tu visurus es hominem florentem malum, et forte
titubabunt pedes tui, et dicturus es in anima tua,
Deus, ego novi facta hujus hominis, quae scelera fecit
iste homo, et ecce floret, terret, dominatur, extollitur,
caput illi non dolet, nihil in domo ejus diminutum
est: et timebis, quia credidisti, et forte dicit cor
tuum, Me miserum! puto sine causa credidi, Deus
non respicit res humanas. Excitat ergo nos Deus: et
quid dicit? <hi>Ne timueris, cum dives factus fuerit homo.</hi> 
Quare enim timebas, quia dives factus est homo? Timebas
ne sine causa crederes, ne forte perdidisses
laborem fidei tuae, et spem conversionis tuae: quia
forte incurrit tibi lucrum cum fraude, et potuisti, si
faceres ipsum lucrum cum fraude, dives esse, et non
laborare; et attendens quid minatus est Deus, temperasti
a fraude, et contempsisti lucrum: vides alium
fecisse lucrum de fraude, et nihil mali pati; et times
esse bonus. <hi>Ne timueris,</hi> ait tibi Spiritus Dei, <hi>cum dives
factus fuerit homo.</hi> Oculos non vis habere, nisi in
praesentia? Futura promisit qui resurrexit, pacem in
hac terra et requiem in hac vita non promisit. Omnis
homo requiem quaerit; bonam rem quaerit, sed non
in regione sua illam quaerit. Non est pax in hac vita:
in coelo nobis promissum est quod in terra quaerimus;
in futuro saeculo promissum est quod in isto saeculo
quaerimus.</p>
        </div3>
<div3>
          <head>7.</head>
          <p>
 <hi>[vers. 18.] Ne timueris cum dives factus fuerit
homo; et cum multiplicata fuerit gloria domus ejus.</hi> 
Quare, <hi>ne timueris? Quoniam non cum morietur, accipiet
omnia.</hi> Vides viventem, cogita morientem.
Quid hic habeat attendis, quid secum tollat attende.
Quid secum tollit? Multum auri habet, multum argenti
habet, multum praediorum, mancipiorum: moritur;
remanent illa, nescit quibus. Etsi enim dimittit
quibus vult, non servat quibus vult. Multi enim et
non sibi dimissa acquisierunt, et multi sibi dimissa
perdiderunt. Remanent ergo illa omnia, et tollit secum,
quid? Forte dicit aliquis: Illud secum tollit
unde involvitur, et quod illi erogatur ad pretiosum
et marmoratum sepulcrum, ad instruendam memoriam,
hoc secum tollit. Ego dico: Nec hoc; exhibentur
enim ista non sentienti. Si dormientem et
non vigilantem ornas, in lecto secum illa habet:
<pb n="0561"/>
forte ornamenta insunt in corpore jacentis, et forte
ille in somnis in pannis se videt. Quod sentit ei plus
est, quam quod non sentit. Quanquam et illud cum
evigilaverit non erit: tamen dormienti magis illud
erat quod in somnis videbat, quam illud quod non
sentiebat. Quid ergo, fratres (dicant sibi homines,
Erogetur ad mortem meam; quare dimitto haeredes
meos divites? Multa habebunt de meo, habeam et
ego aliquid de meo, in corpore meo), quid habebit
corpus mortuum? quid habebit caro putrescens?
quid habebit caro non sentiens? Si aliquid habuit dives
ille, cujus lingua sicca erat <note>(Luc. XVI, 24)</note>, tunc
habet homo aliquid de suo. Fratres, numquid sic legimus
in Evangelio, quia dives ille cum holosericis et
byssinis tegumentis apparebat in igne? Numquid qualis
erat in epulis ad mensam, talis erat et apud inferos?
Cum sitiret, et stillam desideraret, non ibi
erant illa omnia. Non ergo secum accipit homo omnia,
nec quod tollit sepultura, tollit secum mortuus.
Ubi enim sensus, ibi homo: ubi nullus sensus, non
est homo. Jacet vas quod continebat hominem, domus
quae habebat hominem. Corpus dicamus domum,
spiritum dicamus habitatorem domus. Spiritus
torquetur apud inferos: quid illi prodest, quia
corpus jacet in cinnamis et aromatibus, involutum
pretiosis linteis? Tanquam si dominus domus mittatur
in exsilium, et tu ornes parietes ipsius. Ille in exsilio
eget, et fame deficit, vix sibi unam cellam invenit
ubi somnum capiat, et tu dicis: Felix est, nam
ornata est domus illius. Quis te non aut jocari, aut
insanire arbitretur? Ornas corpus, torquetur spiritus.
Da aliquid spiritui, et dedisti aliquid mortuo. Sed
quid illi dabis, quando unam guttam desideravit, et
non accipit? Hic enim contempsit mittere ante se aliquid.
Quare contempsit? Quia haec via eorum scandalum
est illis. Non putavit vitam nisi praesentem,
non cogitavit nisi quemadmodum pretiosis vestibus
obvolutus sepeliretur. Ablata est ab illo anima ejus,
sicut Dominus dicit: <hi>Stulte, hac nocte auferetur anima
tua, et quae praeparasti, cujus erunt <note>(Id. XII, 20)</note>
          </hi>? Et
impletum est in illo quod iste psalmus dicit: <hi>Ne timueris,
cum dives factus fuerit homo, et cum multiplicata
fuerit gloria domus ejus: quoniam non cum morietur
accipiet omnia, neque simul descendet cum eo gloria
ejus.</hi> </p>
        </div3>
<div3>
          <head>8.</head>
          <p>
 <hi>[vers. 19.] Quoniam anima ejus in vita ipsius benedicetur.</hi> 
Intendat Charitas Vestra: <hi>Quoniam anima
ejus in vita ipsius benedicetur.</hi> Quamdiu vixit, bene
sibi fecit. Hoc dicunt omnes, sed falso dicunt. Benedictio
est ab animo benedicentis, non ab ipsa veritate.
Quid enim dicis tu? Quia manducavit et bibit, quia
fecit quod voluit, quoniam splendide epulatus est,
ideo secum fecit bene? Ego dico: Fecit secum male.
Non ego dico, sed Christus: Fecit secum male. Etenim
dives ille quando quotidie epulabatur splendide,
bene secum facere putabatur: cum autem coepit ardere
apud inferos, tunc inventum est male quod putabatur
bene. Quod enim manducaverat apud superos,
hoc digerebat apud inferos. Iniquitatem dico, fratres,
<pb n="0562"/>
quam epulabatur. Manducabat pretiosas epulas ore carnis,
ore cordis manducabat iniquitatem. Quod apud superos
ore cordis manducabat, hoc apud inferos in illis
suppliciis digerebat. Et quidem temporaliter manducaverat,
in aeternum male digerebat. Manducatur ergo
iniquitas? forte aliquis dicit: Quid est quod loquitur?
Manducatur iniquitas? Non ego dico, audi Scripturam: <hi>Sicut uva acerba dentibus vexatio est, et fumus
oculis, sic iniquitas utentibus ea 
 <note>(Prov. X, 26)</note>
          </hi>.
Qui manducaverit enim iniquitatem, id est, qui libenter
habuerit iniquitatem, non poterit manducare justitiam.
Panis enim justitia est. Quis est panis? <hi>Ego
sum panis vivus qui de coelo descendi <note>(Joan. VI, 41)</note>
          </hi>.
Ipse est panis cordis nostri. Quomodo qui manducat
ore corporis uvas acerbas, obrigescunt et obstupescunt
dentes ejus, et minus idoneus fit ad manducandum
panem, et remanet illi laudare quod videt, et
manducare non posse: sic et qui iniquitate usus est,
et pastus peccatis in corde, incipit non posse manducare
panem, laudat verbum Dei, et non facit.
Unde non facit? Quia cum coeperit facere, laborat;
quomodo sentimus laborare dentes post uvas acerbas,
cum coeperimus panem manducare. Sed quid faciunt
illi quibus obstupuerunt dentes? Temperant se aliquantum
ab uvis acerbis, et redeunt dentes ad stabilitatem
suam, et incumbunt pani. Sic et nos laudamus
justitiam: sed si volumus manducare justitiam, temperemus
nos ab iniquitatibus; et nascitur in corde
non solum delectatio laudandi justitiam, sed etiam facilitas
manducandi. Nam si dicit Christianus, Deus
novit quia delectat me, sed non possum facere: quassatos
dentes habet, diu manducavit iniquitatem. Ergo
et justitia manducatur? Si non manducaertur, non
diceret Dominus: <hi>Beati qui esuriunt et sitiunt justitiam <note>(Matth. V, 6)</note>
          </hi>.
Ergo <hi>quoniam anima illius in vita ipsius
benedicetur:</hi> in vita benedicetur, in morte torquebitur.</p>
        </div3>
<div3>
          <head>9.</head>
          <p>
 <hi>Confitebitur tibi, cum bene feceris ei.</hi> Attendite et
pascimini, haereat in cordibus vestris; manducate,
videte tales, et nolite esse tales: cavete talia verba. <hi>Confitebitur tibi, cum bene feceris ei.</hi> 
 Quam multi sunt
christiani, fratres, qui tunc Deo gratias agunt,
quando illis accidit lucrum! Hoc est, <hi>Confitebitur tibi,
cum bene feceris ei:</hi> laudabit te, et dicet, Vere quia
tu es Deus meus: liberavit me de carcere, confitebor
illi. Venit illi lucrum, confitetur; venit haereditas,
confitetur: patitur damnum, blasphemat. Qualis
filius es, qui quando te pater emendat, tunc tibi
displicet? Emendaret, nisi displiceres? aut si sic displiceres
ut odisset, vellet emendare? Gratias age
ergo emendatori, ut accipias haereditatem a Deo qui
te emendat. Erudiris enim, cum emendaris. Sed
multum emendat, quia magnum est quod habes accipere.
Nam si appendas quod emendaris cum eo
quod accepturus es, invenies quia nihil est quod
<pb n="0563"/>
emendaris. Apostolus Paulus hoc dicit: <hi>Etenim quod
ad praesens est temporale leve tribulationis nostrae, juxta
incredibilem modum aeternum gloriae pondus operatur
nobis.</hi> Sed quando? <hi>Non respicientibus,</hi> inquit, <hi>quae
videntur, sed quae non videntur; non quae temporalia,
sed quae aeterna. Quae enim videntur, temporalia sunt;
quae autem non videntur, aeterna <note>(II Cor. IV, 17, 18)</note>
          </hi>.
Et iterum: <hi>Non sunt condignae passiones hujus temporis,
ad futuram gloriam quae revelabitur in nobis <note>(Rom.
VIII, 18)</note>
          </hi>. Quid est ergo quod pateris? Sed semper pateris.
Concedo. Ex quo natus es, per omnes aetates
tuas usque ad senectam tuam, quo usque morieris,
puta quia hoc pateris quod est passus Job; quod ille
passus est aliquot diebus, aliquis patiatur ab ipsa infantia:
quod pateris transit, finitur; quod accepturus es,
finem non habebit. Nolo jam aeques poenam cum praemio:
tempora aequa aeternitati, si potes.</p>
        </div3>
<div3>
          <head>10.</head>
          <p>
 <hi>Confitebitur tibi, cum bene feceris ei.</hi> Nolite esse
tales, fratres: videte quia propterea dicimus haec,
propterea cantamus, propterea tractatur, propterea
sudatur: nolite facere ista. Negotia vestra vos probant:
aliquando in negotio vestro auditis verum, et blasphematis,
Ecclesiam blasphematis. Quare? Quia
christiani estis. Si sic est, duco me in partem Donati:
paganus volo esse. Quare? Quia momordisti panem,
et dolent dentes. Quando videbas ipsum panem, laudabas;
coepisti manducare, et dolent dentes: id est,
quando audiebas sermonem Dei, collaudabas, cum
tibi dicitur, Fac hoc, blasphemas. Noli sic velle:
hoc dic, Bonus est panis, sed ego non possum illum
manducare. Nunc autem si oculis vides, laudas: cum
coeperis dentes premere, dicis, Malus est panis iste,
et qualis est ille qui illum fecit? Ita fit ut confitearis
Deum, quando tibi bene facit Deus; et mentiaris,
quando cantas, <hi>Benedicam Dominum in omni tempore,
semper laus ejus in ore meo <note>(Psal. XXXIII, 2)</note>
          </hi>. Exigitur
de corde tuo cantatio labiorum tuorum: cantasti in
Ecclesia, <hi>Benedicam Dominum in omni tempore:</hi> quomodo <hi>in omni tempore?</hi> 
 Si omni tempore lucrum, omni
tempore benedicitur: si aliquando est damnum, non
benedicitur, sed blasphematur. Certe benedicis in
omni tempore, certe laus ejus semper in ore tuo est?
Eris talis qualem modo describit; <hi>Confitebitur tibi, cum
bene feceris ei.</hi> </p>
        </div3>
<div3>
          <head>11.</head>
          <p>
 <hi>[vers. 20, 21.] Introibit usque in progenies patrum
suorum:</hi> id est, imitabitur patres suos. Quia iniqui
qui modo sunt, habent fratres, habent patres.
Antiqui iniqui, patres sunt praesentium; et modo qui
iniqui sunt, patres sunt posterorum iniquorum: quomodo
patres justorum antiqui justi, patres sunt justorum
qui modo sunt; et qui modo sunt, patres sunt eorum
qui futuri erunt. Ostendere voluit Spiritus sanctus quia
non est mala aequitas, quando ad illam murmuratur: sed
hi ab origine usque ad progeniem patrum patrem suum
<pb n="0564"/>
habent. Duos genuit Adam, et in uno iniquitas, in
uno justitia: iniquitas in Cain, justitia in Abel. Praevaluisse
videtur iniquitas super justitiam, quia occidit
Cain injustus Abel justum in nocte <note>(Gen. IV, 8)</note>.
Numquid mane? Sed <hi>dominabuntur eis recti mane.</hi> Veniet
mane, et videbitur ubi sit Abel, et ubi Cain. Sic
omnes qui secundum Cain, et sic omnes qui secundum
Abel usque in finem saeculi. <hi>Introibit usque in progenies
patrum suorum: usque in aeternum non videbit
lumen.</hi> Quia et hic cum esset, in tenebris erat, gaudens
falsis bonis, et non amans bona vera; et ideo
hinc ad tartarum ibit: a tenebris somniorum excipient
eum tenebrae tormentorum. Ergo <hi>usque in aeternum
non videbit lumen.</hi> Sed quare hoc? Quod posuit
in medio Psalmo, hoc et in fine: <hi>Homo cum in honore
esset, non intellexit; comparatus est jumentis insensatis,
et similis factus est illis.</hi> Vos autem, fratres, considerate
vos homines factos ad imaginem et similitudinem
Dei <note>(Id. I, 26)</note>. Imago Dei intus est, non est in
corpore: non est in auribus istis quas videtis, et oculis,
et naribus, et palato, et manibus, et podibus: sed
est facta tamen: ubi est intellectus, ubi est meus,
ubi ratio investigandae veritatis, ubi est fides, ubi
est spes vestra, ubi charitas vestra, ibi habet Deus
imaginem suam: vel ibi intelligitis et videtis quia ista
transeunt, quia sic dixit in alio psalmo, <hi>Quanquam
in imagine ambulet homo, tamen vane conturbatur:
thesaurizat, et nescit cui congregabit ea <note>(Psal. XXXVIII,
7)</note>
          </hi>. Non turbemini, quia qualiacumque sunt ista,
transitoria sunt, si homines ostis in honore positi,
et intelligitis. Nam si homines in honore positi non
intelligitis, comparamini jumentis insensatis, et similes
efficimini illis.
</p>
        </div3>
      </div1>

<div1>
        <head>IN PSALMUM XLIX ENARRATIO. SERMO AD PLEBEM.</head>
<div3>
          <head>1.</head>
          <p>
 <hi>[vers. 1.]</hi> Quantum nobis valeat sermo Dei
ad correctionem vitae nostrae, et ad speranda praemia
ejus poenasque metuendas, unusquisque in se metiatur
; et conscientiam suam ante oculos ejus sine
dolo ponat, nec sibi blandiatur in tanto periculo;
quoniam et ipse Dominus Deus noster videtis quia
nulli blanditur: et si consolatur nos promittendo
bona sua, et confirmando spem nostram; male viventibus
tamen, et contemnentibus verbum suum
omnino non parcit. Interroget se unusquisque cum
tempus est, et videat ubi sit, et aut perseveret in
bono, aut mutetur a malo. Sicut enim dicit in hoc
psalmo, non quicumque homo, aut quicumque angelus,
sed <hi>Deus deorum Dominus locutus est.</hi> Loquendo
autem quid egit? <hi>Vocavit terram a solis ortu usque ad
occasum.</hi> Qui vocavit terram a solis ortu usque ad
occasum, Dominus noster et Salvator est Jesus Christus.
<pb n="0565"/>
Verbum caro factum, ut inhabitaret in nobis.
Dominus ergo noster Jesus Christus Deus deorum
est; quia per ipsum facta sunt omnia, et sine ipso
factum est nihil. Verbum Dei, si Deus est, utique
Deus deorum est: utrum autem sit Deus, Evangelium
respondet, <hi>In principio erat Verbum, et Verbum
erat apud Deum, et Deus erat Verbum <note>(Joan. I, 14, 1)</note>
          </hi>.
Et si omnia per ipsum facta sunt, sicut consequenter
dicit, et dii si qui facti sunt, per ipsum facti sunt.
Unus enim Deus non factus, et vere Deus ipse solus.
Ipse autem solus Deus, Pater et Filius et Spiritus sanctus,
unus Deus.</p>
        </div3>
<div3>
          <head>2.</head>
          <p>
 Dii ergo quorum Deus est verus Deus, qui sunt,
aut ubi sunt? Dicit alius psalmus: <hi>Deus stetit in synagoga
deorum; in medio autem deos discernit.</hi> Adhuc
nescimus ne forte dii aliqui in coelo congregati sint,
et in eorum congregatione, hoc est enim in synagoga,
stetit Deus discernere illos. Videte in eodem psalmo
quibus dicat: <hi>Ego dixi, Dii estis, et filii Excelsi omnes:
vos autem ut homines moriemini, et sicut unus ex principibus
cadetis <note>(Psal. LXXXI, 1, 6, 7)</note>
          </hi>. Manifestum est
ergo, quia homines dixit deos, ex gratia sua deificatos,
non de substantia sua natos. Ille enim justificat,
qui per semetipsum non ex alio justus est; et ille deificat,
qui per seipsum non alterius participatione
Deus est. Qui autem justificat, ipse deificat, quia justificando,
filios Dei facit. <hi>Dedit enim eis potestatem filios
Dei fieri <note>(Joan. I, 12)</note>
          </hi>. Si filii Dei facti sumus, et
dii facti sumus: sed hoc gratiae est adoptantis, non
naturae generantis. Unicus enim Dei Filius Deus et
cum Patre unus Deus, Dominus et Salvator noster Jesus
Christus, in principio Verbum et Verbum apud
Deum, Verbum Deus. Caeteri qui fiunt dii, gratia
ipsius fiunt, non de substantia ejus nascuntur ut hoc
sint quod ille, sed ut per beneficium perveniant ad
eum, et sint cohaeredes Christi. Tanta enim charitas
est in illo haerede, ut voluerit habere cohaeredes.
Quis hoc avarus homo velit, habere cohaeredes? Sed
et qui in venitur velle, dividet cum eis haereditatem,
minus habens ipse dividens quam si solus possideret:
haereditas autem in qua cohaeredes Christi sumus,
non minuitur copia possessorum, nec fit angustior
numerositate cohaeredum; sed tanta est multis quanta
paucis, tanta singulis quanta omnibus. <hi>Videte,</hi> inquit
apostolus, <hi>qualem dilectionem nobis dedit Deus, ut filii
Dei vocemur et simus.</hi> Et in alio loco: <hi>Dilectissimi,
filii Dei sumus, et nondum apparuit quid erimus.</hi> Ergo
sumus in spe, nondum in re. <hi>Scimus autem,</hi> inquit, <hi>quoniam cum apparuerit, similes ei erimus, quoniam
videbimus eum sicuti est 
 <note>(I Joan. III, 1, 2)</note>
          </hi>. Unicus similis
nascendo, nos similes videndo. Non enim ita
similes ut ille, qui hoc est quod ille a quo genitus
est: nos enim similes, non aequales: ille quia aequalis,
ideo similis. Audivimus qui sint dii facti justificati,
quia filii Dei dicuntur; et dii qui non sunt dii,
quibus ille Deus deorum terribilis est. Dicit enim
alius psalmus: <hi>Terribilis est super omnes deos.</hi> Et
quasi quaereres, Quos deos? <hi>Quoniam omnes dii gentium
<pb n="0566"/>
daemonia <note>(Psal. XCV, 4, 5)</note>
          </hi>. Diis gentium, daemoniis
terribilis; diis a se factis, filiis amabilis. Proinde
confitentes majestatem Dei utrosque invenio, et daemonia
confessa sunt Christum, et fideles confessi sunt
Christum. <hi>Tu es Christus Filius Dei vivi,</hi> dixit Petrus <note>(Matth. XVI, 16)</note>.
 <hi>Scimus qui sis: tu es Filius Dei,</hi> 
dixerunt daemones <note>(Marc. V, 7)</note>. Parem audio confessionem,
sed non parem invenio dilectionem; imo
vero hic dilectionem, ibi timorem. Quibus ergo amabilis,
filii sunt; quibus terribilis, filii non sunt: quibus
amabilis, deos illos fecit; quibus terribilis, non
esse deos convincit. Hi enim dii fiunt, illi dii putantur:
hos deos facit veritas, illos error existimat.</p>
        </div3>
<div3>
          <head>5.</head>
          <p>
 <hi>Deus ergo deorum Dominus locutus est.</hi> Locutus
est multis modis. Per Angelos ipse locutus
est, per Prophetas ipse locutus est, per os proprium
ipse locutus est, per Apostolos suos ipse
locutus est, per fideles suos ipse loquitur, per humilitatem
nostram, cum aliquid verum dicimus,
ipse loquitur. Videte itaque, loquendo multipliciter,
multis modis, per multa vasa, per multa organa,
ipse tamen sonat ubique, tangendo, modificando,
inspirando: videte quid egerit. <hi>Locutus est</hi> enim, <hi>et
vocavit terram.</hi> Quam terram? An forte Africam? propter
eos qui dicunt, Ecclesia Christi pars Donati est,
Solam quidem Africam non vocavit, sed et Africam
non separavit. Qui enim <hi>vocavit terram a solis ortu
usque ad oceasum,</hi> nullas relinquens partes quas non
vocarit, in sua vocatione Africam invenit. Gaudeat
ergo in unitate, non superbiat in divisione. Bene dicimus
quia vox Dei deorum et in Africam venit, non
in Africa remansit. <hi>Vocavit</hi> enim <hi>terram a solis ortu
usque ad occasum,</hi> Non est ubi lateant insidiae haereticorum,
non habent in qua se umbra falsitatis abscondant:
nec enim est qui se abscondat a calore
ejus <note>(Psal. XVIII, 7)</note>. Qui terram vocavit, et totam terram
vocavit: qui terram vocavit, tantam vocavit
quantam fabricavit. Quid mihi exsurgunt pseudo-christi
et pseudoprophetae? quid est quod me verbis
captiosis illaqueare moliuntur, dicentes, <hi>Ecce hic est
Christus, ecce illic est <note>(Matth. XXIV, 23)</note>
          </hi>? Non audio
ostendentes partes: Deus deorum totum mihi ostendit:
qui <hi>vocavit terram a solis ortu usque ad occasum,</hi> 
totum redemit; partes autem calumniantes condemnavit.</p>
        </div3>
<div3>
          <head>4.</head>
          <p>
 <hi>[vers. 2.]</hi> Sed audierimus, a solis ortu usque ad
occasum vocatam terram: unde coepit vocare qui vocavit?
Et hoc audite: <hi>Ex Sion species decoris ejus.</hi> 
Certe concordat Psalmus Evangelio dicenti: <hi>Per
omnes gentes, incipientibus ab Jerusalem.</hi> Audi, <hi>Per
omnes gentes: Vocavit terram a solis ortu usque ad occasum.</hi> 
Audi, <hi>Incipientibus ab Jerusalem: Ex Sion species
decoris ejus.</hi> Ergo. <hi>Vocavit terram a solis ortu usque
ad occasum,</hi> concordat verbis Domini dicentis: <hi>Oportebat Christum pati, et resurgere a mortuis tertia
die, et praedicari in nomine ejus poenitentiam et remissionem
peccatorum per omnes gentes 
 <note>(Luc. XXIV, 46,
47)</note>
          </hi>. Omnes enim gentes sunt a solis ortu usque ad
occasum. Quod vero <hi>Ex Sion species decoris ejus,</hi> 
<pb n="0567"/>
quod inde coepit decus Evangelii ejus, quod inde
annuntiari coepit speciosus forma prae filiis hominum <note>(Psal. XLIV, 3)</note>,
concordat verbis Domini dicentis, <hi>Incipientibus ab Jerusalem.</hi> 
 Concinunt nova veteribus,
vetera novis: dicunt ad invicem seraphim duo, <hi>Sanctus,
sanctus, sanctus Dominus Deus Sabaoth <note>(Isai. VI,
3)</note>
          </hi>. Et consonant duo Testamenta, et unam vocem
habent duo Testamenta: audiatur vox concinentium
Testamentorum, non calumniantium exhaeredatorum.
Fecit ergo ista Deus deorum, <hi>Vocavit terram a solis
ortu usque ad occasum,</hi> ex Sion procedente specie
sua. Ibi enim erant discipuli, qui acceperunt Spiritum
sanctum quinquagesimo post resurrectionem ejus die
missum de coelo <note>(Act. II, 4)</note>. Inde Evangelium, inde
praedicatio, inde impletus orbis terrarum, et hoc in
gratia fidei.</p>
        </div3>
<div3>
          <head>5.</head>
          <p>
 Nam cum ipse Dominus venisset, quia passurus
venit, occultus venit: et cum esset fortis in se, infirmus
in carne apparuit. Oportebat enim eum videri,
ut non intelligeretur; contemni, ut occideretur. Erat
gloriae species in divinitate; sed haec latebat in carne.
Si enim cognovissent, nunquam Dominum gloriae
crucifixissent <note>(I Cor. II, 8)</note>. Sic ergo inter Judaeos,
inter inimicos ambulavit occultus, mira faciens, mala
patiens, donec suspenderetur in ligno; videntesque
pendentem Judaei magis magisque contemnerent, et
ante crucem caput agitantes, dicerent: <hi>Si Filius Dei
est, descendat de cruce <note>(Matth. XXVII, 38, 39)</note>
          </hi>. Occultus
ergo erat Deus deorum, et voces edebat magis ex
compassione nostra, quam ex majestate sua. Unde
enim illae voces, nisi ex nobis assumptae, <hi>Deus, Deus
meus, utquid me dereliquisti <note>(Psal. XXI, 2, et Matth.
XXVII, 46)</note>
          </hi>. Quando autem Pater Filium dereliquit,
aut Filius Patrem? Nonne unus Deus, Filius et Pater?
nonne verissimum, <hi>Ego et Pater unum sumus <note>(Joan.
X, 30)</note>
          </hi>? Unde ergo, <hi>Deus, Deus meus, utquid me dereliquisti,</hi> 
nisi quia in carne infirmitatis agnoscebatur
vox peccatoris? Qui enim suscepit similitudinem carnis
peccati <note>(Rom. VIII, 3)</note>, cur non susciperet similitudinem
vocis peccati? Occultus ergo Deus deorum et
cum inter homines ambulavit, et cum esurivit et sitivit,
et cum fatigatus sedit, et cum lassato corpore
dormivit, et cum apprehensus, et cum flagellatus, et
cum ante judicem positus, et cum superbienti respondit, <hi>Non haberes in me potestatem, nisi data fuisset desuper <note>(Joan. XIX, 11)</note>
          </hi>:
et quod ductus ad victimam,
coram tondente se non aperuit os suum <note>(Isai. LIII, 7)</note>,
et quod crucifixus, et quod sepultus, semper occultus
Deus deorum. Quid postea quam resurrexit? Mirati
discipuli et primo non crediderunt, donec tangerent
atque palparent <note>(Luc. XXIV)</note>. Sed caro resurrexerat,
quia caro mortua erat: divinitas quae mori non poterat,
adhuc etiam in carne resurgentis latebat. Videri
forma potuit, teneri membra, palpari cicatrices:
Verbum per quod facta sunt omnia, quis videt? quis
tenet? quis palpat? Et tamen Verbum caro factum
est, et habitavit in nobis <note>(Joan. I, 14)</note>. Et qui tenebat
<pb n="0568"/>
hominem Thomas, intelligebat ut poterat Deum. Palpatis
enim cicatricibus, exclamavit: <hi>Dominus meus et
Deus meus <note>(Joan. XX, 28)</note>
          </hi>. Ostendebat tamen Dominus
eam formam, eamque carnem quam in cruce viderant,
quae in sepultura posita fuerat. Fecit cum eis
quadraginta dies. Impiis Judaeis non se demonstravit:
illis demonstravit se, qui in eum crediderant antequam
crucifegeretur; ut quos crucifixus dimiserat titubantes,
resurgens faceret fortes. Deinde quadragesimo
die commendans Ecclesiam suam, id est vocatam
terram a solis ortu usque ad occasum, ne haberent
excusationem qui volunt in schismate deperire, ascendit
in coelum, dicens eis, <hi>Eritis mihi testes in Jerusalem</hi> 
(unde <hi>species decoris ejus), et in totam Judaeam et
Samariam, et usque in totam terram.</hi> His enim dictis,
nubes suscepit eum. Intuebantur illi quem noverant:
noverant tamen in humilitate, nondum in claritate.
Et cum ab eis iret in coelum, admoniti sunt voce
angelica dicente: <hi>Quid statis, viri Galilaei? Hic Jesus
quem videtis ire, sic veniet quemadmodum vidistis eum
euntem in coelum.</hi> Ascendit ergo: regressi illi laetantes,
manserunt in civitate, secundum ejus praeceptum,
donec implerentur Spiritu sancto <note>(Act. I, 3-12)</note>.
Quid autem dictum erat Thomae palpanti? <hi>Quia vidisti,
credidisti; beati qui non vident, et credunt <note>(Joan.
XX, 29)</note>
          </hi>. Praedicti sumus. Terra illa vocata a solis
ortu usque ad occasum non videt, et credit. Occultus
ergo Deus deorum, et eis inter quos ambulavit, et eis
a quibus crucifixus est, et eis ad quorum oculos resurrexit,
et nobis qui credimus in coelo sedentem,
quem non vidimus in terra ambulantem. Sed etsi videremus,
nonne hoc videremus quod Judaei viderunt
et crucifixerunt? Plus est quod non videntes Christum
credimus Deum, quam quod illi videntes nonnisi hominem
putaverunt. Illi denique male putando mortificaverunt,
nos bene credendo vivificamur.</p>
        </div3>
<div3>
          <head>6.</head>
          <p>
 <hi>[vers. 3.]</hi> Quid ergo, fratres? Ille Deus deorum,
et tunc occultus, et modo occultus, numquid semper
occultus? Non plane: audi sequentia: <hi>Deus manifestus
veniet.</hi> Qui venit occultus, veniet manifestus:
venit occultus judicandus, veniet manifestus judicaturus;
venit occultus ut ante judicem staret,
veniet manifestus ut etiam de judicibus judicet: <hi>Veniet manifestus et non silebit.</hi> 
 Quid enim? modo
silet? Et unde sunt quae dicimus? unde ista praecepta?
unde ista monita? unde ista tuba terroris?
Non silet, et silet: non silet a monendo, silet a vindicando;
non silet a praecepto, silet a judicio. Patitur
enim peccatores quotidie mala facientes, Deum
non curantes, non in conscientia sua, non in coelo,
non in terra: non eum latent haec omnia, et universaliter
omnes admonet, et quando aliquos flagellat in
terra, admonitio est, nondum damnatio. Silet ergo a
judicio, occultus in coelo est, adhuc interpellat pro
nobis: patiens est super peccatores, non exercens
iram, sed exspectans poenitentiam. Dicit alio loco:
<pb n="0569"/> <hi>Tacui, numquid semper tacebo 
 <note>(Isai. XLII, 14)</note>
          </hi>? Quando
ergo non tacebit, <hi>Deus manifestus veniet.</hi> Quis Deus? <hi>Deus noster.</hi> 
 Et ipse Deus, qui Deus noster: non enim
Deus est, qui non est noster Deus. Dii enim Gentium
daemonia: Deus Christianorum, verus Deus. Ipse veniet,
sed manifestus, non adhuc illudendus, non adhuc
exalapandus et flagellandus; veniet, sed manifestus,
non adhuc calamo in capite percutiendus, non
adhuc crucifigendus, occidendus, sepeliendus: quia
haec omnia occultus Deus pati voluit. <hi>Veniet manifestus,
et non silebit.</hi> </p>
        </div3>
<div3>
          <head>7.</head>
          <p>
 Quia vero ad judicium veniet, sequentia docent.
Ignis ante eum praeibit <note>(Psal. XCVI, 3)</note>. Timemus?
Mutemur, et non timebimus. Ignem palea timeat:
auro quid facit? Est autem nunc in potestate quid
facias, ne illud quod et te nolente venturum est, non
correctus experiaris. Si enim possemus facere, fratres,
ut dies judicii non veniret, puto quia nec sic
erat male vivendum. Si non veniret ignis die judicii,
et sola peccatoribus immineret separatio a facie Dei,
in qualibet essent affluentia deliciarum, non videntes
a quo creati sunt, et separati ab illa dulcedine
ineffabilis vultus ejus, in qualibet aeternitate et impunitate
peccati, plangere se deberent. Sed quid loquar,
aut quibus loquar? Haec amantibus poena est, non
contemnentibus. Qui dulcedinem sapientiae et veritatis
utcumque sentire coeperunt, noverunt quod dico,
quanta poena sit tantummodo a facie Dei separari:
qui autem illam dulcedinem non gustaverunt, si nondum
desiderant Dei faciem, timeant vel ignem; supplicia
terreant quem praemia non invitant. Vile tibi
est quod Deus pollicetur, contremisce quod minatur.
Veniet dulcedo praesentiae; non mutaris, non excitaris,
non suspiras, non desideras: amplexaris peccata
tua et delicias carnis tuae, stipulam ad te congeris,
veniet ignis. <hi>Ignis in conspectu ejus ardebit.</hi> Non erit
iste ignis sicut focus tuus; quo tamen si manum mittere
cogaris, facies quidquid voluerit qui hoc minatur.
Si tibi dicat, Scribe contra caput patris tui,
scribe contra capita filiorum tuorum; nam si non feceris,
manum tuam mitto in focum tuum: facies ne
ardeat manus tua, ne ardeat ad tempus membrum
tuum, non semper in dolore futurum. Minatur ergo
inimicus tam leve malum, et facis malum: minatur
Deus aeternum malum, et non facis bonum! Ad malum
faciendum nec minae te compellere deberent: a
bono faciendo nec minae te deterrere deberent. Minis
autem Dei, minis aeterni ignis prohiberis a malo,
invitaris ad bonum. Unde piget, nisi quia non credis?
Excutiat ergo unusquisque cor suum, et videat quid
ibi fides teneat. Si credimus futurum judicium, fratres,
bene vivamus. Tempus misericordiae nunc est,
tempus judicii tunc erit. Nemo dicet. Revoca me ad
priores annos. Poenitebit et tunc, sed frustra poenitebit:
modo poeniteat, cum fructus est poenitendi;
modo adhibeatur ad radices arboris cophinus stercoris,
cordis luctus et lacrymarum, ne veniat et
<pb n="0570"/>
eradicet <note>(Luc. XIII, 8)</note>. Cum enim eradicaverit, jam
ignis exspectatur. Modo etsi fracti sunt rami, possunt
rursus inseri: tunc omnis arbor quae non facit fructum
bonum, excidetur, et in ignem mittetur <hi>(Matth.
III, 10</hi>, <hi>Ignis in conspectu ejus ardebit.</hi> </p>
        </div3>
<div3>
          <head>8.</head>
          <p>
 <hi>Et in circuitu ejus tempestas valida.</hi> Valida tempestas,
ventilatura tam magnam aream. Hac tempestate
erit illa ventilatio, qua separabitur a sanctis
omne immundum, a fidelibus omnis simulatio, a piis
et trementibus verbum Dei omnis contemptor et superbus.
Modo enim mixtura quaedam jacet a solis
ortu usque ad occasum. Videamus ergo quomodo
faciet qui venturus est, tempestate illa quid facturus,
quae erit <hi>in circuitu ejus tempestas valida.</hi> Procul
dubio ista tempestas quamdam separationem factura
est. Ista est illa separatio, quam non exspectaverunt
qui antequam ad littus venirent, retia disruperunt <note>(Luc. V, 6)</note>.
In illa vero separatione fit quaedam malorum
et bonorum distinctio. Alii sunt enim sequentes
nunc Christum, expeditis humeris sine sarcina
curarum saecularium, qui non frustra audierunt, <hi>Si
vis esse perfectus, vade, vende omnia quae habes, et da
pauperibus, et habebis thesaurum in coelo, et veni, sequere
me:</hi> qualibus dicitur, <hi>Sedebitis super duodecim
sedes, judicantes duodecim tribus Israel <note>(Matth. XIX,
21, 28)</note>
          </hi>. Alii ergo erunt judicantes cum Domino: alii
vero judicandi, sed ad dexteram ponendi. Nam quia
erunt quidam judicantes cum Domino, habemus apertissimum
testimonium quod modo commemoravi: <hi>Sedebitis super duodecim sedes, judicantes duodecim
tribus Israel.</hi> </p>
        </div3>
<div3>
          <head>9.</head>
          <p>
 Sed dicit aliquis: duodecim illic Apostoli consedebunt,
non amplius. Ubi ergo erit apostolus Paulus?
Numquid inde separatus erit? Absit ut hoc dicamus,
absit ut hoc vel tacite cogitemus. Quid si ergo
in loco Judae ipse residebit? Sed manifestavit Scriptura
divina, quis in Judae loco sit ordinatus: Matthias
enim est expresse nominatus in Actibus Apostolorum,
ut de illo dubitare non possemus <note>(Act. I, 26)</note>.
Cadente ergo Juda, impletus est numerus duodenarius.
Cum ergo ille numerus duodenarius occupaverit
duodecim sedes, non judicabit Paulus apostolus? An
forte stans judicabit? Non ita est: non faciet hoc ille
justitiae retributor: non omnino stans judicabit qui
plus omnibus illis laboravit <note>(I Cor. XV, 10)</note>. Certe vel
iste unus apostolus Paulus cogit nos diligentius cogitare
et perscrutari, quare dictae sint duodecim sedes.
Invenimus enim et alios numeros in Scripturis multitudinem
significantes. Quinque virgines admittuntur,
quinque excluduntur <note>(Matth. XXV, 10, 12)</note>. Ubilibet
intellige virgines: sive in castitate atque integritate
cordis, ubi debet virgo esse tota Ecclesia, cui dicitur, <hi>Desponsavi vos uni viro, virginem castam exhibere
Christo 
 <note>(II Cor. XI, 2)</note>
          </hi>; sive in his feminis quae etiam
integritatem carnis dicatam habent Deo: numquid in
tot millibus solae quinque sunt? Sed in quinario numero
intelligitur continentia quinque sensuum carnis.
Etenim multis venit corruptio per oculos, multis per
aurem, multis per illicitum olfactum, multis per nefarium
<pb n="0571"/>
gustum, multis per adulterinum amplexum:
ab his omnibus quinque januis corruptionis quicumque
se continent, et sic continent ut in sua conscientia
gloriam habeant, non laudem ab hominibus exspectent,
quinque sunt virgines sapientes, habentes
oleum secum. Quid est, oleum habentes secum? Gloria
nostra haec est, testimonium conscientiae nostrae <note>(II Cor. I, 12)</note>.
Rursus ille qui apud inferos torquebatur: <hi>Habeo,</hi> 
 inquit, <hi>quinque fratres <note>(Luc. XVI, 28)</note>
          </hi>. Ibi intelligitur
populus Judaeorum sub lege positus: quia
Moyses legislator quinque libros conscripsit. Item
Dominus post resurrectionem jubet mitti retia in dexteram
partem, levantur pisces centum quinquaginta
tres. Et cum tam magni essent, ait evangelista, retia
non sunt disrupta <note>(Joan. XXI, 6, 11)</note>. Etenim ante
passionem jussit mitti retia, non dicens in dexteram
partem neque in sinistram: quia si in dexteram diceret,
solos bonos significaret; si in sinistram, solos
malos: ubi autem tacetur dextera et sinistra, mixti
capiuntur boni et mali. Capti sunt autem tunc, sicut
Evangelii veritas attestatur, tam multi ut retia rumperentur <note>(Luc. V, 6)</note>.
Significabat enim illa captura
hoc tempus: retia rupta significabant conscissiones et
conscissuras haereticorum et schismaticorum. Quod
autem post resurrectionem suam Dominus fecit, post
resurrectionem nostram nobis futurum significavit, in
illo numero regni coelorum, ubi nullus erit malus.
Propterea retia quae in dexteram partem missa sunt,
dexteros expresserunt, remotis sinistris. Numquid
tamen in illis dextris centum quinquaginta tres soli
justi erunt? Millia millium Scriptura significat <note>(Dan.
VII, 10)</note>. Legite Apocalypsim: duodecies duodena
millia fortasse, sicut ibi intelligitur, ex solo populo
Judaeorum futura sunt <note>(Apoc. VII, 4)</note>. Attendite martyrum
numerositatem: sola in proximo quae dicitur
Massa candida, plus habet quam centum quinquaginta
tres martyres. Postremo septem illa millia de
quibus respondetur Eliae, <hi>Reliqui mihi septem millia
virorum, qui non curvaverunt genua ante Baal <note>(III Reg.
XIX, 18)</note>
          </hi>, longe istum piscium numerum superant.
Centum ergo quinquaginta tres pisces non tantum
numerum sanctorum significat; sed universum sanctorum
et justorum numerum certa causa tanto numero
significat Scriptura, ut omnes intelligantur in
illis centum quinquaginta tribus pertinentes ad resurrectionem
vitae aeternae. Etenim Lex habet decem
praecepta: Spiritus autem gratiae, per quam solam
Lex impletur, septiformis legitur <note>(Isai. XI, 2, 3)</note>. Discutiendus
est ergo numerus, quid sibi velint decem
et septem: decem in praeceptis, septem in gratia
Spiritus sancti; per quam gratiam implentur praecepta.
Decem ergo et septem tenent omnes pertinentes
ad resurrectionem, ad dextram, ad regnum coelorum,
ad vitam aeternam; id est Legem implentes per gratiam
Spiritus, non quasi per opus suum aut per meritum
suum. Decem autem et septem, si numeres ab
uno usque ad decem et septem, addendo numeros
omnes gradatim, ut ad unum addas duo, addas tria,
<pb n="0572"/>
addas quatuor, ut fiant decem, addendo quinque ut
fiant quindecim, addendo sex ut fiant viginti unum,
addendo septem ut fiant viginti octo, addendo octo ut
fiant triginta sex, addendo novem ut fiant quadraginta
quinque, addendo decem ut fiant quinquaginta
quinque, addendo undecim ut fiant sexaginta sex,
addendo duodecim ut fiant septuaginta octo, addendo
tredecim ut fiant nonaginta unum, addendo quatuordecim
ut fiant centum quinque, addendo quindecim
ut fiant centum viginti, addendo sexdecim ut fiant
centum triginta sex, addendo decem et septem,
efficiuntur centum quinquaginta tria: invenies ingentem
numerum omnium sanctorum pertinere ad
hunc numerum piscium paucorum. Quomodo ergo in
quinque virginibus innumerabiles virgines, quomodo
in quinque fratribus illius qui torquebatur apud inferos
millia populi Judaeorum, quomodo in numero
centum quinquaginta trium piscium millia millium
sanctorum: sic in duodecim sedibus non duodecim
homines, sed magnus est numerus perfectorum.</p>
        </div3>
<div3>
          <head>10.</head>
          <p>
 Sed video quid consequenter requiratur a nobis:
Quomodo de quinque virginibus reddita est ratio,
quare ad quinque multae pertineant, et quare ad
quinque illos multi Judaei, et quare ad centum quinquaginta
tres multi perfecti, ostende quare et quomodo
ad duodecim sedes, non duodecim homines, sed
multi pertineant. Quid sibi volunt duodecim sedes,
quae significant omnes undique qui tam perfecti esse
potuerint, quam perfectis dictum est: <hi>Sedebitis super
duodecim sedes, judicantes duodecim tribus Israel?</hi> Et
quare omnes undique ad duodenarium numerum
pertinent? Quia ipsum undique quod dicimus, de toto
mundo dicimus: orbis autem terrarum quatuor designatis
partibus continetur, oriente, occidente, meridiano,
et aquilone: ab his omnibus partibus vocati
in Trinitate, et perfecti fide et praecepto Trinitatis,
quoniam ter quaterni duodecim fiunt, agnoscitis quare
ad totum orbem pertineant sancti, qui sedebunt super
duodecim sedes judicaturi duodecim tribus Israel; quia
et duodecim tribus Israel, totius Israel duodecim tribus
sunt. Sicut enim judicaturi ex toto mundo, sic et
judicandi ex toto mundo. Apostolus de se Paulus cum
argueret fideles laicos, quia judicia sua non ad Ecclesiam
deferebant, sed ad publicum pertrahebant eos
cum quibus habebant negotia, ait: <hi>Nescitis quia Angelos
judicabimus <note>(I Cor. VI, 3)</note>
          </hi>? Videte quemadmodum
judicem se fecit; non solum se, sed et omnes qui
recte judicant in Ecclesia.</p>
        </div3>
<div3>
          <head>11.</head>
          <p>
 Cum ergo manifestum sit, multos cum Domino
judicaturos, alios vero, non tamen ex aequo, sed pro
meritis judicandos; cum omnibus Angelis suis veniet,
quando ante eum congregabuntur omnes gentes <note>(Matth.
XXV, 31, 32)</note>, et inter omnes Angelos deputandi erunt
illi, qui tam perfecti fuerint ut sedentes super duodecim
sedes judicent duodecim tribus Israel. Etenim
homines dicti sunt angeli: Apostolus de se dicit, <hi>Sicut
angelum Dei suscepistis me <note>(Gal. IV, 14)</note>
          </hi>. De Joanne
Baptista dicitur: <hi>Ecce mitto angelum meum ante faciem
tuam, qui praeparabit viam tuam ante te (Malach. III,
<pb n="0573"/>
1, et Matth. XI, 10)</hi>. Ergo cum omnibus Angelis veniens,
simul secum habebit et sanctos. Aperte enim
dicit et Isaias: <hi>Veniet ad judicium cum senioribus populi <note>(Isai. III, 14)</note>
          </hi>.
Isti ergo seniores populi, isti jam
Angeli nominati, ista millia multorum perfectorum
de toto orbe venientium, coelum vocantur. Illa vero,
terra, sed fructuosa. Quae terra fructuosa? In dextra
ponenda, cui dicetur, <hi>Esurivi, et dedistis mihi manducare:</hi> 
vere terra fructuosa, cui gaudet Apostolus,
quando ei miserunt ad necessitates ejus: <hi>Non quia
quaero datum,</hi> inquit, <hi>sed requiro fructum.</hi> Et gratias
agit dicens: <hi>Quia tandem aliquando repullulastis pro
me sapere <note>(Philipp. IV, 17, 10)</note>
          </hi>. <hi>Repullulastis</hi> ut arboribus
dicit, quae sterilitato quadam exaruerant. Veniens
itaque Dominus ad judicium, ut jam Psalmum,
fratres, audiamus, quid facturus est? <hi>Advocabit coelum
sursum:</hi> coelum, omnes sanctos perfectos judicaturos;
advocabit eos sursum, sessores secum judicaturos
duodecim tribus Israel. Quomodo enim <hi>Advocabit coelum
sursum,</hi> cum semper sursum sit coelum? Sed quos
hic coelum dicit, eosdem coelos alibi appellat. Quos
coelos? Qui enarrant gloriam Dei: <hi>Coeli</hi> enim <hi>enarrant
gloriam Dei:</hi> de quibus dicitur, <hi>In omnem terram
exiit sonus eorum, et in fines orbis terrae verba eorum <note>(Psal. XVIII, 2, 5)</note>
          </hi>.
Videte enim discernentem Dominum
in judicio: <hi>Advocabit coelum sursum, et terram
discernere populum suum.</hi> A quibus, nisi a malis? De
quibus hic postea non fit mentio, jam tanquam dijudicatis
ad poenam. Istos bonos vide, et distingue. <hi>Advocabit
coelum sursum, et terram discernere populum suum.</hi> 
Vocat et terram, non tamen concernendam, sed discernendam.
Primo enim concretos vocavit, quando <hi>locutus est Deus deorum, et vocavit terram a solis ortu
usque ad occasum;</hi> 
 nondum discreverat: servi illi
missi erant invitare ad nuptias, qui congregaverant
bonos et malos <note>(Matth. XXII, 10)</note>. Cum vero Deus deorum <hi>manifestus veniet, et non silebit,</hi> 
 sic <hi>advocabit coelum
sursum,</hi> ut judicet cum illo. Quod enim coelum,
ipsi coeli; sicut quae terra, ipsae terrae; sicut quae
Ecclesia, ipsae Ecclesiae. <hi>Advocabit coelum sursum, et
terram discernere populum suum.</hi> Jam cum coelo terram
discernit, id est, coelum cum illo terram discernit.
Quomodo discernit terram? Ut alios ponat ad
dextram, alios ad sinistram. Terrae autem discretae
quid dicit? <hi>Venite benedicti Patris mei, percipite regnum
quod vobis paratum est ab origine mundi. Esurivi
enim, et dedistis mihi manducare,</hi> et caetera. Illi autem: <hi>Quando te vidimus,</hi> 
 inquiunt, <hi>esurientem?</hi> Et ille: <hi>Cum
uni ex minimis meis fecistis, mihi fecistis <note>(Id. XXV, 34-40)</note>
          </hi>.
Coelum terrae ostendit minimos suos jam sursum
vocatos, et ab humilitate exaltatos: <hi>Cum uni ex minimis
meis fecistis, mihi fecistis. Advocabit</hi> ergo <hi>coelum
sursum, et terram discernere populum suum.</hi> </p>
        </div3>
<div3>
          <head>12.</head>
          <p>
 <hi>[vers. 5.] Congregate illi justos ejus.</hi> Vox divina
et prophetica, videns futura tanquam praesentia,
exhortatur Angelos congregantes. Mittet enim Angelos
<pb n="0574"/>
suos, et congregabuntur ante eum omnes gentes <note>(Matth. XXV, 32)</note>.
 <hi>Congregate illi justos ejus.</hi> Quos justos,
nisi viventes ex fide, facientes opera misericordiae?
Etenim opera illa, justitiae opera sunt. Habes Evangelium: <hi>Cavete justitiam vestram facere coram hominibus,
ut videamini ab eis.</hi> 
 Et quasi quaereretur, Quam
justitiam? <hi>Cum ergo facis eleemosynam,</hi> 
 inquit <note>(Id. VI,
1, 2)</note>. Ergo eleemosynas opera justitiae esse significavit.
Ipsos congregate justos ejus: eos congregate qui
compassi sunt inopi, qui intellexerunt super egenum
et pauperem: congregate illos, conservet eos Dominus,
et vivificet eos <note>(Psal. XL, 2, 3)</note>. <hi>Congregate illi
justos ejus: qui disponunt testamentum ejus super sacrificia:</hi> 
id est, qui cogitant de promissis ejus super
illa quae operantur. Ipsa enim sunt sacrificia, Deo dicente, <hi>Misericordiam volo plus quam sacrificium 
 <note>(Osee
VI, 6, et Matth. IX, 13)</note>
          </hi>. <hi>Qui disponunt testamentum
ejus super sacrificia.</hi> </p>
        </div3>
<div3>
          <head>13.</head>
          <p>
 <hi>[vers. 6.] Et annuntiabunt coeli justitiam ejus.</hi> 
Vere hanc justitiam Dei coeli nobis annuntiaverunt,
Evangelistae praedixerunt. Per illos audivimus futuros
quosdam ad dextram, quibus dicit paterfamilias, <hi>Venite,
benedicti Patris mei, percipite.</hi> Quid percipite? <hi>Regnum.</hi> 
 Pro qua re? <hi>Esurivi, et dedistis mihi manducare.</hi> 
Quid tam vile, quid tam terrenum, quam
frangere panem esurienti? Tanti valet regnum coelorum.
Frange esurienti panem tuum, et egenum sine
tecto induc in domum tuam; si videris nudum, vesti <note>(Isai. LVIII, 7)</note>.
Sed non habes facultatem frangendi panem,
non habes domum quo inducas, non habes vestem
qua cooperias: da calicem aquae frigidae <note>(Matth. X,
42)</note>, mitte duo minuta in gazophylacium <note>(Marc. XII,
42)</note>. Tantum emit vidua duobus minutis, quantum emit
Petrus relinquens retia <note>(Matth. IV, 20)</note>, quantum emit
Zacchaeus dando dimidium patrimonium <note>(Luc. XIX, 8)</note>.
Tanti valet, quantum habueris. <hi>Annuntiabunt coeli justitiam
ejus. quoniam Deus judex est.</hi> Vere judex, non
concernens, sed discernens. Novit enim Dominus
qui sunt ejus <note>(II Tim. II, 19)</note>. Etsi grana latent in palea,
agricolae nota sunt. Nemo timeat esse granum
etiam inter paleam; non falluntur oculi ventilatoris
nostri. Noli timere, ne illa tempestas quae erit in circuitu
ejus, concernat te cum palea. Certe valida erit
tempestas; nullum tamen granum tollet a parte tritici
ad paleam: quia non quilibet rusticus cum tridente,
sed Deus Trinitas judex est. <hi>Et annuntiabunt coeli justitiam
ejus: quoniam Deus judex est.</hi> Eant coeli, annuntient
coeli, in omnem terram exeat sonus eorum,
et in fines orbis terrae verba eorum <note>(Psal. XVIII, 5)</note>:
et dicat illud corpus, <hi>De finibus terrae ad te clamavi,
cum angeretur cor meum <note>(Psal. LX, 3)</note>
          </hi>. Modo enim
concretum gemit, discretum gaudebit. Clamet ergo,
et dicat: <hi>Ne comperdas cum impiis animam meam, et
cum viris sanguinum vitam meam <note>(Psal. XXV, 9)</note>
          </hi>. Non
comperdit, quia Deus judex est. Clamet illi, et dicat, <hi>Judica me, Domine, et discerne causam meam de gente
non sancta 
 <note>(Psal. XLII, 1)</note>
          </hi>: dicat, faciet ille: congregabuntur
<pb n="0575"/>
ei justi ejus. Vocavit terram, ut discernat
populum suum.</p>
        </div3>
<div3>
          <head>14.</head>
          <p>
 <hi>[vers. 7.] Audi, populus meus, et loquor tibi.</hi> 
Ille qui veniet et non silebit, videte quia et modo, si
auditis, non silet: <hi>Audi, populus meus, et loquar
tibi.</hi> Nam si non audis, non loquar tibi. <hi>Audi et loquar
tibi.</hi> Nam si non audis, etsi loquar, non tibi. Quando
ergo tibi loquar? Si audis. Quando audis? Si populus
meus es. <hi>Audi</hi> enim, <hi>populus meus:</hi> non audis, si populus
alienus. <hi>Audi, populus meus, et loquar tibi;
Israel, et testificabor tibi.</hi> Israel, audi; populus meus,
audi. Israel nomen electionis est: <hi>Non vocaberis,</hi> 
ait, <hi>Jacob, sed vocaberis Israel <note>(Gen. XXXII, 28)</note>
          </hi>. Ergo
audi sicut Israel, sicut videns Deum; etsi nondum
specie, sed jam fide. Hoc enim interpretatur Israel,
Videns Deum. Qui habet aures audiendi, audiat <note>(Matth. XI, 15)</note>;
et qui habet oculos videndi, videat. <hi>Audi, Israel, et testificabor tibi.</hi> 
 Quod sursum dixit, <hi>populus meus;</hi> 
 hoc in consequenti, <hi>Israel:</hi> et quod
dixit sursum, <hi>loquar tibi;</hi> hoc in consequenti, <hi>testificabor
tibi.</hi> Quid loquetur Dominus Deus noster populo
suo? Israeli suo quid testificabitur? Audiamus: <hi>Deus,
Deus tuus ego sum.</hi> Deus ego sum, et Deus tuus sum.
Quomodo <hi>Deus ego sum?</hi> Sicut Moysi dictum est, <hi>Ego
sum qui sum <note>(Exod. III, 14)</note>
          </hi>. Quomodo <hi>Deus tuus
sum?</hi> Ego sum Deus Abraham, et Deus Isaac, et Deus
Jacob. Sum Deus, et tuus sum Deus: et si tuus non
sim Deus, sum Deus. Bono meo sum Deus, malo tuo
non sum Deus tuus. Etenim <hi>Deus tuus,</hi> ei proprie dicitur
quem familiarius habet Deus, tanquam in mancipio
suo, tanquam in peculio suo. <hi>Deus, Deus tuus
sum ego.</hi> Quid vis amplius? Praemium quaeris a Deo,
ut aliquid tibi det Deus, ut quod tibi dederit tuum
sit? Ecce ipse Deus qui dabit, tuus est. Quid eo ditius?
Dona quaerebas, ipsum donatorem habes. <hi>Deus, Deus tuus ego sum.</hi> </p>
        </div3>
<div3>
          <head>15.</head>
          <p>
 <hi>[vers. 8.]</hi> Quid quaerit ab homine, videamus.
Deus noster, imperator et rex noster, quod vectigal
nobis indicit; quoniam voluit esse rex noster, et voluit
nos esse provinciam suam? Audiamus indictiones
ejus. Non trepidet pauper sub indictione Dei: quod
sibi Deus dari indicit, ipse prius donat qui indicit:
vos tantum devoti estote. Non exigit Deus quod non
dedit, et omnibus dedit quod exigit. Quid enim exigit?
Audiamus jam: <hi>Non super sacrificia tua arguam
te.</hi> Non tibi dicam: Quare non mihi pinguem taurum
mactasti? quare non de grege tuo optimum hircum
elegisti? quare aries ille ambulat in ovibus tuis, et in
ara mea non ponitur? Non dicam: Inspice agros tuos
et chortem tuam, et parietes tuos, quaerendo quid
mihi des. <hi>Non super sacrificia tua arguam te.</hi> Quid
ergo? Non acceptas sacrificia mea? <hi>Holocausta autem
tua in conspectu meo sunt semper.</hi> Holocausta quaedam,
de quibus in alio psalmo dicitur, <hi>Si voluisses sacrificium,
dedissem utique; holocaustis non delectaberis:</hi> 
et rursus convertit se, <hi>Sacrificium Deo spiritus
contribulatus; cor contritum et humiliatum Deus non
<pb n="0576"/>
spernit.</hi> Quae sunt ergo holocausta quae non spernit?
Quae holocausta quae in conspectu ejus sunt semper? <hi>Benigne,</hi> 
 inquit, <hi>fac, Domine, in bona voluntate tua Sion,
et aedificentur muri Jerusalem: tunc acceptabis sacrificium
justitiae oblationes et holocausta <note>(Psal. L, 18-21)</note>
          </hi>.
Dicit quaedam holocausta Deum acceptaturum. Quid
est autem holocaustum? Totum igne absumptum: <foreign xml:lang="greek">καῦσις</foreign>
 incensio est, <foreign xml:lang="greek">ὅλον</foreign> totum est: holocaustum autem
est totum igne absumptum. Est quidam ignis
flagrantissimae charitatis: animus inflammetur charitate,
arripiat eadem charitas membra in usum
suum, non ea permittat militare cupiditati, ut totus
exardescat igne amoris divini qui vult offerre Deo
holocaustum. Talia <hi>holocausta tua in conspectu meo
sunt semper.</hi> </p>
        </div3>
<div3>
          <head>16.</head>
          <p>
 <hi>[vers. 9.]</hi> Adhuc iste Israel forte non intelligit
quae holocausta ejus in conspectu suo habeat semper,
et adhuc de bobus, de ovibus, de hircis cogitat: non
cogitet; <hi>Non accipiam de domo tua vitulos.</hi> Holocausta
nominavi; jam animo et cogitatione ad terrenos greges
currebas, inde pingue mihi aliquid eligebas: <hi>Non
accipiam de domo tua vitulos.</hi> Praenuntiat Testamentum
novum, ubi omnia illa sacrificia vetera cessaverunt.
Erant enim tunc praenuntiantia futurum quoddam
sacrificium, cujus sanguine mundaremur. <hi>Non
accipiam de domo tua vitulos, neque de gregibus tuis
hircos.</hi> </p>
        </div3>
<div3>
          <head>17.</head>
          <p>
 <hi>[vers. 10.] Quoniam meae sunt omnes bestiae silvae.</hi> 
Quid a te quaeram quod ego condidi? Magisne est
hoc tuum cui possidere dedi, quam meum qui feci? <hi>Quoniam meae sunt omnes bestiae silvae.</hi> 
 Sed forte ait
ille Israel, Bestiae Dei sunt, illae bestiae ferae quas non
includo in chorte mea, quas non alligo ad praesepe
meum: caeterum bos ille et ovis et hircus, mea sunt
haec. <hi>Pecora in montibus et boves.</hi> Mea sunt illa quae
non possides, mea sunt ista quae possides. Si enim
servus meus es tu, totum peculium tuum meum est.
Neque enim est peculium Domini quod sibi servus
comparavit, et non erit peculium Domini quod ipse
Dominus servo creavit. Ergo meae sunt bestiae silvae
quas tu non cepisti; mea sunt et pecora in montibus
quae sunt tua, et boves qui sunt ad praesepe tuum:
omnia mea sunt, quia ego creavi ea.</p>
        </div3>
<div3>
          <head>18.</head>
          <p>
 <hi>[vers. 11.] Cognovi omnia volatilia coeli.</hi> Quomodo
cognovit? Appendit, numeravit. Quis nostrum
novit omnia volatilia coeli? Sed etsi alicui Deus det
notitiam omnium volatilium coeli, non sic ipse novit,
ut dat nosse homini. Alia est notitia Dei, alia hominis:
sicut alia possessio Dei, alia hominis; id est,
aliud est possidere Dei, aliud possidere hominis. Non
enim tu quod possides, totum habes in potestate, aut
quamdiu vivat bos tuus in tua potestate est, aut ut
non pereat, aut non pascatur. Apud quem summa potestas
est, summa et secreta cognitio est. Tribuamus
hoc Deo, laudantes Deum. Non audeamus dicere:
Quomodo novit Deus? Ne forte hoc a me, fratres
exspectetis ut explicem vobis quomodo cognoscat
Deus; hoc solum dico: non sic cognoscit ut homo,
non sic cognoscit ut angelus; et quomodo cognoscit,
<pb n="0577"/>
dicere non audeo, quoniam et scire non possum.
Unum tamen scio, quia et antequam essent omnia
volatilia coeli, noverat Deus quod fuerat creaturus.
Quae est illa notitia? O homo, videre coepisti volatilia,
postea quam plasmatus es, postea quam sensum videndi
accepisti. Haec volatilia de aqua nata sunt ad
verbum Dei, dicentis: <hi>Producant aquae volatilia <note>(Gen.
I, 20)</note>
          </hi>. Ubi noverat Deus quae imperabat ut aqua proferret?
Jam certe noverat quod crearat, et antequam
crearet noverat. Tanta est ergo notitia Dei, ut apud
ipsum essent quodam ineffabili modo antequam creata
essent: et a te exspectat ut accipiat quod antequam
crearet habebat? <hi>Cognovi omnia volatilia coeli,</hi> quae tu
mihi non potes dare. Quae tu mihi mactaturus es,
ego cognovi omnia: non quia feci cognovi, sed ut facerem. <hi>Et species agri mecum est.</hi> 
 Pulchritudo agri,
ubertas omnium in terra gignentium, <hi>mecum est,</hi> inquit.
Quomodo cum illo? Utrum et antequam fierent?
Cum illo enim erant omnia futura, et cum illo sunt
omnia praeterita: futura ita, ut non ei detrahantur
omnia praeterita. Cum illo sunt omnia cognitione
quadam ineffabilis Sapientiae Dei in Verbo constituta,
et ipsum Verbum omnia. An aliquo modo cum illo
est agri species, quia ipse ubique est, et ipse dixit: <hi>Coelum et terram ego impleo 
 <note>(Jerem. XXIII, 24)</note>
          </hi>? Quid
cum illo non est, de quo dicitur: <hi>Si ascendero in coelum,
tu illic es, et si descendero in infernum, ades <note>(Psal. CXXXVIII, 8)</note>
          </hi>?
Cum illo est totum: sed non sic
cum illo est, ut aliquam ex his quae creavit contagionem,
aut eorum indigentiam patiatur. Nam tecum est
forte columna juxta quam stas, et cum fatigatus fueris,
incumbis in eam. Indiges eo quod tecum est, non
indiget Deus agro qui cum illo est. Cum illo ager,
cum illo species terrae, cum illo species coeli, cum illo
omnia volatilia, quia ipse ubique. Et quare apud
ipsum omnia? Quia et antequam essent omnia, aut
crearentur, ei nota erant omnia.</p>
        </div3>
<div3>
          <head>19.</head>
          <p>
 <hi>[vers. 12.]</hi> Quis explicat, quis exponit illud
quod ei dicitur in alio psalmo, <hi>Quoniam bonorum
meorum non eges <note>(Psal. XV, 2)</note>
          </hi>? Non se egere a nobis
aliquo necessario dixit. <hi>Si esuriero, non dicam tibi.</hi> 
Non esuriet, neque sitiet, neque laborabit, neque obdormiet
qui custodit Israel <note>(Psal. CXX, 4)</note>. Sed ecce
secundum carnalitatem tuam loquor: quia tu cum
non manducaveris, famem patieris, forte putas et
Deum esurire ut manducet. Etsi esurierit, non tibi
dicit: omnia ante illum sunt, unde vult tellit quod
illi necessarium est. Dicta sunt haec ad convincendum
parvulum sensum, non quia professus est Deus esuriem
suam. Quanquam propter nos Deus ille deorum
et esurire dignatus est. Venit esurire et saginare,
venit sitire et potum dare, venit vestiri mortalitate et
vestire immortalitate, venit pauper divites facturus.
Etenim non perdidit divitias suas assumendo paupertatem
nostram, quia in illo sunt omnes thesauri
sapientiae et scientiae absconditi <note>(Coloss. II, 3)</note>. <hi>Si
esuriero, non dicam tibi, Meus est enim orbis terrae et
<pb n="0578"/>
plenitudo ejus.</hi> Noli ergo laborare quid mihi des, sine
labore habeo quod volo.</p>
        </div3>
<div3>
          <head>20.</head>
          <p>
 <hi>[vers. 13.]</hi> Quid ergo de gregibus tuis adhuc
cogitas? <hi>Numquid manducabo carnes taurorum, aut
sanguinem hircorum potabo?</hi> Audistis quid a nobis non
quaerat, qui nescio quid nobis vult indicere. Si de talibus
cogitabatis, jam auferte cogitationes vestras a
talibus rebus: nihil tale Deo offerre cogitetis. Si habes
taurum pinguem, occide pauperibus: manducent
ipsi carnes taurorum, etsi non bibent sanguinem hircorum.
Quod cum feceris, imputabit tibi ille qui
dixit, <hi>Si esuriero, non dicam tibi;</hi> et dicet tibi, <hi>Esurivi,
et dedisti mihi manducare <note>(Matth. XXV, 35)</note>
          </hi>. <hi>Numquid manducabo carnes taurorum, aut sanguinem
hircorum potabo?</hi> </p>
        </div3>
<div3>
          <head>21.</head>
          <p>
 <hi>[vers. 14.]</hi> Dic ergo, Domine Deus noster,
quid indicis populo tuo, Israeli tuo? <hi>Immola Deo sacrificium
laudis.</hi> Dicamus illi et nos: <hi>In me sunt,
Deus, vota tua, quae reddam laudis tibi <note>(Psal. LV, 12)</note>
          </hi>.
Expaveram ne aliquid indiceres quod esset extra me,
quod computabam in chorte mea, et a fure jam forte
ablatum erat. Quid mihi indicis? <hi>Immola Deo sacrificium
laudis.</hi> Ad me redeam, ubi inveniam quod immolem:
ad me redeam, in me inveniam laudis immolationem:
sit ara tua, conscientia mea. <hi>Immola
Deo sacrificium laudis.</hi> Securi sumus, non imus in
Arabiam thus quaerere, non sarcinas avari negotiatoris
excutimus: sacrificium laudis quaerit a nobie
Deus. Habebat hoc sacrificium laudis Zacchaeus in
patrimonio suo, habebat vidua in saccello suo, habebat
nescio quis pauper hospes in dolio suo; alius nec
in patrimonio, nec in saccello, nec in dolio aliquid
habebat, totum habebat in animo suo: salus domui
Zacchaei <note>(Luc. XIX, 8)</note>; et plus misit haec vidua quam
divites illi <note>(Marc. XII, 42)</note>; iste calicem aquae frigidae
porrigens <note>(Matth. X, 42)</note>, non perdet mercedem
suam; sed et pax in terra hominibus bonae voluntatis <note>(Luc. II, 14)</note>.
 <hi>Immola Deo sacrificium laudis.</hi> O sacrificium
gratuitum, gratia datum! Non quidem hoc emi
quod offerrem, sed tu donasti: nam nec hoc haberem. <hi>Immola Deo sacrificium laudis.</hi> 
 Et haec immolatio sacrificii
laudis, gratias agere illi a quo habes quidquid
boni habes, et cujus misericordia tibi dimittitur quidquid
tuum mali habes. <hi>Immola Deo sacrificium laudis:
et redde Altissimo preces tuas.</hi> Hoc odore Dominus delectatur. <hi>Redde Altissimo preces tuas.</hi> </p>
        </div3>
<div3>
          <head>22.</head>
          <p>
 <hi>[vers. 15.] Et invoca me in die tribulationis
tuae: et eximam te, et glorificabis me.</hi> Non enim praesumere
debes de viribus tuis, omnia auxilia tua mendacia
sunt. <hi>Me invoca in die tribulationis: eruam te,
et glorificabis me.</hi> Ad hoc enim permisi diem tribulationis
tibi fieri: quia forte si non tribulareris, non
invocares me; cum tribularis autem, invocas me; cum
invocas me, eximam te; cum eximam te, glorificabis
me, ut jam non discedas a me. Obtorpuerat quidam
et friguerat a fervore orationis, et dixit: <hi>Tribulationem
et dolorem inveni, et nomen Domini invocavi (Psal.
<pb n="0579"/>
CXIV, 3, 4)</hi>. Invenit tribulationem tanquam aliquid
utile; putruerat tabe peccatorum suorum, jam sine
sensu remanserat, invenit tribulationem tanquam
ustionem et sectionem. <hi>Inveni,</hi> inquit, <hi>tribulationem et
dolorem, et nomen Domini invocavi.</hi> Et quidem, fratres,
sunt tribulationes omnibus notae. Ecce istae quae
abundant in genere humano: alius damno affectus
plangit, alius orbitate percussus luget; alius patria
exsulatus moeret, et redire cupit, intolerabilem peregrinationem
deputans; alteri vinea grandinata est,
attendit ad labores suos, et consumptam omnem operam
incassum. Quando homo potest non contristari?
Inimicum patitur ex amico. Quae major miseria in genere
humano? Plangunt haec omnes, et dolent, et tribulationes
sunt istae: et in his omnibus invocant Dominum,
et recte faciunt. Invocent Deum, potens est
vel docere tolerandum, vel sanare toleratum. Novit
ille non sinere tentari nos supra quam possumus ferre <note>(I Cor. X, 13)</note>.
Invocemus Deum etiam in istis tribulationibus:
sed hae tribulationes inveniunt nos, sicut
in alio psalmo scriptum est, <hi>Adjutor in tribulationibus
quae invenerunt nos nimis <note>(Psal. XLV, 2)</note>
          </hi>: est quaedam
quam nos debemus invenire. Inveniant nos istae tribulationes:
est quaedam tribulatio quam nos debemus
quaerere, et invenire. Quae est ista? Ea ipsa in hoc
mundo felicitas, affluentia rerum temporalium: non
quidem ipsa tribulatio est; solatia sunt nostrae tribulationis.
Cujus tribulationis? Nostrae peregrinationis.
Hoc enim ipsum quod cum Deo nondum sumus, hoc
ipsum quod inter tentationes molestiasque versamur,
quod sine timore esse non possumus, tribulatio est:
non enim est illa securitas quae nobis promissa est.
Hanc tribulationem peregrinationis suae qui non invenerit,
ad patriam redire non cogitat. Tribulatio illa
est, fratres. Certe modo facimus bona opera, quando
porrigimus panem esurienti, donum peregrino, et caetera:
tribulatio est et haec. Invenimus enim miseros
super quos misericordiam facimus; et miserorum miseria
facit nos compatientes. Quanto melius ibi jam
esses, ubi non invenis esurientem quem pascas, ubi
non invenis peregrinum quem suscipias, non nudum
quem vestias, non aegrum quem visites, non litigantem
quem concordes? Omnia enim ibi summa sunt,
vera sunt, sancta sunt, aeterna sunt. Panis noster ibi
justitia est, potus noster ibi sapientia est, vestis nostra
ibi immortalitas est, domus nostra aeterna in coelis,
firmitas nostra immortalitas. Numquid aegritudo
subrepit? numquid lassitudo ad somnum trahit? Nulla
mors, nulla lis: ibi pax, quies, gaudium, justitia.
Nullus intrat inimicus, nullus labitur amicus. Quae ibi
quies! Si cogitemus, et attendamus ubi simus, et ubi
nos futuros esse promisit qui mentiri nescit, ex ipsa
ejus promissione invenimus in qua sumus tribulatione.
Hanc tribulationem nemo invenit, nisi qui
quaesierit. Sanus es, vide si miser es: nam facile est
ut qui aegrotat, sentiat se miserum: quando sanus es,
vide si miser es; quia cum Deo nondum es. <hi>Tribulationem
et dolorem inveni, et nomen Domini invocavi.
Immola</hi> ergo <hi>Deo sacrificium laudis.</hi> Lauda promittentem,
<pb n="0580"/>
lauda vocantem, lauda exhortantem, lauda
adjuvantem: et intellige in qua tribulatione positus
es. Invoca, erueris, glorificabis, permanebis.</p>
        </div3>
<div3>
          <head>23.</head>
          <p>
 <hi>[vers. 16.]</hi> Videte autem quod sequitur, fratres
mei. Jam enim nescio quis, quia dixerat illi Deus, <hi>Immola
Deo sacrificium laudis,</hi> et hoc quodammodo vectigal
indixerat, meditabatur sibi, et dicebat: Surgam
quotidie, pergam ad Ecclesiam, dicam unum hymnum
matutinum, alium vespertinum, tertium aut quartum
in domo mea; quotidie sacrifico sacrificium laudis,
et immolo Deo meo. Bene facis quidem, si hoc
facis: sed vide ne jam securus sis, quia jam hoc facis,
et forte lingua tua Deum benedicat, et vita tua
Deo maledicat. O popule meus, dicit tibi Deus deorum
Dominus qui locutus est, vocans terram a solis
ortu usque ad occasum, quamvis adhuc inter zizania
constitutus sis, <hi>immola sacrificium laudis Deo tuo, et
redde illi preces tuas:</hi> sed vide ne vivas male, et cantes
bene. Quare hoc? <hi>Peccatori</hi> enim <hi>dicit Deus: Utquid
tu enarras justitias meas, et assumis Testamentum
meum per os tuum?</hi> Videtis, fratres, cum quo tremore
ista dicamus. Assumimus Testamentum Dei per os nostrum,
et praedicamus vobis eruditionem et justitias Dei.
Et quid dicit peccatori Deus? <hi>Utquid tu?</hi> Prohibet ergo
praedicatores peccatores? Et ubi est illud: <hi>Quae dicunt
facite, quae autem faciunt, facere nolite <note>(Matth.
XXIII, 3)</note>
          </hi>? Ubi est illud: <hi>Sive veritate sive occasione Christus
annuntietur <note>(Philipp. I, 18)</note>
          </hi>? Sed haec dicta sunt,
ne timeant qui audiunt a quocumque audiant: non ut
securi sint qui dicunt bona, et faciunt mala. Modo ergo,
fratres, vos securi estis: si bona auditis, Deum
auditis, per quemlibet audiatis. Sed noluit Deus sine
correptione dimittere illos qui dicunt; ne hoc solo quod
dicunt, securi sibi obdormiscant in mala vita, et dicant
sibi: Neque enim perdet nos Deus, per quorum
os voluit tanta bona dici populo suo. Imo vero audi quod
dicis, quicumque dicis; et qui vis te audiri, prior te
audi; et dic quod dicit in alio psalmo quidam: <hi>Audiam
quid loquatur in me Dominus Deus, quoniam loquetur
pacem populo suo <note>(Psal. LXXXIV, 9)</note>
          </hi>. Qualis ergo ego,
qui non audio quod in me loquitur, et volo ut alii audiant
quod per me loquitur? Audiam prior, audiam,
maximeque audiam quod loquitur in me Dominus Deus,
quoniam loquetur pacem populo suo. Audiam, et castigem
corpus meum, et servituti subjiciam, ne forte
aliis praedicans, ipse reprobus inveniar <note>(I Cor. IX, 27)</note>. <hi>Utquid tu enarras justitias meas?</hi> 
 Utquid tibi quod tibi
non prodest? Admonet illum ut audiat: non ut deponat
praedicationem, sed ut assumat obedientiam.
Tu vero utquid <hi>assumis Testamentum meum per os
tuum?</hi> </p>
        </div3>
<div3>
          <head>24.</head>
          <p>
 <hi>[vers. 17.] Tu vero odisti eruditionem.</hi> Odisti disciplinam.
Quando parco, cantas et laudas; quando
castigo, murmuras: quasi quando parco, sim Deus
tuus; et quando castigo, non sim Deus tuus. Ego
quos amo, arguo et castigo <note>(Apoc. III, 19)</note>. <hi>Tu
vero odisti eruditionem: et projecisti sermones meos
<pb n="0581"/>
post te.</hi> Quae dicuntur per te, projicis post te. <hi>Et
projecisti sermones meos post te:</hi> ubi non videantur a
te, sed onerent te. <hi>Et projecisti sermones meos post te.</hi> </p>
        </div3>
<div3>
          <head>25.</head>
          <p>
 <hi>[vers. 18.] Si videbas furem, concurrebas ei, et
cum adulteris portionem tuam ponebas.</hi> Ne forte diceres:
Non feci furtum, non feci adulterium. Quid,
si placuit tibi qui fecit? Nonne ipso placito concurristi?
nonne portionem tuam cum illo qui fecit, laudando
posuisti? Hoc est enim, fratres, concurrere
cum furo, et ponere cum adultero portionem tuam:
quia etsi non facis, et laudas quod fit, astipulator
es facti; quoniam laudatur peccator in desideriis animae
suae, et qui iniqua gerit, benedicitur <note>(Psal. IX, 3)</note>.
Non facis mala, laudas mala facientes. Hoc enim parvum
malum est? <hi>Cum adulteris portionem tuam ponebas.</hi> </p>
        </div3>
<div3>
          <head>26.</head>
          <p>
 <hi>[vers. 19.] Os tuum abundavit malitia, et lingua
tua amplexa est dolositatem.</hi> Malevolentiam et dolositatem,
fratres, quorumdam hominum dicit, qui per
adulationem, quamvis sciant mala esse quae audiunt,
ne offendant eos a quibus audiunt, non solum non reprehendendo,
sed tacendo consentiunt. Parum est,
quia non dicunt, Male fecisti; sed dicunt, Et bene fecisti:
et norunt malum esse; sed abundat os eorum
malitia, et lingua eorum amplexatur dolositatem. Dolositas
est fraus quaedam in verbis, aliud promendi,
aliud sentiendi. Non ait, Lingua tua admisit dolositatem,
aut, perpetravit dolositatem; sed ut ostenderet
tibi quamdam delectationem in ipso malo facto, <hi>amplexa
est,</hi> dixit. Parum est quia facis; et delectaris:
laudas in promptu, irrides apud te. Praecipitas hominem
incaute vitia sua proferentem, et an sint vitia nescientem:
tu qui scis vitium esse, non dicis, Quo irruis?
Si illum videres ambulare incautum in tenebris
ubi tu puteum esse scires, et taceres, qualis esses?
nonne inimicus deputareris animae ejus? Et tamen si
in puteum caderet, non anima, sed corpore moreretur.
Praecipitat se in vitia sua, praedicat apud te mala
facta sua; tu nosti mala esse, et laudas, et irrides apud
te. O si convertatur aliquando ad Deum ille quem irrides,
et quem corripere noluisti, et dicat: Confundantur
qui dicunt mihi, Euge, euge <note>(Psal. XXXIX, 16)</note>. <hi>Et
lingua tua amplexa est dolositatem.</hi> </p>
        </div3>
<div3>
          <head>27.</head>
          <p>
 <hi>[vers. 20.] Sedens adversus fratrem tuum detrahebas.</hi> 
Et ipsum <hi>sedens</hi> ad hoc pertinet quod superius
dixit, <hi>amplexa est.</hi> Qui enim stans aut transiens facit,
non cum voluptate facit: qui vero ad hoc sedet, quantum
otium quaerit ut faciat! <hi>Sedens adversus fratrem
tuum detrahebas:</hi> ipsam detractionem malam diligenter
faciebas, sedendo faciebas; volebas ibi occupari,
amplexabaris malum tuum, osculabaris dolum tuum. <hi>Sedens adversus fratrem tuum detrahebas: et adversus
filium matris tuae ponebas scandalum.</hi> 
 Quis est <hi>filius matris?</hi> 
nonne frater? Hoc ergo repetere voluit, quod superius
dixerat, <hi>fratrem tuum.</hi> An aliquam distinctionem
nobis intelligendam insinuavit? Plane, fratres,
puto esse distinguendum. Frater adversus fratrem detrahit,
verbi gratia, ut puta quasi firmus et alicujus
jam momenti doctor et doctus, detrahit fratri suo,
<pb n="0582"/>
forte bene docenti et bene ambulanti: est autem alius
infirmus; adversus illum ponit scandalum huic detrahendo.
Etenim cum detrahitur bonis ab his qui videntur
alicujus momenti esse et docti esse, in scandalum
cadunt infirmi qui adhuc nesciunt judicare. Ideo infirmus
ille <hi>filius matris</hi> dictus est, nondum patris, adhuc
lacte indigens et uberibus adhaerens. Portatur adhuc
sinu matris Ecclesiae, non valet accedere ad solidum
cibum mensae patris sui, sed de ubere matris
victum trahit, ignarus judicandi, quoniam adhuc animalis
atque carnalis est. <hi>Spiritualis enim omnia dijudicat;
animalis autem homo non percipit ea quae sunt
Spiritus Dei, quoniam stultitia est illi <note>(I Cor. II, 15, 14)</note>
          </hi>.
Talibus dicit Apostolus: <hi>Non potui loqui vobis quasi
spiritualibus, sed quasi carnalibus: tanquam parvulis
in Christo lac vobis potum dedi, non escam; neque enim
poteratis, sed nec adhuc quidem potestis <note>(Id. III, 1, 2)</note>
          </hi>.
Mater vobis fui: quomodo dicitur alio loco, <hi>Factus
sum parvulus in medio vestrum, tanquam nutrix fovens
filios suos <note>(I Thess. II, 7)</note>
          </hi>. Non nutrix nutriens filios
alienos, sed nutrix fovens filios suos. Sunt enim matres
quae cum pepererint, dant nutricibus: illae quae
pepererunt, non fovent filios suos, quia nutriendos
dederunt; illae autem quae fovent, non suos fovent, sed
alienos: iste vero ipse pepererat, ipse fovebat, nulli nutrici
quem pepererat committebat; dixerat enim, <hi>Quos
iterum parturio, donec Christus formetur in vobis <note>(Gal.
IV, 19)</note>
          </hi>. Fovebat ergo, et lactabat. Erant autem quidam
quasi docti et spirituales qui Paulo detraherent. <hi>Epistolae quidem, aiunt, graves et fortes sunt, praesentia
autem corporis infirma, et sermo contemptibilis 
 <note>(II Cor. X,
10)</note>
          </hi>: dicit ipse in Epistola sua quosdam detractores suos
ista dixisse. Sedebant, et adversus fratrem suum detrahebant,
et adversus lactandum illum filium matris
suae ponebant scandalum. Merito fecerunt ipsi matri
ut iterum parturiret. <hi>Et adversus filium matris tuae ponebas
scandalum.</hi> </p>
        </div3>
<div3>
          <head>28.</head>
          <p>
 <hi>[vers. 21.] Haec fecisti, et tacui.</hi> Ideo veniet Dominus
Deus noster, et non silebit. Modo, <hi>Haec fecisti,
et tacui.</hi> Quid est, <hi>tacui?</hi> A vindicta supersedi, severitatem
meam distuli, patientiam tibi prolongavi,
poenitentiam tuam diu exspectavi. <hi>Haec fecisti, et tacui.</hi> 
Ego autem cum ad hoc exspectarem ut te poeniteret,
secundum Apostolum dicentem, <hi>Tu autem secundum
duritiam cordis tui, et cor impoenitens, thesaurizas tibi
iram in die irae et revelationis justi judicii Dei <note>(Rom.
II, 5)</note>
          </hi>. <hi>Suspicatus es iniquitatem, quod ero tibi similis.</hi> 
Parum est quia mala facta tua placent tibi, placere
putas et mihi. Deum quia non pateris ultorem, vis tenere
participem, et tanquam corruptum judicem praedae
socium vis habere. <hi>Suspicatus es iniquitatem, quod ero
tibi similis:</hi> dum non vis tu mihi esse similis. <hi>Estote
enim,</hi> inquit, <hi>perfecti, sicut et Pater vester qui in coelis est,
qui facit solem suum oriri super bonos et malos <note>(Matth.
V, 48, 45)</note>
          </hi>. Hunc tu imitari noluisti, qui donat bona
et malis; ut sedens detrahas et bonis. <hi>Suspicatus es
iniquitatem, quod ero tibi similis. Arguam te.</hi> Quando <hi>Deus manifestus veniet, Deus noster, et non silebit, Arguam
te.</hi> 
 Et quid tibi faciam arguendo te? quid tibi
<pb n="0583"/>
faciam? Modo te non vides; facio ut videas te. Quia si
videres te, et displiceres tibi, placeres mihi: quia vero
non te videns placuisti tibi, displicebis et mihi et tibi;
mihi cum judicaberis; tibi, cum ardebis. Quid enim tibi
faciam, inquit? <hi>Constituam te ante faciem tuam.</hi> Quid
enim vis latere teipsum? In dorso tuo tibi es, non te
vides: facio ut te videas; quod post dorsum posuisti,
ante faciem ponam; videbis foeditatem tuam, non ut
corrigas, sed ut erubescas. Jam quia dicit ista, fratres,
desperandus est ille cui dicitur? Nonne illa civitas de
qua dictum est, <hi>Triduum, et Ninive evertetur,</hi> intra triduum
idonea fuit converti, orare, plangere, de poena
imminenti misericordiam promereri <note>(Jonae III, 4-10)</note>?
Audiant ergo qui tales sunt, dum licet audire et tacentem.
Veniet enim, et non silebit, et arguet, quando
correctioni locus nullus erit. <hi>Statuam te,</hi> inquit, <hi>ante
faciem tuam.</hi> Modo ergo tu fac, quisquis talis es, quod
tibi minatur facere Deus. Tolle te a tergo tuo, ubi te
videre non vis, dissimulans a factis tuis, et constitue
te ante te. Ascende tribunal mentis tuae, esto tibi judex,
torqueat te timor, erumpat a te confessio, et dic
Deo tuo: <hi>Quoniam iniquitatem meam ego cognosco, et
delictum meum ante me est semper <note>(Psal. L, 5)</note>
          </hi>. Quod
erat post te, fiat ante te: ne tu ipse postea a Deo
judice fias ante te, et non sit quo fugias a te.</p>
        </div3>
<div3>
          <head>29.</head>
          <p>
 <hi>[vers. 22.] Intelligite</hi> autem <hi>haec qui obliviscimini
Deum.</hi> Videte quia clamat, et non tacet, non
parcit. Oblitus eras Dominum, non cogitabas de vita
tua mala. Intellige quia oblitus es Dominum. <hi>Nequando
rapiat sicut leo, et non sit qui eruat.</hi> Quid est, <hi>sicut leo?</hi> 
 Sicut fortis, sicut potens, sicut ille cui nemo
resistere potest. Ad hoc retulit, ut diceret <hi>leo.</hi> Ponitur
enim in laude, ponitur et in vituperatione. Dictus
est leo diabolus: <hi>Adversarius vester,</hi> ait, <hi>tanquam
leo rugiens circumit quaerens quem devoret <note>(I Petr.
V, 8)</note>
          </hi>. Numquid quia ille leo dictus est propter immanem
saevitiam, Christus non dicitur leo propter ingentem
fortitudinem? Et ubi est illud, <hi>Vicit leo de tribu
Juda <note>(Apoc. V, 5)</note>
          </hi>? Intendat paululum Charitas Vestra
adhuc modicum quod restat: obsecro vos ut excutiatis
fatigationem; aderit ille qui vobis usque ad hanc
horam vires dedit. Paulo ante dixerat, tanquam indicens
nobis, ut audistis, vectigal quoddam laudis
suae: <hi>Immola Deo sacrificium laudis, et redde Altissimo
preces tuas.</hi> Postea autem: <hi>Peccatori autem dixit Deus,
Utquid tu enarras justitias meas, et assumis Testamentum
meum per os tuum?</hi> Tanquam diceret ei, Nihil
tibi prodest quod laudas: ego indixi laudis sacrificium
illis qui bene vivunt; eis enim prodest quod laudant:
tu autem si laudas, nihil tibi prodest; utquid me
laudas? Non est speciosa laus in ore peccatoris <note>(Eccli.
XV, 9)</note>. Postea concludit quasi ad utrumque, et
arguens malos qui obliviscuntur Deum ait: <hi>Intelligite
haec qui obliviscimini Deum, nequando rapiat sicut
leo, et non sit qui cruat.</hi> </p>
        </div3>
<div3>
          <head>30.</head>
          <p>
 <hi>[vers. 23.] Sacrificium laudis glorificabit me.</hi> 
Quomodo <hi>sacrificium laudis glorificabit me?</hi> Certe nihil
prodest malis sacrificium laudis, quia assumunt Testamentum
<pb n="0584"/>
tuum per os suum, et faciunt damnanda
quae displicent oculis tuis. Prorsus, inquit, et illis hoc
dico, <hi>Sacrificium laudis glorificabit me.</hi> Jam putabas
tibi laudem non prodesse: lauda, proderit tibi. Si
enim male vivis et bona dicis, nondum laudas: sed
rursus si cum coeperis bene vivere, meritis tuis tribuas
quod bene vivis, nondum laudas. Nolo te esse
latronem insultantem cruci Domini <note>(Luc. XXIII, 39)</note>:
sed nec te illum volo esse in templo jactantem merita
sua, et occultantem vulnera sua <note>(Id. XVIII, 11)</note> Si
fueris iniquus et perseverans in illa iniquitate, non
dico tibi, Non proderit laus; sed, Non me laudas,
laudem istam esse non deputo: rursus si fueris quasi
justus (nam nemo justus nisi humilis et pius). et de
justitia tua inflatus incesseris, et alios in tua comparatione
contempseris, et superextuleris te tanquam
glorians de meritis tuis, non me laudas. Nec ille me
laudat qui male vivit; nec ille me laudat qui quasi de
suo bene vivit. Sed numquid ille Pharisaeus, quasi de
suo talis erat, cum diceret, <hi>Gratias tibi ago, quia non
sum sicut caeteri homines?</hi> Gratias Deo agebat ex eo
quod bonum in se habebat. Quamvis ergo aliquid bonum
in te sit, quamvis jam intelligas non ex te esse
quod bonum est, sed a Deo te accepisse; tamen in eo
ipso, si te extuleris super alium non habentem, invidus
teneris, nondum laudator meus eris. Primo ergo
corrigere a via pessima, incipe vivere bene: intellige
quia non corrigeris nisi dono Dei; a Domino enim gressus
hominis diriguntur <note>(Psal. XXXVI, 23)</note>. Hoc cum intellexeris,
fave et aliis, ut sint quod et tu es: quia hoc
eras et tu, quod illi sunt. Fave quantum potes, et noli
desperare; non enim usque ad te dives est Deus.
Non ergo laudat, qui male vivendo offendit Dominum;
non laudat, qui cum jam coeperit bene vivere, de suo
putat esse quod bene vivit, non acceptum a Deo: nec
ille laudat, qui cum sciat se quod bene vivit accepisse
a Deo, tamen usque ad se vult esse divitem
Deum. Ille itaque qui dicebat, <hi>Gratias tibi ago, Deus,
quod non sum sicut caeteri homines, injusti, raptores,
adulteri, sicut et Publicanus iste;</hi> nonne ibi habebat
unde diceret: Dona et Publicano huic quod mihi donasti,
supple et mihi quae nondum dedisti? Sed jam
quasi saturatus ructabat: non dicebat, Ego autem
egenus et pauper <note>(Psal. LXIX, 6)</note>; quod dicebat Publicanus
ille, <hi>Domine, propitius esto mihi peccatori.</hi> 
Ideo descendit justificatus Publicanus, magis quam
ille Pharisaeus <note>(Luc. XVIII, 11-14)</note>. Ergo audite qui
bene vivitis, audite qui male vivitis: <hi>Sacrificium laudis
glorificabit me.</hi> Nemo mihi offert hoc sacrificium
laudis, et malus est. Non dico, Non hoc mihi offerat
malus; sed, Nemo mihi hoc offert malus. Qui enim
laudat, bonus est: quia si laudat, etiam bene vivit;
quia si laudat, non solum lingua laudat, sed et vita
cum lingua consentit.</p>
        </div3>
<div3>
          <head>31.</head>
          <p>
 <hi>Sacrificium laudis glorificabit me: et ibi via est,
qua ostendam illi salutare Dei.</hi> In sacrificio laudis <hi>via
est, qua illi ostendam salutare Dei.</hi> Quod est <hi>salutare
Dei?</hi> Christus Jesus. Et quomodo in sacrificio laudis
nobis ostenditur Christus Quia Christus cum gratia
<pb n="0585"/>
venit ad nos. Haec dicit Apostolus: <hi>Vivo autem jam non
ego, vivit vero in me Christus: quod autem in carne vivo,
in fide vivo Filii Dei, qui me dilexit et tradidit semetipsum
pro me <note>(Gal. II, 20)</note>
          </hi>. Agnoscant ergo peccatores, quia
non opus esset medicus, si sani essent <note>(Matth. IX, 12)</note>.
Etenim Christus pro impiis mortuus est <note>(Rom. V, 6)</note>.
Cum ergo agnoscunt impietates suas, et primo imitantur
Publicanum illum dicentem, <hi>Domine, propitius
esto mihi peccatori:</hi> ostendunt vulnera, implorant medicum;
et quia non se laudant, sed reprehendunt se,
ut qui gloriatur, non in se, sed in Domino glorietur <note>(I Cor. I, 31)</note>,
agnoscunt causam adventus Christi,
quia ideo venit ut peccatores salvos faceret: <hi>Quia
Jesus Christus venit,</hi> inquit, <hi>in hunc mundum peccatores
salvos facere, quorum primus ego sum <note>(I Tim. I,
15)</note>
          </hi>. Proinde illos Judaeos, de opere suo gloriantes,
sic arguit idem Apostolus, ut eos diceret ad gratiam
non pertinere, qui meritis et operibus suis mercedem
deberi arbitrabantur <note>(Gal. V, 4)</note>. Qui ergo ad gratiam
se scit pertinere, quod est Christus, et quod est Christi,
novit quia indiget gratia. Si gratia vocatur, gratis datur;
si gratis datur, nulla merita tua praecesserunt ut
detur. Nam si praecesserunt merita tua, merces non
imputatur secundum gratiam, sed secundum debitum <note>(Rom. IV, 4)</note>.
Si ergo dicis praecessisse merita tua,
te vis laudari, non Deum: ideo non agnoscis Christum,
qui venit cum gratia Dei. Converte ergo te ad
merita tua, vide illa mala fuisse, ut non tibi deberetur
nisi supplicium, non praemium. Et cum videris quid
tibi per meritum debeatur, agnoscis quid per gratiam
donetur; et sacrificio laudis glorificas Deum. Ibi est
enim via, in qua noveris Christum salutare Dei.
</p>
        </div3>
      </div1>

<div1>
        <head>IN PSALMUM L ENARRATIO. SERMO.</head>
<div3>
          <head>1.</head>
          <p>
 Multitudinis hujus, nec frequentia fraudanda
est, nec infirmitas oneranda. Silentium petimus et
quietem, ut vox nostra post hesternum laborem possit
aliquantis viribus perdurare. Credendum est Charitatem
Vestram non ob aliud hodierno die copiosius
convenisse, nisi ut oretis pro eis quos absentes facit
alienus et perversus affectus. Neque enim loquimur de
Paganis, neque de Judaeis, sed de Christianis; neque
de his adhuc catechumenis, sed de multis etiam baptizatis,
a quorum lavacro nihil distatis, et eorum
tamen cordi dissimiles estis. Quam multos enim hodie
fratres nostros cogitamus et plangimus ire in vanitates
et insanias mendaces, negligere quo vocati sunt! Qui
si forte in ipso circo aliqua ex causa expavescant,
continuo se signant, et stant illic portantes in fronte,
unde abscederent si hoc in corde portarent. Deprecanda
est misericordia Dei, ut donet intellectum
ad ista damnanda, et affectum ad fugienda, et misericordiam
ad ignoscenda. Opportune ergo de poenitentia
Psalmus hodie cantatus est. Loquamur et cum
absentibus: erit ad eos vox nostra memoria vestra.
<pb n="0586"/>
Ne saucios et languidos negligatis, sed ut facilius sanetis,
sani permanere debetis. Corrigite arguendo,
consolamini alloquendo, exemplum praebete bene
vivendo, aderit eis qui adfuit et vobis. Non enim,
vobis jam ista pericula praetergressis, fons misericordiae
Dei praecisus est. Qua venistis, venient; qua
transistis, transibunt. Molestum est quidem, et nimium
periculosum, imo perniciosum, et pro certo
exitiabile, quod scientes peccant. Aliter enim ad has
vanitates currit qui vocem Christi contemnit, aliter
ille qui novit quid fugiat. Sed nec de talibus desperari
debere, iste psalmus ostendit.</p>
        </div3>
<div3>
          <head>2.</head>
          <p>
 <hi>[vers. 1, 2.]</hi> Inscribitur enim titulus ejus, <hi>Psalmus ipsi David, cum venit ad eum Nathan propheta,
quando intravit aa Bersabee.</hi> 
 Bersabee erat mulier
uxor aliena. Cum dolore quidem dicimus et tremore,
sed tamen Deus noluit taceri quod voluit scribi.
Dicam ergo non quod volo, sed quod cogor;
dicam non exhortans ad imitationem, sed instruens
ad timorem. Hujus mulieris uxoris alienae pulchritudine
captus rex et propheta David, ex cujus semine
secundum carnem Dominus venturus erat <note>(Rom. I,
3)</note>, adulteravit eam. Hoc in isto psalmo non legitur,
sed in titulo ejus apparet; in libro autem Regnorum
plenius legitur. Utraque Scriptura canonica est, utrique
sine ulla dubitatione a Christianis fides adhibenda
est. Commissum atque conscriptum est. Hujus etiam
maritum in bello occidendum curavit: homicidio
auxit adulterium: et post hoc factum missus est ad
eum Nathan propheta, missus a Domino, qui eum
argueret de tanto commisso <note>(II Reg. XI, et XII, 1-14)</note>.</p>
        </div3>
<div3>
          <head>3.</head>
          <p>
 Quid caveant homines, diximus; quid vero si
lapsi fuerint imitentur, audiamus. Multi enim cadere
volunt cum David, et nolunt surgere cum David.
Non ergo cadendi exemplum propositum est, sed si
cecideris, resurgendi. Attende, ne cadas. Non sit
delectatio minorum lapsus majorum, sed sit casus
majorum tremor minorum. Ad hoc propositum est,
ad hoc scriptum est, ad hoc in ecclesia saepe lectum
atque cantatum: audiant qui non ceciderunt, ne cadant,
audiant qui ceciderunt, ut surgant. Tanti viri
peccatum non tacetur, praedicatur in ecclesia. Audiunt
male audientes, et quaerunt sibi patrocinia
peccandi; attendunt unde defendant quod committere
paraverunt, non unde caveant quod non commiserunt,
et dicunt sibi: Si David, cur non et ego? Inde
anima iniquior, quae cum propterea fecerit quia David
fecit, ideo pejus quam David fecit. Dicam hoc
ipsum, si potero, planius. David nullum sibi ita ad
exemplum proposuerat, ut tu: ceciderat lapsu cupiditatis,
non patrocinio sanctitatis: tu tibi tanquam
sanctum proponis ut pecces; non imitaris ejus sanctitatem,
sed imitaris ruinam. Hoc amas in David,
quod in se odit David: praeparas te ad peccandum,
disponis peccare: librum Dei ut pecces inspicis;
<pb n="0587"/>
Scripturas Dei ad hoc audis, ut facias quod displicet
Deo: hoc non fecit David; correptus est per Prophetam,
non lapsus est in propheta. Alii vero audientes
salubriter, in casu fortis metiuntur infirmitatem
suam; et quod damnat Deus devitare cupientes, ab
aspectu securo abstinent oculos: non eos defigunt in
pulchritudine carnis alienae, nec seipsos faciunt de
perversa simplicitate securos, non dicunt, Bono animo
attendi, benigne attendi, de charitate diu aspexi.
Proponunt enim sibi casum David, et ad hoc illum
magnum vident cecidisse, ut parvi nolint videre unde
possint cadere. Reprimunt enim oculos a petulantia,
non se facile adjungunt, non miscent se mulieribus
alienis, non levant oculos faciles ad aliena
maeniana, ad aliena solaria. De longe enim vidit
David illam, in qua captus est. Mulier longe, libido
prope. Alibi erat quod videret, in illo unde caderet.
Attendenda est ergo haec infirmitas carnis, recordanda
sunt verba Apostoli, <hi>Non ergo regnet peccatum in
vestro mortali corpore <note>(Rom. VI, 12)</note>
          </hi>. Non dixit, non
sit; sed, non regnet. Inest peccatum, cum delectaris;
regnat, si consenseris. Carnalis delectatio, praesertim
usque ad illicita et aliena progrediens, frenanda
est, non relaxanda; imperio domanda, non
in imperio collocanda. Attende securus, si non habes
unde movearis. Sed respondes: Fortiter teneo.
Numquid tu fortior quam David?</p>
        </div3>
<div3>
          <head>4.</head>
          <p>
 Admonet etiam tali exemplo, non se quemquam
debere extollere in prosperis rebus. Multi enim res
adversas timent, res prosperas non timent. Periculosior
est res prospera animo, quam adversa corpori.
Prius corrumpit prospera, ut inveniat quod frangat
adversa. Fratres mei, adversus felicitatem acrius vigilandum
est. Propterea videte quemadmodum eloquium
Dei in nostra felicitate tollat nobis securitatem: <hi>Servite,</hi> 
 inquit, <hi>Domino in timore, et exsultate
ei cum tremore <note>(Psal. II, 11)</note>
          </hi>. In exsultatione, ut
gratias agamus; in tremore, ne cadamus. Hoc peccatum
non fecit David, cum persecutorem Saülem
pateretur. Quando David sanctus Saülem inimicum
patiebatur, quando illius persecutionibus agitabatur,
quando per diversa fugiebat ne in manus ejus incideret <note>(I Reg. XXIV, 5, et XXVI, 9)</note>,
non concupivit
alienam, non adulterata uxore occidit virum. Erat in
infirmitate tribulationis suae tanto in Deum intentior,
quanto miserior videbatur. Utile quiddam est tribulatio;
utile medici ferramentum, quam diaboli tentamentum.
Factus est securus devictis hostibus, pressura
caruit, tumor excrevit. Valet ergo hoc exemplum
ad id, ut timeamus felicitatem. <hi>Tribulationem,</hi> 
inquit, <hi>et dolorem inveni, et nomen Domini invocavi <note>(Psal. CXIV, 3, 4)</note>
          </hi>.</p>
        </div3>
<div3>
          <head>5.</head>
          <p>
 Sed factum est: dixerim haec eis qui non commiserunt,
ut vigilent custodire integritatem suam,
et cum attendunt magnum cecidisse, parvi timeant.
Si vero aliquis jam lapsus haec audit, et aliquid in
<pb n="0588"/>
conscientia mali tenens; verba psalmi hujus advertat:
attendat quidem vulneris magnitudinem, sed non
desperet medici majestatem. Peccatum cum desperatione,
certa mors. Nemo ergo dicat, Si jam aliquid
mali feci, jam damnandus sum: Deus malis talibus
non ignoscit, cur non addo peccata peccatis? Fruar
hoc saeculo in voluptate, in lascivia, in cupiditate
nefaria: jam perdita spe reparationis, vel hoc habeam
quod video, si non possum habere quod credo.
Iste ergo psalmus, sicut cautos facit eos qui non ceciderunt,
sic desperatos esse non vult qui ceciderunt.
Quisquis peccasti, et dubitas agere poenitentiam
pro peccato tuo desperando salutem tuam,
audi David gementem. Ad te Nathan propheta non
est missus, ipse David ad te missus est. Audi eum
clamantem, et simul clama; audi gementem, et
congemisce; audi flentem, et lacrymas junge; audi
correctum, et condelectare. Si tibi non potuit intercludi
peccatum, spes veniae non intercludatur. Missus
est ad istum virum Nathan propheta: attende regis
humilitatem. Non respuit verba praecipientis, non
dixit, Audes mihi loqui regi? Rex sublimis Prophetam
audivit; plebs ejus humilis Christum audiat.</p>
        </div3>
<div3>
          <head>6.</head>
          <p>
 <hi>[vers. 3.]</hi> Audi ergo haec, et dic cum illo: <hi>Miserere mei, Deus, secundum magnam misericordiam
tuam.</hi> 
 Qui magnam misericordiam deprecatur, magnam
miseriam confitetur. Quaerant parvam misericordiam
tuam, qui nesciendo peccaverunt: <hi>Miserere,</hi> 
inquit, <hi>mei, secundum magnam misericordiam tuam.</hi> 
Subveni gravi vulneri secundum magnam medicinam
tuam. Grave est quod habeo, sed ad Omnipotentem
confugio. De meo tam lethali vulnere desperarem,
nisi tantum medicum reperirem. <hi>Miserere
mei, Deus, secundum magnam misericordiam tuam:
et secundum multitudinem miserationum tuarum,
dele iniquitatem meam.</hi> Quod ait, <hi>dele iniquitatem
meam,</hi> hoc est, <hi>miserere mei, Deus.</hi> Et quod ait, <hi>secundum multitudinem miserationum tuarum,</hi> 
 hoc
est, <hi>secundum magnam misericordiam tuam.</hi> Quia
magna est misericordia, multae sunt misericordiae;
et de magna misericordia tua, multae sunt miserationes
tuae. Attendis contemptores ut corrigas,
attendis nescientes ut doceas, attendis confitentes
ut ignoscas. Fecit hoc nesciens? Quidam fecerat
aliqua, et multa mala fecerat; <hi>Misericordiam,</hi> inquit, <hi>consecutus sum, quia ignorans feci in incredulitate <note>(I Tim. I, 13)</note>
          </hi>.
Iste David non posset dicere, <hi>Ignorans feci.</hi> 
 Non enim ignorabat quantum mali esset
contrectatio conjugis alienae, et quantum malum
esset interfectio mariti nescientis, et nec saltem irascentis.
Consequuntur ergo misericordiam Domini
qui ignorantes fecerunt; et qui scientes, consequuntur
non qualemlibet misericordiam, sed magnam
misericordiam.</p>
        </div3>
<div3>
          <head>7.</head>
          <p>
 <hi>[vers. 4.] Magis magisque lava me ab injustitia
mea.</hi> Quid est, <hi>Magis magisque lava?</hi> Multum inquinatum.
<pb n="0589"/>
Magis magisque lava peccata scientis, qui
abluisti peccata ignorantis. Nec sic desperandum de
misericordia tua. <hi>Et a delicto meo munda me.</hi> Quo
merito? Medicus est, offer mercedem: Deus est, offer
sacrificium. Quid dabis ut munderis? Vide enim
quem invoces; justum invocas: odit peccata, si justus
est; vindicat in peccata, si justus est; non poteris
auferre a Domino Deo justitiam ejus. Implora
misericordiam, sed attende justitiam: misericordia
est ut ignoscat peccanti, justitia est ut puniat peccatum.
Quid ergo? Quaeris misericordiam, peccatum
impunitum remanebit? Responderit David, responderint
lapsi, responderint cum David, ut misericordiam
mereantur sicut David, et dicant, Non
Domine, non erit impunitum peccatum meum: novi
justitiam ejus, cujus quaero misericordiam: non impunitum
erit, sed ideo nolo ut tu me punias, quia
ego peccatum meum punio; ideo peto ut ignoscas,
quia ego agnosco.</p>
        </div3>
<div3>
          <head>8.</head>
          <p>
 <hi>[vers. 5.] Quoniam iniquitatem meam ego agnosco,
et delictum meum coram me est semper.</hi> Non posui
post dorsum meum quod feci, non intueor alios
oblitus mei, non affecto stipulam ejicere de oculo fratris
mei, cum sit trabes in oculo meo <note>(Matth. VII, 3)</note>:
peccatum meum ante me est, non post me. Fuit enim
post me quando ad me missus est Propheta, et de
ove pauperis similitudinem mihi proposuit. Ait enim
Nathan propheta ad David: <hi>Erat dives quidam habens
plurimas oves; pauper autem vicinus ejus habebat unam
oviculam, quam in sinu suo et de suo cibo nutriebat:
venit hospes diviti; nihil de grege suo abstulit, oviculam
vicini pauperis concupivit, ipsam suo hospiti occidit:
quid dignus est?</hi> At ille profert iratus sententiam:
plane tunc rex nesciens ubi captus esset, morte dignum
divitem dixit, et ovem reddendam in quadruplum <note>(II Reg. XII, 2-6)</note>.
Severissime atque justissime.
Sed peccatum ejus nondum erat coram eo, post dorsum
erat quod fecerat: suam iniquitatem nondum
agnoscebat, et ideo alienae non ignoscebat. Sed Propheta
ad hoc missus, abstulit a dorso peccatum, et
ante oculos posuit, ut videret illam sententiam tam
severam in se esse prolatam. Ad secandum et sanandum
vulnus cordis ejus, ferramentum fecit de lingua
ejus. Hoc fecit Dominus Judaeis, quando ad eum adulteram
mulierem adduxerunt, proponentes laqueum
tentationis, et in id quod proposuerant incidentes. <hi>In
adulterio,</hi> inquiunt, <hi>haec mulier deprehensa est: Moyses
hujusmodi lapidari jussit; tu de illa quid censes?</hi> 
tanquam bicipiti muscipula tentantes capere Sapientiam
Dei, ut si juberet occidi, perderet mansuetudinis
famam; si autem juberet dimitti, incurreret, tanquam
reprehensor legis, calumniam. Quid ergo
respondit? Non ait, Occidite; non ait, Dimittite: sed
ait, <hi>Qui se scit sine peccato esse, primus in illam lapidem
jaciat.</hi> Justa lex, quae jubet adulteram occidi:
sed haec lex justa ministros habeat innocentes. Attenditis
quam adducitis, attendite et qui estis. <hi>Illi
<pb n="0590"/>
hoc audito, unus post alterum discesserunt. Remansit
adultera et Dominus,</hi> remansit vulnerata et medicus,
remansit magna miseria et magna misericordia. Adducentes
erubuerunt, nec veniam petiverunt; adducta
confusa est, et sanata. <hi>Ait illi Dominus: Mulier,
nemo te condemnavit? Et illa: Nemo, Domine. Et
ille: Nec ego te condemnabo; vade, deinceps jam noli
peccare <note>(Joan. VIII, 4-11)</note>
          </hi>. Numquid Christus fecit
contra legem suam? Neque enim Pater ejus sine Filio
dederat legem. Si coelum et terra et omnia quae
in eis sunt per ipsum facta sunt, lex sine Verbo Dei
quomodo conscripta est? Non ergo Deus contra legem
suam, quia nec imperator contra leges suas facit,
quando confessis dat indulgentiam. Moyses minister
Legis, Christus promulgator Legis: Moyses
lapidat ut judex, Christus indulget ut rex. Misertus
est ergo ejus Deus secundum magnam misericordiam
suam, sicut hic rogat, sicut hic petit, sicut exclamat
et dolet: quod illi adulteram offerentes facere noluerunt;
vulnera sua ostendente medico cognoverunt,
medicinam a medico non quaesierunt. Ita sunt multi
quos peccare non pudet, agere poenitentiam pudet.
O incredibilis insania! De vulnere ipso non erubescis,
de ligatura vulneris erubescis? Nonne nudum
foedius et putidius est? Confuge ergo ad medicum,
age poenitentiam, dic: <hi>Iniquitatem meam ego agnosco,
et peccatum meum ante me est semper.</hi> </p>
        </div3>
<div3>
          <head>9.</head>
          <p>
 <hi>[vers. 6.] Tibi soli peccavi, et malignum coram
te feci.</hi> Quid est hoc? Coram hominibus enim non
erat adulterata uxor aliena, et maritus occisus?
Nonne omnes noverant quod David fecerat? Quid est, <hi>Tibi soli peccavi, et malignum coram te feci?</hi> 
 Quia tu
solus sine peccato. Ille justus punitor, qui non habet
quod in illo puniatur: ille justus reprehensor,
qui non habet quod in illo reprehendatur. <hi>Tibi soli,</hi> 
inquit, <hi>peccavi, et malignum coram te feci: ut justificeris
in sermonibus tuis, et vincas cum judicaris.</hi> Cui
dicat, fratres, cui dicat difficile est advertere. Deo
utique loquitur, et manifestum est quomodo Deus
Pater non est judicatus. Quid est, <hi>Tibi soli peccavi,
et malignum coram te feci: ut justificeris in sermonibus
tuis, et vincas cum judicaris?</hi> Videt futurum judicem
judicandum, judicandum a peccatoribus justum, et
in eo vincentem, quia quod in illo judicaretur non
erat. Solus enim in hominibus verum dicere potuit
homo Deus: Si invenistis in me peccatum, dicite <note>(Joan. VIII, 46)</note>.
Sed forte erat quod homines latebat,
et non inveniebant illi quod erat quidem, sed
manifestum non erat? Alio loco ait, <hi>Ecce venit princeps
mundi,</hi> acutus inspector omnium peccatorum: <hi>ecce,</hi> 
 inquit, <hi>venit princeps mundi hujus,</hi> morte affligens
peccatores praepositus mortis; invidia enim diaboli
mors intravit in orbem terrarum <note>(Sap. II, 24)</note>. <hi>Ecce,</hi> 
 inquit, <hi>venit princeps mundi hujus</hi> (dixit haec
proximus passioni), <hi>et in me nihil inveniet,</hi> nihil peccati,
<pb n="0591"/>
nihil morte dignum, nihil damnatione dignum.
Et tanquam ei diceretur, Cur ergo moreris? Sequitur,
et dicit: <hi>Sed ut sciant omnes quia voluntatem
Patris mei facio, surgite, eamus hinc <note>(Joan. XIV, 30,
31)</note>
          </hi>. Patior, inquit, indignus pro dignis, ut eos dignos
faciam vita mea, pro quibus indigne patior mortem
illorum. Huic itaque nullum habenti peccatum dicit
in praesentia propheta David: <hi>Tibi soli peccavi, et
malignum coram te feci: ut justificeris in sermonibus
tuis, et vincas cum judicaris.</hi> Superas enim omnes
homines, omnes judices, et qui se putat justum, coram
te injustus est: tu solus juste judicas, injuste
judicatus, qui potestatem habes ponendi animam
tuam, et potestatem habes iterum sumendi eam <note>(Id.
X, 18)</note>. Vincis ergo cum judicaris. Omnes homines
superas, quia plus es quam homines, et per te facti
sunt homines.</p>
        </div3>
<div3>
          <head>10.</head>
          <p>
 <hi>[vers. 7.] Tibi soli peccavi, et malignum coram
te feci: ut justificeris in sermonibus tuis, et vincas
cum judicaris. Ecce enim in iniquitatibus conceptus
sum.</hi> Tanquam diceretur, Vincuntur illi qui fecerunt
quod et tu David: non enim hoc parvum malum
parvumque peccatum, adulterium et homicidium:
quid illi qui ex quo nati sunt de ventre matris suae,
nihil tale fecerunt? etiam ipsis imputas aliqua peccata,
ut ille omnes vincat cum coeperit judicari? Suscepit
personam generis humani David, et attendit
omnium vincula, propaginem mortis consideravit,
originem iniquitatis advertit, et ait: <hi>Ecce enim in
iniquitatibus conceptus sum.</hi> Numquid David de adulterio
natus erat, de Jesse viro justo et conjuge
ipsius <note>(I Reg. XVI, 18)</note>? Quid est quod se dicit
in iniquitate conceptum, nisi quia trahitur iniquitas
ex Adam? Etiam ipsum vinculum mortis cum
ipsa iniquitate concretum est. Nemo nascitur nisi
trahens poenam, trahens meritum poenae. Dicit et in
alio loco propheta: <hi>Nemo mundus in conspectu tuo,
nec infans cujus est unius diei vita super terram <note>(Job
XIV, 4, sec. LXX)</note>
          </hi>? Novimus enim et Baptismo Christi
solvi peccata, et Baptismum Christi valere ad remissionem
peccatorum. Si infantes omni modo innocentes
sunt, cur matres ad Ecclesiam cum languentibus currunt?
Quid illo Baptismo, quid illa remissione dimittitur?
Innocentem magis video flentem quam irascentem.
Quid eluit Baptismus? quid solvit illa gratia?
Solvitur propago peccati. Quia si loqui tibi posset ille
infans, diceret; et si jam intellectum haberet, quem
habebat David, responderet tibi: <hi>Quid me attendis
infantem?</hi> Non quidem vides facinora mea: sed ego
in iniquitate conceptus sum, <hi>Et in peccatis mater mea
me in utero aluit.</hi> Praeter hoc vinculum concupiscentiae
carnalis natus est Christus sine masculo, ex virgine
concipiente de Spiritu sancto. Non potest iste
dici in iniquitate conceptus; non potest dici, In peccatis
mater ejus in utero eum aluit, cui dictum est: <hi>Spiritus sanctus superveniet in te, et virtus Altissimi
obumbrabit tibi 
 <note>(Luc. I, 35)</note>
          </hi>. Non ergo ideo in iniquitate
<pb n="0592"/>
concipiuntur homines, et in peccatis in utero a
matribus aluntur, quia peccatum est misceri conjugibus;
sed quia illud quod fit, utique fit de carne poenali.
Poena enim carnis mors est, et utique inest ipsa
mortalitas. Unde Apostolus non moriturum corpus
dixit, sed mortuum: <hi>Corpus quidem mortuum est,</hi> inquit, <hi>propter peccatum; spiritus autem vita est propter
justitiam 
 <note>(Rom. VIII, 10)</note>
          </hi>. Quomodo ergo sine vinculo
peccati nascitur, quod concipitur et seminatur de
corpore mortuo propter peccatum? Opus hoc castum
in conjuge non habet culpam, sed origo peccati trahit
secum debitam poenam. Non enim maritus, quia
maritus est, mortalis non est, aut aliunde nisi peccato
mortalis est. Erat enim et Dominus mortalis,
sed non de peccato: suscepit poenam nostram, et
ideo solvit culpam nostram. Merito ergo in Adam
omnes moriuntur, in Christo autem omnes vivificabuntur <note>(I Cor. XV, 22)</note>.
 <hi>Per unum hominem</hi> enim, ait
Apostolus, <hi>peccatum in hunc mundum intravit, et per
peccatum mors, et ita in omnes homines pertransiit, in
quo omnes peccaverunt <note>(Rom. V, 12)</note>
          </hi>. Definita est sententia:
In Adam, inquit, omnes peccaverunt. Solus
esse innocens infans potuit, qui de opere Adam
non natus est.</p>
        </div3>
<div3>
          <head>11.</head>
          <p>
 <hi>[vers. 8.] Ecce enim veritatem dilexisti: incerta
et occulta sapientiae tuae manifestasti mihi. Veritatem dilexisti:</hi> 
id est, impunita peccata etiam eorum quibus
ignoscis, non reliquisti. <hi>Veritatem dilexisti:</hi> sic misericordiam
praerogasti, ut servares et veritatem.
Ignoscis confitenti, ignoscis, sed seipsum punienti:
ita servatur misericordia et veritas; misericordia,
quia homo liberatur; veritas, quia peccatum punitur. <hi>Ecce enim veritatem dilexisti: incerta et occulta sapientiae
tuae manifestasti mihi.</hi> 
 Quae <hi>occulta?</hi> quae <hi>incerta?</hi> 
Quia Deus ignoscit et talibus. Nihil tam occultum,
nihil tam incertum. Ad hoc incertum Ninivitae
poenitentiam egerunt. Dixerunt enim, quamvis post
minas prophetae, quamvis post illam vocem, <hi>Triduo,
et Ninive subvertetur:</hi> dixerunt apud se, petendam
esse misericordiam: dixerunt ita apud se disceptantes, <hi>Quis novit, si Deus flectat in melius sententiam
suam, et miseretur?</hi> 
 Incertum erat, cum dicitur, <hi>Quis
novit.</hi> De incerto poenitentiam egerunt, certam misericordiam
meruerunt: prostraverunt se in lacrymis,
in jejuniis, in cilicio et in cinere prostraverunt se,
gemuerunt, fleverunt, pepercit Deus <note>(Jon. III, 4-10)</note>.
Stetit Ninive, an eversa est Ninive? Aliter quidem
videtur hominibus, et aliter visum est Deo. Ego
autem puto impletum fuisse quod propheta praedixerat.
Respice quae fuit Ninive, et vide quia eversa est,
eversa in malo, aedificata in bono: sicut eversus Saulus
persecutor, aedificatus Paulus praedicator <note>(Act.
IX, 4)</note>. Quis non diceret civitatem istam, in qua nunc
sumus, feliciter eversam, si omnes illi insani, nugis
suis desertis, ad ecclesiam compuncto corde concurrerent,
Dei misericordiam de suis factis praeteritis invocarent?
<pb n="0593"/>
Nonne diceremus: Ubi est illa Carthago?
Quia non est quod erat, eversa est: sed si est, quod
non erat, aedificata est. Ita dicitur Jeremiae: <hi>Ecce dabo
tibi eradicare, suffodere, evertere, disperdere, et rursus
aedificare, et plantare <note>(Jerem. I, 10)</note>
          </hi>. Inde est vox illa
Domini: <hi>Ego percutiam, et ego sanabo <note>(Deut. XXXII,
39)</note>
          </hi>. Percutit putredinem facinoris, sanat dolorem
vulneris. Faciunt medici cum secant, percutiunt et
sanant; armant se ut feriant, ferrum gestant et curare
veniunt. Sed quia peccata magna erant Ninivitarum,
dixerunt. <hi>Quis novit?</hi> Hoc incertum patefecerat
Deus servo suo David. Cum enim dixisset, stante
et arguente se Propheta, <hi>Peccavi:</hi> statim audivit a
Propheta, id est a Spiritu Dei qui erat in Propheta, <hi>Dimissum est tibi peccatum tuum 
 <note>(II Reg. XII, 13)</note>
          </hi>. Incerta
et occulta sapientiae suae manifestavit ei.</p>
        </div3>
<div3>
          <head>12.</head>
          <p>
 <hi>[vers. 9.] Asperges me,</hi> inquit, <hi>hyssopo, et mundabor.</hi> 
Hyssopum herbam novimus humilem, sed
medicinalem: saxo haerere radicibus dicitur. Inde in
mysterio mundandi cordis similitudo assumpta est.
Apprehende et tu radicem dilectionis petram tuam:
esto humilis in humili Deo tuo, ut sis excelsus in glorificato
Deo tuo: Aspergeris hyssopo, humilitas Christi
te mundabit. Noli herbam contemnere, vim medicamenti
attende. Aliquid etiam dicam quod a medicis
solemus audire, vel experiri in aegrotis. Hyssopum
dicunt purgandis pulmonibus aptum esse. In
pulmone solet notari superbia: illic enim inflatio,
illic anhelitus. Dicebatur de Saulo persecutore,
tanquam de Saulo superbo, quod ibat ad vinciendos
Christianos spirans caedem <note>(Act. IX, 1)</note>: anhelabat
caedes, anhelabat sanguinem, nondum purgato
pulmone. Audi et hic humiliatum, quia hyssopo
purgatum: <hi>Asperges me hyssopo, et mundabor; lavabis
me,</hi> id est, mundabis me: <hi>et super nivem dealbabor.
Etsi fuerint,</hi> inquit, <hi>peccata vestra sicut phoenicium,
tanquam nivem dealbabo <note>(Isai. I, 18)</note>
          </hi>. De talibus
sibi exhibet Christus vestem sine macula et ruga <note>(Ephes. V, 27)</note>.
Proinde vestis ejus in monte, quae
tanquam nix dealbata effulsit <note>(Matth. XVII, 2)</note>, significavit
Ecclesiam omni macula peccati mundatam.</p>
        </div3>
<div3>
          <head>13.</head>
          <p>
 <hi>[vers. 10.]</hi> Sed ubi humilitas ex hyssopo? Audi
sequentia: <hi>Auditui meo dabis exsultationem et laetitiam,
et exultabunt ossa humiliata. Auditui meo,</hi> inquit, <hi>dabis
exsultationem et laetitiam:</hi> gaudebo audiendo te, non
loquendo contra te. Peccasti, quid defendis te? Loqui
vis: patere, audi, cede divinis vocibus, ne perturberis
et amplius vulnereris: commissum est, non
defendatur; in confessionem veniat, non in defensionem.
Adhibes te defensorem peccati tui, vinceris:
non innocentem patronum adhibuisti, non est tibi
utilis defensio tua. Quis es enim qui te defendas?
Idoneus es tu ad accusandum te. Noli dicere, aut, Nihil
feci; aut, Quid magnum feci; aut, Fecerunt et
alii. Si faciendo peccatum nihil te dicis fecisse, nihil
eris, nihil accipies; paratus est Deus dare indulgentiam,
claudis contra te; ille paratus est dare, noli opponere
obicem defensionis, sed aperi sinum confessionis. <hi>Auditui meo dabis exsultationem et laetitiam.</hi> 
<pb n="0594"/>
Ipse donet ut dicam quod sentio. Feliciores sunt qui
audiunt, quam qui loquuntur. Qui enim discit, humilis
est: qui autem docet, laborat ut non sit superbus,
ne male placendi affectus irrepat, ne Deo displiceat
qui vult placere hominibus. Magnus tremor
est in docente, fratres mei, magnus tremor est noster
in his vocibus nostris. Credite cordi nostro quod videre
non potestis: scit ipse qui mitescat nobis, qui
propitius sit nobis, cum quanto sub illo tremore ad
vos loquimur. Cum autem ipsum aliquid suggerentem
et docentem intus audimus, securi sumus, securi
gaudemus: sub magistro enim sumus, illius gloriam
quaerimus, illum docentem laudamus: delectat nos
veritas ejus intus, ubi nemo facit vel audit strepitum:
ibi dixit iste esse laetitiam suam et exsultationem
suam. <hi>Auditui meo,</hi> inquit, <hi>dabis exsultationem
et laetitiam.</hi> Et ideo quia humilis, audit. Qui audit,
qui vere audit et bene audit, humilis audit: gloria
enim in illo est a quo audit quod audit. Posteaquam
dixit, <hi>Auditui meo dabis exsultationem et laetitiam;</hi> 
continuo demonstravit quid faciat auditio, <hi>Exsultabunt
ossa humiliata.</hi> Humiliata sunt ossa, ossa audientis
non habent fastum, non habent tumorem, quem in
se vix vincit qui loquitur. Inde et ille humilis magnus,
quo in natis mulierem nemo major surrexit <note>(Matth. XI, 11)</note>,
ille qui ita se humiliavit ut se indignum
diceret solvere corrigiam calceamenti Domini sui <note>(Marc. I, 7)</note>,
Joannes ille Baptista, dans gloriam magistro
suo et ideo amico suo, ait; cum Christus putaretur,
et ex eo superbire posset, et se extendere:
non enim ipse se dixerat Christum; sed poterat accipere
hominum errorem hoc putantium, ultro istum
honorem deferre volentium <note>(Luc. III, 15)</note>: sed respuit
falsum honorem ut inveniret veram gloriam: et
vide humilitatem de auditu: ait, <hi>Qui habet sponsam,
sponsus est; amicus autem sponsi stat et audit eum.</hi> 
Stantem se fecit et audientem, non cadentem et loquentem, <hi>Stat,</hi> 
 inquit, <hi>et audit eum.</hi> Audistis auditum;
ubi est exsultatio et laetitia? Continuo sequitur: <hi>Stat
et audit eum, et gaudio gaudet propter vocem sponsi <note>(Joan. III, 29)</note>
          </hi>.
 <hi>Auditui meo dabis exsultationem et laetitiam,
et exsultabunt ossa humiliata.</hi> </p>
        </div3>
<div3>
          <head>14.</head>
          <p>
 <hi>[vers. 11.] Averte faciem tuam a peccatis meis, et
omnes iniquitates meas dele.</hi> Jam enim exsultant ossa
humiliata, jam hyssopo mundatus, humilis factus
sum. <hi>Averte faciem tuam,</hi> non a me, sed <hi>a peccatis
meis.</hi> Alibi quippe orans dicit: <hi>Ne avertas faciem tuam
a me <note>(Psal. XXVI, 9)</note>
          </hi>. Qui non vult a se averti faciem
Dei, vult averti faciem Dei a peccatis suis. Peccatum
enim unde se Deus non avertit, advertit: si advertit,
animadvertit. <hi>Averte faciem tuam a peccatis meis, et
omnes iniquitates meas dele.</hi> Satagit de illo grandi peccato:
plus praesumit, omnes deleri vult iniquitates
suas; praesumit de medici manu, de magna illa misericordia
quam in principio Psalmi invocavit: <hi>Omnes
iniquitates meas dele.</hi> Avertit faciem Deus, et sic delet;
avertendo faciem peccata delet, advertendo scribit.
Audisti avertendo delentem, audi advertendo
<pb n="0595"/>
quid facientem. <hi>Vultus autem Domini super facientes
mala, ut perdat de terra memoriam eorum <note>(Psal.
XXXIII, 17)</note>
          </hi>: non delendo peccata eorum. Hic autem
quid rogat? <hi>Averte faciem tuam a peccatis meis.</hi> Bene
rogat. Ipse enim non avertit faciem a peccatis suis,
dicens, <hi>Quoniam peccatum meum ego cognosco.</hi> Merito
rogas, et bene rogas ut Deus avertat faciem a peccato
tuo, si tu inde non avertis faciem: si vero tu peccatum
tuum in dorso ponis, Deus ibi faciem ponit. Tu peccatum
tuum ante faciem tuam converte, si vis ut
inde Deus faciem suam avertat; et sic securus rogas,
et exaudit.</p>
        </div3>
<div3>
          <head>15.</head>
          <p>
 <hi>[vers. 12.] Cor mundum crea in me, Deus. Crea,</hi> 
non quasi novum aliquid institue, dicere voluit:
sed quia poenitens orabat, qui commiserat aliquid
quod priusquam committeret innocentior erat, ostendit
quemadmodum dixerit, <hi>Crea. Et spiritum rectum innova
in visceribus meis.</hi> Per factum, inquit, meum
inveterata erat atque curvata rectitudo spiritus mei.
Dicit enim ex alio psalmo: <hi>Curvaverunt animam meam <note>(Psal. LVI, 7)</note>
          </hi>.
Et quando se homo pronum facit ad
terrenas concupiscentias, incurvatur quodammodo;
cum autem erigitur in superna, rectum fit cor ejus, ut
bonus illi sit Deus. Quam bonus enim Deus Israel rectis
corde <note>(Psal. LXXII, 1)</note>! Proinde, fratres, audite.
Aliquando Deus cui ignoscit in futuro saeculo, corripit
eum de peccato in isto saeculo. Nam et ipsi David,
cui dictum jam fuerat per Prophetam, <hi>Dimissum est
peccatum tuum,</hi> evenerunt quaedam quae minatus erat
Deus propter ipsum peccatum. Nam filius ejus Abessalon
adversus eum cruentum bellum gessit, et in
multis humiliavit patrem suum <note>(II Reg. XV, 10)</note>. Ambulabat
ille in dolore, in tribulatione humiliationis
suae, ita subditus Deo, ut omnia justa ei tribuens confiteretur
quod nihil pateretur indigne, habens jam
rectum cor cui non displicebat Deus. Injuriosum quemdam
et in os sibi dura maledicta jacientem patienter
audiebat, ex adversa parte unum ex militibus qui erant
cum filio ejus impio. Et cum ille jaceret maledicta in
regem, iratus unus ex comitibus David voluit ire et percutere
eum; sed prohibetur a David. Et quomodo prohibetur?
Ut diceret, <hi>Deus illum misit, ut mihi malediceret <note>(Id. XVI, 5, 10)</note>
          </hi>.
Agnoscens culpam suam, amplexus est
poenam suam, quaerens gloriam non suam; Dominum
laudans in eo quod boni habebat, Dominum laudans in
eo quod patiebatur, benedicens Dominum in omni tempore,
semper laus ejus in ore ejus <note>(Psal. XXXIII, 2)</note>. Tales
sunt omnes recti corde: non hi perversi, qui se rectos
putant, et perversum Deum; qui quando aliquid
faciunt mali, gaudent; quando aliquid mali patiuntur,
blasphemant; insuper positi in tribulatione et flagello,
dicunt de corde distorto, Deus, quid tibi
feci? Vere quia nihil Deo fecerunt; omnia enim sibi
fecerunt. <hi>Et spiritum rectum innova in visceribus
meis.</hi> </p>
        </div3>
<div3>
          <head>16.</head>
          <p>
 <hi>[vers. 13.] Ne projicias me a facie tua. Averte
<pb n="0596"/>
faciem tuam a peccatis meis: et ne projicias me a facie
tua.</hi> Cujus faciem timet, ipsius faciem invocat. <hi>Ne
projicias me a facie tua: et spiritum sanctum tuum ne
auferas a me.</hi> Est enim spiritus sanctus in confitente.
Jam ad donum Spiritus sancti pertinet, quia tibi displicet
quod fecisti. Immundo spiritui peccata placent,
sancto displicent. Quamvis ergo adhuc veniam depreceris,
tamen ex alia parte quia tibi displicet malum
quod commisisti, Deo conjungeris: hoc enim et tibi
displicet, quod et illi. Jam duo estis ad expugnandam
febrem tuam, tu et medicus. Quia ergo non potest
esse confessio peccati et punitio peccati in homine a
seipso; cum quisque sibi irascitur et sibi displicet,
sine dono Spiritus sancti non est. Nec ait, spiritum
sanctum tuum da mihi, sed, <hi>ne auferas a me. Et spiritum
sanctum tuum ne auferas a me.</hi> </p>
        </div3>
<div3>
          <head>17.</head>
          <p>
 <hi>[vers. 14.] Redde mihi exsultationem salutaris
tui. Redde</hi> quam habebam, quam peccando amiseram: <hi>Redde mihi exsultationem salutaris tui:</hi> 
 utique
Christi tui. Quis enim sine illo sanari potuit? Quia
et antequam de Maria nasceretur, in principio erat
Verbum, et Verbum erat apud Deum, et Deus erat
Verbum <note>(Joan. I, 1)</note>: et ita a sanctis Patribus dispensatio
susceptae carnis futura credebatur, sicut a nobis
facta creditur. Tempora variata sunt, non fides. <hi>Redde
mihi exsultationem salutaris tui: et spiritu principali
confirma me.</hi> Nonnulli intellexerunt hic Trinitatem in
Deo ipsum Deum, excepta dispensatione carnis: quoniam
scriptum est, <hi>Deus spiritus est <note>(Id. IV, 24)</note>
          </hi>. Quod
enim non est corpus, et tamen est, videtur restare
ut spiritus sit. Intelligunt ergo hic nonnulli Trinitatem
dictam; in <hi>spiritu recto</hi> Filium, in <hi>spiritu
sancto</hi> Spiritum sanctum, in <hi>spiritu principali</hi> Patrem.
Sive ergo hoc ita sit, sive spiritum rectum ipsius hominis
accipi voluit, dicens, <hi>Spiritum rectum innova
in visceribus meis,</hi> quem curvavi et distorsi peccando,
ut jam Spiritus sanctus ipse sit spiritus
principalis, quem et auferri a se noluit, et eo se
voluit confirmari; non est haeretica quaelibet sententia.</p>
        </div3>
<div3>
          <head>18.</head>
          <p>
 <hi>[vers. 15.]</hi> Sed videte quid adjungat: <hi>Spiritu,</hi> 
inquit, <hi>principali confirma me.</hi> In quo <hi>confirma?</hi> Quia
ignovisti mihi, quia securus sum non mihi imputari
quod donasti, ex hoc factus securus, atque ista gratia
confirmatus, non ero ingratus. Quid enim faciam? <hi>Doceam iniquos vias tuas.</hi> 
 Doceam iniquos ex iniquo;
id est, qui fuerim et ego iniquus, jam non iniquus,
non a me ablato Spiritu sancto, et spiritu principali
confirmatus, <hi>doceam iniquos vias tuas.</hi> Quas vias iniquos
docebis? <hi>Et impii ad te convertentur.</hi> Si peccatum
David impietati deputatur, non de se desperent
impii, quia pepercit Deus impio; sed si ad eum convertantur,
si vias ipsius discant: si autem impietati
non deputatur factum David, sed illa proprie impietas
<pb n="0597"/>
dicitur apostare a Deo, unum Deum non colere, aut
nunquam coluisse, aut quem colebat dimisisse, ad
cumulum valet quod ait, <hi>Et impii ad te convertentur.</hi> 
Ita plenus es adipe misericordiae, ut ad te conversis,
non solum quibuslibet peccatoribus, sed etiam impiis
non sit desperandum. <hi>Et impii ad te convertentur.</hi> 
Utquid? Ut credentes in eum qui justificat impium,
deputetur fides eorum ad justitiam <note>(Rom.
IV, 5)</note>.</p>
        </div3>
<div3>
          <head>19.</head>
          <p>
 <hi>[vers. 16.] Erue me de sanguinibus Deus, Deus
salutis meae.</hi> Expressit latinus interpres verbo minus
latino proprietatem tamen ex graeco. Nam omnes novimus
latine non dici sanguines, nec sanguina; tamen
quia ita graecus posuit plurali numero, non sine
causa, nisi quia hoc invenit in prima lingua hebraea,
maluit pius interpres minus latine aliquid dicere,
quam minus proprie. Quare ergo pluraliter dixit: <hi>de
sanguinibus?</hi> In multis sanguinibus, tanquam in origine
carnis peccati, multa peccata intelligi voluit. Ad
ipsa peccata respiciens Apostolus, quae veniunt de
corruptione carnis et sanguinis, ait: <hi>Caro et sanguis regnum
Dei non possidebunt.</hi> Nam utique secundum fidem
veram ejusdem apostoli, caro ista resurget, et ipsa
merebitur incorruptionem, dicente ipso: <hi>Oportet corruptibile
hoc induere incorruptionem, et mortale hoc induere
immortalitatem <note>(I Cor. XV, 50, 53)</note>
          </hi>. Quia ergo
corruptio ista de peccato est, ipsius nomine appellantur
peccata: quemadmodum dicitur lingua et illud
frustum carnis et membrum quod in ore movetur,
cum verba distinguimus, et lingua quod per linguam
fit, sicut dicimus aliam linguam graecam, aliam latinam:
non enim caro diversa est, sed sonus. Quomodo
ergo dicitur lingua, locutio quae fit per linguam:
sic dicitur et sanguis, iniquitas quae fit per sanguinem.
Attendens ergo multas iniquitates suas, et illud superius, <hi>Et omnes iniquitates meas dele;</hi> 
 et eas tribuens
corruptioni carnis et sanguinis, <hi>Libera me,</hi> inquit, <hi>de
sanguinibus:</hi> hoc est, Libera me ab iniquitatibus,
munda me ab omni corruptione. Incorruptionem
enim desiderat qui dicit, <hi>Libera me de sanguinibus:
quia caro et sanguis regnum Dei non possidebunt, neque
corruptio incorruptionem. Erue me de sanguinibus
Deus, Deus salutis meae.</hi> Ostendit quia cum fuerit salus
perfecta in isto corpore, corruptio in eo non erit,
quae intelligitur nomine carnis et sanguinis: ipsa est
enim perfecta sanitas corporis. Nam modo quomodo
sanum est quod labitur, quod indiget, quod habet
perpetuam quamdam aegritudinem famis et sitis? Haec
tunc non erunt: quia esca ventri, et venter escis <note>(Id. VI, 13)</note>.
Deus autem et hunc et has evacuabit,
Erit forma corporis perfecta ex Deo, absorpta morte
in victoriam <note>(Id. XV, 54)</note>, nulla subrepente defectione,
nullis mutata aetatibus, nullo labore lassata ut cibo
fulciatur, et aliqua esca reficiatur. Sed non erimus
sine esca et potu: ipse erit cibus noster Deus et potus
noster. Solus ille cibus reficit nec deficit. <hi>Libera
me de sanguinibus Deus, Deus salutis meae.</hi> Modo enim
<pb n="0598"/>
jam in ipsa salute sumus. Audi Apostolum: <hi>Spe enim
salvi facti sumus.</hi> Et vide quia de ipsa salute corporis
dicebat: <hi>In nobismetipsis,</hi> inquit, <hi>ingemiscimus, adoptionem
exspectantes, redemptionem corporis nostri.
Spe enim salvi facti sumus. Spes autem quae videtur, non
est spes: quod enim videt quis, quid sperat? Si autem
quod non videmus speramus, per patientiam exspectamus <note>(Rom. VIII, 23, 25)</note>
          </hi>.
Qui perseveraverit usque in finem,
ipsa est illa patientia: hic salvus erit <note>(Matth. X, 21,
et XXIV, 13)</note>, ipsa est salus quam nondum habemus,
sed habituri sumus. Nondum est res, sed certa spes. <hi>Et exsultabit lingua mea justitiam tuam.</hi> </p>
        </div3>
<div3>
          <head>20.</head>
          <p>
 <hi>[vers. 17.] Domine, labia mea aperies, et os
meum annuntiabit laudem tuam. Laudem tuam,</hi> quia
creatus sum; <hi>laudem tuam,</hi> quia peccans non derelictus
sum; <hi>laudem tuam,</hi> quia ut confiterer admonitus
sum; <hi>laudem tuam,</hi> quia ut securus essem mundatus
sum. <hi>Labia mea aperies, et os meum annuntiabit laudem
tuam.</hi> </p>
        </div3>
<div3>
          <head>21.</head>
          <p>
 <hi>[vers. 18, 19.] Quoniam si voluisses sacrificium,
dedissem utique.</hi> In illo tempore erat David, quando
sacrificia victimarum animalium offerebantur Deo,
et videbat haec futura tempora. Nonne in his vocibus
nos agnoscimus? Erant illa sacrificia figurata, praenuntiantia
unum salutare sacrificium. Nec nos dimissi
sine sacrificio sumus, quod Deo offeramus. Audi enim
quid dicat curam gerens pro peccato suo, et ignosci
sibi volens malum quod fecit: <hi>Si voluisses,</hi> inquit, <hi>sacrificium,
dedissem utique. Holocaustis non delectaberis.</hi> 
Nihil ergo offeremus? sic veniemus ad Deum? Et
unde illum placabimus? Offer; sane in te habes quod
offeras. Noli extrinsecus thura comparare, sed dic: <hi>In me sunt, Deus, vota tua, quae reddam laudis tibi <note>(Psal. LV, 12)</note>
          </hi>.
Noli extrinsecus pecus quod mactes
inquirere, habes in te quod occidas. <hi>Sacrificium Deo
spiritus contribulatus: cor contritum et humiliatum
Deus non spernit.</hi> Prorsus spernit taurum, hircum,
arietem: jam non est tempus ut haec offerantur.
Oblata sunt cum aliquid indicarent, cum aliquid promitterent;
venientibus rebus promissis, promissiones
ablatae sunt. <hi>Cor contritum et humiliatum Deus
non spernit.</hi> Nostis quia excelsus est Deus: si te
excelsum feceris, longinquabit a te; si te humiliaveris,
propinquabit ad te.</p>
        </div3>
<div3>
          <head>22.</head>
          <p>
 <hi>[vers. 20.]</hi> Videte quis iste sit: unus videbatur
deprecari David, videte hic imaginem nostram et typum
Ecclesiae. <hi>Benigne fac, Domine, in bona voluntate
tua Sion.</hi> Huic Sion benigne fac. Quae est Sion? Civitas
sancta. Quae est civitas sancta? Quae abscondi
non potest super montem constituta <note>(Matth. V, 14)</note>.
Sion in speculatione quia aliquid spectat quod sperat.
Interpretatur enim Sion Speculatio, et Jerusalem Visio
pacis. Agnoscitis ergo vos in Sion et in Jerusalem,
si certi expectatis spem futuram, et si pacem habetis
cum Deo. <hi>Et aedificentur muri Jerusalem. Benigne fac,
Domine, in bona voluntate tua Sion, et aedificentur muri
Jerusalem:</hi> Non sibi enim tribuat Sion aliqua merita
sua: tu cum illa fac benigne. <hi>Aedificentur muri Jerusalem:</hi> 
<pb n="0599"/>
munimenta construantur immortalitatis nostrae,
in fide, et spe, et charitate.</p>
        </div3>
<div3>
          <head>23.</head>
          <p>
 <hi>[vers. 21.] Tunc acceptabis sacrificium justitiae:</hi> 
modo autem sacrificium pro iniquitate, spiritum contribulatum
et cor humiliatum; tunc sacrificium justitiae
laudes solas. Beati enim qui habitant in domo tua,
in saecula saeculorum laudabunt te <note>(Psal. LXXXIII,
5)</note>: hoc est enim sacrificium justitiae. <hi>Oblationes et
holocaustomata.</hi> Quae sunt <hi>holocaustomata?</hi> Totum
igne consumptum. Quando totum pecus imponebatur
arae igne consumendum, holocaustum dicebatur. Totos
nos divinus ignis absumat, et fervor ille totos arripiat.
Quis fervor? <hi>Nec est qui se abscondat a calore
ejus <note>(Psal. XVIII, 7)</note>
          </hi>. Quis fervor? De quo dicit
Apostolus, <hi>Spiritu ferventes <note>(Rom. XII, 11)</note>
          </hi>.
Non tantum anima nostra absumatur ab illo divino
igne sapientiae, sed et corpus nostrum, ut mereatur
ibi immortalitatem; sic levetur holocaustum, ut
absorbeatur mors in victoriam <note>(I Cor. XV, 54)</note>. <hi>Oblationes
et holocaustomata. Tunc imponent super altare
tuum vitulos.</hi> Unde <hi>vitulos?</hi> Quid ibi eliget? Innocentiam
novae aetatis, an libera colla a jugo legis?</p>
        </div3>
<div3>
          <head>24.</head>
          <p>
 Psalmus in nomine Christi, etsi forte non ut
volumus, verumtamen ut potuimus, terminatus est.
Restat paucis alloqui vos, fratres, propter multa
mala inter quae vivimus. Neque enim viventes in rebus
humanis, migrare possumus a rebus humanis.
Cum tolerantia vivendum est nobis inter malos: quia
cum mali essemus, cum tolerantia vixerunt boni inter
nos. Non obliviscentes quid fuerimus, non desperabimus
de his qui nunc sunt quod fuimus. Verumtamen,
charissimi, in tanta morum diversitate et tam
detestabili corruptela, regite domos vestras, regite
filios vestros, regite familias vestras. Quomodo ad
nos pertinet in Ecclesia loqui vobis, sic ad vos pertinet
in domibus vestris agere, ut bonam rationem
reddatis de his qui vobis sunt subditi. Amat Deus disciplinam.
Perversa autem et falsa innocentia est,
habenas laxare peccatis. Valde inutiliter, valde perniciose
sentit filius patris lenitatem, ut postea Dei
sentiat severitatem: et hoc non solus, sed cum dissoluto
patre suo. Quid enim? Si ipse non peccat, et non
facit quod filius ejus, ideo non debet ab ipsa nequitia
filium prohibere? An forte ut videatur filio ejus quia
et pater talia faceret, nisi senuisset? Peccatum quod
tibi non displicet in filio tuo, delectat te; sed aetas deseruit,
non cupiditas. Maxime, fratres mei, filios vestros
fideles attendite, quos fidedixistis ut baptizarentur.
Sed forte negligit malus filius vel monita patris,
vel objurgationem, vel severitatem: tu imple
personam tuam; Deus de illo exigit suam.
</p>
        </div3>
      </div1>

<div1>
        <head>IN PSALMUM LI ENARRATIO. SERMO AD POPULUM.</head>
<div3>
          <head>1.</head>
          <p>
 Psalmus brevis est, de quo loquendum suscepimus
<pb n="0600"/>
Charitati Vestrae: sed titulum habet aliquantulum
negotiosum. Patienter ergo sustinete nos, donec
illum enodemus, ut possumus, quantum adjuverit
Dominus. Neque enim passim praetereunda sunt haec;
quandoquidem placuit fratribus, non tantum aure et
corde, sed et stylo excipienda quae dicimus: ut non
auditorem tantum, sed et lectorem etiam cogitare debeamus.
Nata est quidem occasio psalmo huic ex re
quadam gesta, quam vobis etiam fecimus recitari de
libro Regnorum. Saül enim rex non ad permanendum
electus a Domino, sed secundum populi cor
durum et malum datus ad eorum correptionem, non
ad utilitatem <note>(I Reg. VIII, 7)</note>, secundum illam sententiam
sanctarum Scripturarum, quae ait de Deo, <hi>Qui regnare facit hominem hypocritam, propter perversitatem
populi 
 <note>(Job XXXIV, 30)</note>
          </hi>: cum ergo talis esset
Saül, persequebatur David <note>(I Reg. XVIII-XXIV)</note>, in
quo Deus praefigurabat regnum salutis aeternae, et
quem Deus elegerat permansurum in semine suo;
quandoquidem futurus erat rex noster, rex saeculorum
cum quo regnaturi sumus in aeternum, ex semine
ipsius David secundum carnem <note>(Rom. I, 3)</note>.
Cum ergo David Deus elegisset, et praeelegisset, et
praedestinasset ad regnum, noluit et ipsum David
ante regnum tenere, quam primo a persequentibus
liberaret; ut etiam in hoc ipso figuraret nos, id est
corpus ejus, cujus corporis caput Christus <note>(Coloss. I,
18)</note>. Porro enim si ipsum caput nostrum sine primo
peracto labore in terra, in coelo regnare noluit, neque
levare sursum corpus quod deorsum accepit, nisi
per tribulationis viam; quid audent membra sperare,
capite suo magis se posse esse felicia? <hi>Si patremfamilias
Beelzebub vocaverunt, quanto magis domesticos
ejus <note>(Matth. X, 25)</note>
          </hi>? Non ergo speremus molliorem
viam: qua praecessit eamus, qua duxit sequamur. Si
enim a vestigio ejus aberravimus, perimus. In hoc
ergo David quid praefigurabatur, videtis: ergo et in
Saül quid praefigurabatur, videtis: regnum malum in
Saül, regnum bonum in David: mors in Saül, et vita
in David. Etenim nos non persequitur nisi mors,
de qua in fine triumphabimus, dicentes: <hi>Ubi est,
mors, contentio tua? ubi est, mors, aculeus tuus <note>(I Cor.
XV, 55)</note>
          </hi>? Quid est quod dico, non nos persequitur nisi
mors? Quia nisi mortales essemus, non esset quod
nobis faceret inimicus. Numquid enim Angelis quidquam
facit? Ergo etiam ipsa mors, a qua maxime
habemus persecutionem, cujus finitur in fine contentio
cum resurrexerimus a mortuis, sicut finita est in
capite nostro, sic finietur et in nobis, si justi fuerimus
inventi. Nam mortuus ille mortis interfector
fuit, et magis in illo mors mortua est, quam ipse in
morte.</p>
        </div3>
<div3>
          <head>2.</head>
          <p>
 Denique etiam nomen ipsum si attendamus, non
est sine mysterio. Nam Saül interpretatur Petitio, hoc
est appetitio. Quid enim dubitare debemus nos nobis
fecisse mortem istam? A peccato enim hominis nata
<pb n="0601"/>
est mors. Merito ergo ipse sibi homo appetivit mortem,
et ideo petitio nomen est mortis. Nam sicut
scriptum est, <hi>Deus mortem non fecit, nec laetatur in
perditione vivorum. Creavit enim Deus ut essent omnia,
et sanabiles fecit nationes orbis terrarum.</hi> Et unde mors
tanquam quaereres: <hi>Impii autem manibus,</hi> inquit, <hi>et verbis accersierunt illam, et aestimantes illam amicam
defluxerunt 
 <note>(Sap. I, 13, 14, 16)</note>
          </hi>. Ergo appetendo illam
defluxerunt, et in mortem irruerunt, aestimantes
illam sibi esse amicam: quomodo aestimavit populus
amicum, et petivit regem inimicum. Extorsit enim
populus a Domino habere regem, et datus est Saül,
tanquam dati essent illi in manus suas, qui manibus
et verbis accersierunt mortem, et figurata est in ipso
Saüle ipsa mors. Ideo psalmus ille septimus decimus sic
habet titulum: <hi>In die qua liberavit eum Dominus de
manu omnium inimicorum ejus, et de manu Saül. Dixit</hi> 
primo, omnes inimicos ejus; et postea, <hi>de manu
Saül:</hi> quia novissima inimica destruetur mors <note>(I Cor.
XV, 26)</note>. Quid est, <hi>Et de manu Saül?</hi> Quoniam exemit
nos ab inferis et de manu mortis liberavit nos.</p>
        </div3>
<div3>
          <head>3.</head>
          <p>
 Cum ergo Saül persequeretur virum sanctum
David, confugit David ubi tutum putavit: transiens
per sacerdotem quemdam Achimelech, accepit ab eo
panes. Ubi figuravit etiam personam, non tantum regis,
sed et sacerdotis: quia manducavit panes propositionis, <hi>quos,</hi> 
 sicut dicit Dominus in Evangelio, <hi>non licebat manducare nisi solis sacerdotibus 
 <note>(Matth.
XII, 4)</note>
          </hi>. Postea coepit eum quaerere Saül, et iratus est
suis quod nemo eum sibi vellet prodere. Hoc modo
lectum est in libro Regnorum. Erat autem ibi Doech
quidam, quando venerat ille ad Achimelech sacerdotem,
princeps pastorum Saül, Idumaeus. Qui cum
adesset quando Saül irascebatur suis, quod nullus illi
vellet prodere David, prodidit ubi eum vidisset. Misit
continuo Saül, exhibuit sacerdotem et omnes ejus, et
jussit occidi. Nemo ausus est hominum regis Saül,
nec jubente rege, mittere manum in sacerdotes Domini:
sed ille qui prodiderat, sicut Judas, qui a
proposito suo non recessit, et usque in finem perseveravit
de illa radice fructus ferre, (quales, nisi quales
fert arbor mala?) occidit Doech iste manu sua, jubente
rege, sacerdotem et omnes ejus: deinde debellata
est civitas etiam sacerdotum <note>(I Reg. XXI et
XXII)</note>. Invenimus ergo Doech istum inimicum regi
David et sacerdoti Achimelech. Unus homo est Doech,
sed genus hominum est Doech: sicut David et corpus
ipsum regis et sacerdotis, tanquam unus homo et
duae personae, sed tamen unum genus hominum.
Proinde in isto tempore, et in isto saeculo videamus
haec duo genera, ut pertineat ad utilitatem nostram,
vel quod cantamus, vel quod cantari audimus. Modo
videamus Doech, modo videamus corpus regis et sacerdotis,
modo videamus corpus hominum adversus
regem et sacerdotem.</p>
        </div3>
<div3>
          <head>4.</head>
          <p>
 Primo nomina ipsa attendite quam mystica sint.
Doech interpretatur Motus: Idumaeus interpretatur
Terrenus. Jam videte quale genus hominum significet
Doech iste motus: non ergo perseverans in aeternum,
<pb n="0602"/>
sed emigrandus. Terrenus: quid exspectatis de homine
terreno aliquos fructus? Coelestis homo erit
in aeternum. Est ergo regnum terrenum, ut breviter
dicam et cito insinuem, hodie in isto saeculo, ubi est
et regnum coeleste. Peregrinos habet cives suos
utrumque regnum, regnum terrenum et regnum coeleste,
regnum eradicandum et regnum in aeternum
plantandum. Modo in hoc saeculo cives utriusque regni
permixti sunt: corpus regni terreni, et corpus
regni coelestis commixtum est. Regnum coeleste gemit
inter cives regni terreni, et aliquando (nam et
hoc tacendum non est) quodammodo regnum terrenum
angariat cives regni coelorum, et regnum coeleste
angariat cives regni terreni. Utrumque vobis de
Scriptura Dei demonstrabimus. Daniel et tres pueri
in Babylonia praepositi sunt negotiis regis <note>(Dan. II,
49)</note>: Joseph in Aegypto secundus a rege positus est
administrare rempublicam <note>(Gen. XLI, 40)</note>, de qua republica
erat populus ille Dei liberandus: in ipsa
republica angariam quodammodo faciebat Joseph,
sicut illi tres pueri, sicut Daniel. Manifestum est
ergo quod usurparat sibi ad opera sua, id est ad
opera regni sui, non ad facta sua mala, regnum
terrenum cives regni coelorum. Quid et regnum coelorum,
quomodo usurpat in hoc saeculo ad tempus
cives regni terreni? Nonne de his Apostolus dicit,
quod non caste Evangelium annuntiabant, sed terrena
desiderantes regnum coelorum praedicabant; sua
quaerebant, et Christum annuntiabant? Et ut noveritis
quod et ipsi ad opus regni coelorum, tanquam
mercenarii assumpti sunt, Apostolus gaudens de illis
dicit: <hi>Sunt qui per invidiam et contentionem Christum
annuntiant non caste, existimantes tribulationem se suscitare
vinculis meis. Quid enim dum omni modo sive
per occasionem sive per veritatem Christus annuntietur?
Et in hoc gaudeo, sed et gaudebo <note>(Philipp. I, 17 et 18)</note>
          </hi>.
De talibus etiam Christus annuntiat, dicens: <hi>Pharisaei
et Scribae super cathedram Moysi sederunt. Quae dicunt,
facite; quae autem faciunt, facere nolite: dicunt
enim, et non faciunt <note>(Matth. XXIII, 2, 3)</note>
          </hi>. Quae dicunt,
pertinent ad David; quae autem faciunt, pertinent ad
Doech. Per illos me audite, illos imitari nolite. Ista
duo genera hominum sunt hodie in terra. De his duobus
generibus hominum cantat psalmus iste.</p>
        </div3>
<div3>
          <head>5.</head>
          <p>
 <hi>[vers. 1, 2.]</hi> Habet autem Psalmi titulus: <hi>In
finem intellectus David, cum venit Doech Idumaeus, et
nuntiavit Saül: Venit David in domum Abimelech</hi>:
cum legamus eum venisse in domum Achimelech. Et
fortasse quod non absurde sentimus propter similitudinem
nominis, et unius syllabae differentiam, vel
potius unius litterae, variati sunt tituli. In codicibus
tamen Psalmorum cum inspiceremus, magis Abimelech
quam Achimelech invenimus. Et quoniam in alio
loco habes evidentissimum psalmum, non dissimilitudinem
nominis, sed prorsus diversum nomen insinuantem;
quandoquidem David ante regem Achis, non ante
<pb n="0603"/>
regem Abimelech immutavit faciem suam, et dimisit
eum, et abiit: titulus autem Psalmi sic scriptus est, <hi>Quando immutavit vultum suum coram Abimelech 
 <note>(Psal.
XXXIII, 1)</note>
          </hi>: ipsa magis mutatio nominis in mysterium
facit intentos, ne tanquam res historiae persequaris, et
sacrata vela contemnas. Discussum nomen in psalmo
illo, quod est Abimelech, invenitur interpretatum,
Patris mei regnum. Quomodo autem patris sui regnum
dimisit David, et abiit, nisi quomodo Christus
regnum Judaeorum dimisit, et ad Gentes transivit?
Hinc fortassis etiam propheticus spiritus adscribens
titulum psalmo huic, voluit ut non diceret Achimelech,
sed Abimelech, quia quando venit David ad
patris sui regnum, tunc est proditus; hoc est quando
venit Dominus noster Jesus Christus ad regnum Judaeorum
institutum a Patre suo, de quo dicit, <hi>Auferetur
a vobis regnum Dei, et dabitur genti facienti fructus
ejus et justitiam <note>(Matth. XXI, 43)</note>
          </hi>, tunc est proditus
morti, quam significat Saül. Non est autem
occisus, sicut nec Isaac, cum et ipse passionem
Domini figuraret; nec tamen sine sanguine figura
transacta est, vel ibi illius arietis <note>(Gen. XXII, 12)</note>, vel
hic Achimelech sacerdotis. Neque enim occidi oportuit
eos, quos tunc resurgere non oportebat: sed
eorum vitam a mortis periculo, verumtamen effuso
sanguine, liberans Jesus resurrectionem potius significabat,
quae hoc modo in illis figurabatur, quia vero
Domino servabatur. Plura hinc dici possent, si illarum
rerum gestarum in hoc sermone suscepissemus
tractanda mysteria.</p>
        </div3>
<div3>
          <head>6.</head>
          <p>
 Nunc jam audiamus ista duo genera hominum,
quandoquidem de titulo isto, etsi operosius et fortasse
loquacius, tamen ut Dominus concessit, exitum
est. Duo genera hominum attendite: unum laborantium,
alterum eorum inter quos laboratur; unum de
terra, alterum de coelo cogitantium; unum in profundum
cor mittentium, alterum cor Angelis conjungentium;
unum sperantium de terrenis quibus pollet
hic mundus, alterum praesumentium de coelestibus
quae promisit non mendax Deus. Sed mixta sunt
ista genera hominum. Invenimus modo civem Jerusalem,
civem regni coelorum administrare aliquid in
terra; ut puta, purpuram gerit, magistratus est,
aedilis est, proconsul est, imperator est, rempublicam
gerit terrenam: sed cor sursum habet, si christianus
est, si fidelis est, si pius est, si contemnens
in quibus est, et sperat in quo nondum est. De quo
genere fuit illa sancta mulier Esther, quae cum esset
<pb n="0604"/>
uxor regis, ventum est ad periculum deprecandi pro
civibus suis; et cum oraret coram Deo, ubi mentiri
non posset, in oratione sua dixit, ita sibi fuisse illa
ornamenta regalia sicut pannum menstruatae <note>(Esth.
XIV, 16)</note>. Non ergo desperemus de civibus regni coelorum,
quando eos videmus aliqua gerere Babyloniae
negotia, aliquid terrenum in republica terrena: nec
rursus continuo gratulemur omnibus hominibus quos
videmus agere negotia coelestia; quia et filii pestilentia
sedent aliquando in cathedra Moysi, de quibus dicitur, <hi>Quae dicunt facite; quae autem faciunt, facere nolite:
dicunt enim, et non faciunt.</hi> 
 Illi in terrenis rebus levant
cor in coelum, isti in coelestibus verbis trahunt
cor in terra. Veniet autem tempus ventilabri, quando
utrumque diligentissime discernatur, ne granum aliquod
transeat in acervum paleae comburendum, ne
una stipula transeat ad massam in horreo recondendam <note>(Matth. III, 12)</note>.
Quamdiu ergo nunc permixtum
est, audiamus hinc vocem nostram, id est civium regni
coelorum (hoc enim affectare debemus, tolerare
hic malos, quam tolerari a bonis); et conjungamus
nos huic voci, et aure, et lingua, et corde, et opere.
Quod si fecerimus, nos hic loquimur in his quae audimus.
Dicatur ergo primo de corpore malo regni
terreni.</p>
        </div3>
<div3>
          <head>7.</head>
          <p>
 <hi>[vers. 3.] Quid gloriatur in malitia qui potens est?</hi> 
Attendite, fratres mei, gloriam malignitatis, gloriam
hominum malorum. Quae est gloria? <hi>Quid gloriatur in
malitia qui potens est?</hi> id est, qui in malitia potens
est, quid gloriatur? Opus est potentem esse, sed in
bonitate, non in malitia. Aliquid magnum est gloriari
in malitia? Aedificare domum paucorum est, destruere
quivis ignarus potest. Seminare frumenta,
excolere segetem, exspectare donec maturescat, et
in ejus fructu in quo laboravit gaudere, paucorum
est: una scintilla omnem segetem incendere quivis
potest. Suscipere infantem, natum nutrire, educare,
ad juvenilem aetatem perducere, magnum officium
est: occidere illum uno puncto temporis quivis potest.
Ergo ea quae ad destructionem fiunt, facillime
fiunt. Qui gloriatur, in Domino glorietur <note>(I Cor. I, 31)</note>:
qui gloriatur, in bonitate glorietur. Gloriaris, quia
potens es in malo. Quid facturus es, o potens, quid
facturus es, multum te jactans? Occisurus es hominem:
hoc et scorpius, hoc et una febris, hoc et
fungus malus. Hucne redacta est omnis potentia tua,
ut malo fungo coaequetur? Hoc ergo faciunt boni cives
Jerusalem, qui non in malitia, sed in bonitate
gloriantur: primo ut non in se, sed in Domino glorientur;
deinde ut ea quae ad aedificationem faciunt,
studiose faciant, et talia faciant quae valeant ad permanendum;
quae autem faciunt ad destructionem,
faciant propter disciplinam proficientium, non propter
oppressionem innocentium. Huic ergo potentiae
comparatum corpus illud terrenum, quare non audiat
ex his verbis, <hi>Quid gloriatur in malitïa qui potens
est?</hi> </p>
        </div3>
<div3>
          <head>8.</head>
          <p>
 <hi>[vers. 4.] In iniquitate tota die injustitiam cogitavit
lingua tua. In iniquitate tota die,</hi> id est toto tempore,
<pb n="0605"/>
sine lassitudine, sine intervallo, sine pausatione. Et
quando non facis, cogitas; ut quando aliquid mali
abest a manibus, a corde non absit: aut facis malum,
aut dum non potes facere, dicis malum, hoc est, maledicis:
aut quando nec hoc potes, vis et cogitas malum. <hi>Tota die</hi> 
 ergo, id est sine intermissione. Exspectamus
huic homini poenam. Parva sibi poena est?
Minaris ei: tu eum ei minaris, quo cum vis mittere
in malum? Dimitte illum in se. Ut multum saevias,
subjecturus es bestiis: in seipsum pejor est bestiis.
Bestia enim lacerare corpus ejus potest: ipse cor
suum sanum relinquere non potest. Interius in se ipse
saevit, et tu exterius plagas inquiris? Imo ora Deum
pro illo, ut liberetur a se. Verumtamen in hoc psalmo,
fratres mei, non oratio est pro malis, aut contra malos,
sed prophetia quid sit eventurum malis. Non itaque
putetis ex malevolentia Psalmum aliquid dicere:
dicitur enim in spiritu prophetiae.</p>
        </div3>
<div3>
          <head>9.</head>
          <p>
 Quid ergo sequitur? Tota potentia tua, et tota
cogitatio iniquitatis tota die, et meditatio malignitatis
in lingua tua sine intermissione, quid egit? quid fecit? <hi>Sicut novacula acuta fecisti dolum.</hi> 
 Ecce quid faciunt
sanctis mali; capillos radunt. Quid est quod dixi? Si
sint tales cives Jerusalem qui audiant vocem Domini
sui, regis sui dicentis, <hi>Nolite timere eos qui corpus
occidunt, animam autem non possunt occidere <note>(Matth. X,
28)</note>
          </hi>; qui audiant vocem, quae modo ex Evangelio recitata
est, <hi>Quid prodest homini si totum mundum lucretur,
se autem ipsum detrimentum faciat <note>(Id. XVI, 26)</note>
          </hi>,
contemnunt omnia praesentia bona, insuper et ipsam
vitam. Et quid factura est novacula Doech homini
meditanti in hac terra regnum coelorum; et futuro in
regno coelorum, habenti secum Deum, et permansuro
cum Deo? quid est factura illa novacula? Capillos rasura,
calvum factura est. Et hoc ad Christum pertinet,
qui in loco Calvariae crucifixus est. Facit et filium
Core, quod interpretatur Calvitium. Nam isti capilli
superflua rerum temporalium significant. Qui quidem
capilli non superflue facti sunt a Deo in corpore hominum,
sed ad aliquod ornamentum: tamen quia sine
sensu praeciduntur, illi qui haerent corde in Domino,
sic habent ista terrena tanquam capillos. Sed aliquando
et aliquid boni de capillis operandum est, quando
frangis panem esurienti, egenum sine lecto inducis in
domum tuam, si videris nudum, vestis <note>(Isai. LVIII, 7)</note>:
postremo etiam ipsi martyres imitantes Dominum,
sanguinem pro Ecclesia fundentes, audientes vocem
illam, Sicut Christus <hi>animam suam pro nobis posuit,</hi> 
sic <hi>et nos debemus pro fratribus animas ponere <note>(I Joan.
III, 16)</note>
          </hi>, quodammodo de capillis suis bene nobis fecerunt,
id est de his rebus quas potest amputare vel
radere illa novacula. Quia ergo et de ipsis capillis boni
aliquid fieri potest significavit et illa mulier peccatrix,
quae cum flevisset super pedes Domini, capillis suis
tersit, quos lacrymis rigavit <note>(Luc. VII, 38)</note>. Quid significans?
Quia cum misertus fueris alicujus, debes et
<pb n="0606"/>
subvenire, si potes. Cum enim misereris, tanquam
lacrymas fundis: cum subvenis, capillis tergis. Et si
hoc cuicumque, quanto magis pedibus Domini? Qui
sunt pedes Domini? Evangelistae sancti, de quibus
dictum est, <hi>Quam speciosi sunt pedes eorum qui annuntiant
pacem, qui annuntiant bona <note>(Isai. LII, 7, et Rom.
X, 15)</note>
          </hi>! Ergo acuat sicut novaculam linguam suam Doech;
acuat dolum quantum potest: ablaturus est superflua
temporalia; numquid necessaria sempiterna?</p>
        </div3>
<div3>
          <head>10.</head>
          <p>
 <hi>[vers. 5.] Dilexisti malitiam super benignitatem.</hi> 
Ante te erat benignitas, ipsam diligeres. Non enim
aliquid eras erogaturus, aut quod diligeres de longinqua
navigatione allaturus eras. Benignitas ante te,
iniquitas ante te: compara, et elige. Sed forte habes
oculum quo videas malignitatem, et non habes oculum
quo videas benignitatem. Vae iniquo cordi! Quod
pejus est, avertit se ne videat quod videre potest.
Quid enim de talibus alio loco dictum est? <hi>Noluit intelligere
ut bene ageret.</hi> Non enim dictum est, non potuit;
sed <hi>noluit,</hi> inquit, <hi>intelligere ut bene ageret,</hi> clausit
oculos a luce praesenti. Et quid sequitur? <hi>Iniquitatem
meditatus est in cubili suo <note>(Psal. XXXV, 4, 5)</note>
          </hi>, hoc
est in interiore secreto cordis sui. Tale quid objicitur
huic Doech Idumaeo, maligno corpori, mortui terreno,
non permanenti, non coelesti. <hi>Dilexisti malitiam super
benignitatem.</hi> Nam vis nosse quam videat malus utrumque,
et illud potius eligat, hinc se avertat? Quare
clamat quando inique aliquid patitur? Quare tunc
exaggerat quantum potest iniquitatem, et laudat benignitatem,
reprehendens eum qui in illo operatus est
malignitatem super benignitatem? Sit ergo regula
sibi ad vivendum: de seipso judicabitur. Porro si faciat
quod scriptum est, <hi>Diliges proximum tuum tanquam
teipsum <note>(Matth. XXII, 39)</note>
          </hi>; et, <hi>Quae vultis ut
faciant vobis homines bona, haec et vos facite illis <note>(Id.
VII, 12)</note>
          </hi>; apud se habet unde noverit, quia quod in se
non vult fieri, non debet facere alteri <note>(Tob. IV, 16)</note>. <hi>Dilexisti malitiam super benignitatem.</hi> 
 Inique, inordinate,
perverse vis levare aquam super oleum; demergetur
aqua, oleum supereminebit. Ponere vis sub
tenebris lucem; fugabuntur tenebrae, lux manebit.
Super coelum terram vis collocare; pondere suo cadet
terra in locum suum. Tu ergo mergeris diligendo
malitiam super benignitatem. Nam nunquam benignitatem
malitia superabit. <hi>Dilexisti malitiam super
benignitatem: iniquitatem magis quam loqui aequitatem.</hi> 
Ante te est aequitas, ante te est iniquitas: unam linguam
habes, quo vis eam vertis; quare ergo potius
ad iniquitatem, et non ad aequitatem? Cibos amaritudinis
non das ventri tuo, et cibos iniquitatis das
linguae tuae malignae? Sicut eligis quo vescaris, sic
elige quod loquaris. Praeponis ergo iniquitatem aequitati,
et praeponis malitiam benignitati: tu quidem
praeponis, sed supra esse quid potest nisi benignitas
et aequitas? Sed tu imponendo te quodammodo super
ea quae necesse est ut deorsum eant, non illa facies
esse supra bona, sed tu cum eis mergeris in mala.</p>
        </div3>
<div3>
          <head>11.</head>
          <p>
 <hi>[vers. 6.]</hi> Propter hoc sequitur in Psalmo, <hi>Dilexisti
omnia verba submersionis.</hi> Eripe ergo te, si potes, a
<pb n="0607"/>
submersione. Naufragium fugis, et plumbum amplecteris!
Si non vis mergi, tabulam apprehende, ligno
portare, crux te perducat. Nunc vero quia Doech es
Idumaeus, motus et terrenus, quid facis? <hi>Dilexisti omnia
verba submersionis, linguam dolosam.</hi> Haec praecessit,
verba submersionis secuta sunt linguam dolosam.
Quid est lingua dolosa? Ministra fallaciae est lingua
dolosa, aliud in corde gestantium, aliud ore promentium.
Sed in his subversio, in his submersio.</p>
        </div3>
<div3>
          <head>12.</head>
          <p>
 <hi>[vers. 7.] Propterea Deus destruet te in finem:</hi> 
etsi nunc videris virere tanquam fenum in agro ante
aestum solis. Omnis enim caro fenum, et claritas hominis
ut flos feni: fenum aruit, et flos decidit; verbum autem
Domini manet in aeternum <note>(Isai. XL, 6, 8)</note>. Ecce
quo te teneas, ad quod manet in aeternum. Nam ad fenum
et ad florem feni si te tenueris, quoniam fenum arescet,
et flos decidet, <hi>destruet te Deus in finem:</hi> etsi non modo,
certe in finem destruet, quando illud ventilabrum venerit,
et acervus paleae a massa separatus fuerit. Nonne
massa in horrea, et palea in ignem <note>(Matth. III, et XIII,
40)</note>? Nonne totus iste Doech ad sinistram stabit, quando
dicturus est Dominus, <hi>Ite in ignem aeternum qui
paratus est diabolo et angelis ejus <note>(Id. XXV, 41)</note>
          </hi>? <hi>Destruet</hi> 
ergo <hi>te Deus in finem: evellet te, et emigrabit te de
tabernaculo tuo.</hi> Modo ergo Doech iste Idumaeus est
in tabernaculo: sed servus non manet in domo in
aeternum <note>(Joan. VIII, 35)</note>. Operatur et iste aliquid
boni, etsi non factis suis, saltem verbis Dei, ut in
Ecclesia quando sua quaerit <note>(Philipp. II, 21)</note>, saltem
quae Christi sunt dicat. Sed <hi>emigrabit te de tabernaculo
tuo.</hi> Amen dico vobis, perceperunt mercedem
suam <note>(Matth. VI, 2)</note>. <hi>Et radicem tuam de terra viventium.</hi> 
Ergo in terra viventium nos debemus habere
radicem. Radix nostra ibi sit. In occulto est radix:
fructus videri possunt, radix videri non potest. Radix
nostra charitas nostra, fructus nostri opera nostra:
opus est ut opera tua de charitate procedant, tunc est
radix tua in terra viventium. Inde eradicabitur iste
Doech, nec omnino poterit ibi permanere, quia nec
altius ibi fixit radicem: sed quomodo illa semina in
petra, etsi radicem ejiciant, tamen quia humorem
non habent, sole orto continuo arescunt <note>(Id. XIII, 5)</note>.
At vero illi qui altius figunt radicem, quid audiunt ab
Apostolo? <hi>Flecto genua mea pro vobis ad Patrem Domini
nostri Jesu Christi, ut sitis in charitate radicati et
fundati.</hi> Et quia ibi jam radix, <hi>Ut possitis,</hi> inquit, <hi>comprehendere quae sit altitudo, latitudo, longitudo et
profundum; scire etiam supereminentem scientiam charitatis
Christi, ut impleamini in omnem plenitudinem
Dei 
 <note>(Ephes. III, 14, 16-19)</note>
          </hi>. Talibus fructibus digna
est tanta radix, tam simplex, tam germinans, in germina
tam alte fundata. At vero hujus radix eradicatur
de terra viventium.</p>
        </div3>
<div3>
          <head>13.</head>
          <p>
 <hi>[vers. 8.] Et videbunt justi, et timebunt, et super
eum ridebunt.</hi> Quando timebunt? quando ridebunt?
<pb n="0608"/>
Intelligamus ergo et discernamus duo ista tempora
satis utiliter timendi et ridendi. Quamdiu enim sumus
in hoc saeculo, nondum est ridendum, ne postea ploremus.
Legimus quid servetur in finem huic Doech;
legimus, et quia intelligimus et credimus, videmus,
sed timemus. Hoc ergo dictum est, <hi>Videbunt justi,
et timebunt.</hi> Quamdiu videmus quid eventurum sit in
finem malis, quare timemus? Quia dixit Apostolus, <hi>In timore et tremore vestram ipsorum operamini salutem <note>(Philipp. II, 12)</note>
          </hi>:
quia dictum est in psalmo, <hi>Servite
Domino in timore, et exsultate ei cum tremore <note>(Psal. II, 11)</note>
          </hi>.
Quare, cum timore? <hi>Quapropter qui se
putat stare, videat ne cadat <note>(I Cor. X, 12)</note>
          </hi>. Quare, cum
tremore? Quia dicit alibi: <hi>Fratres, si praeoccupatus
fuerit homo in aliquo delicto, vos qui spirituales estis,
instruite hujusmodi in spiritu lenitatis, intendens teipsum
ne et tu tenteris <note>(Gal. VI, 1)</note>
          </hi>. Ergo justi qui sunt modo,
qui vivunt ex fide, sic vident istum Doech quid illi
eventurum sit, ut tamen timeant et sibi: quid enim
sunt hodie, sciunt; quid cras futuri sint, nesciunt.
Modo ergo <hi>videbunt justi, et timebunt.</hi> Quando autem
ridebunt? Quando transierit iniquitas, quando transvolaverit,
sicut jam ex magna parte transvolavit
tempus incertum, quando fugatae fuerint tenebrae
hujus saeculi, in quibus modo non ambulamus nisi
ad lucernam Scripturarum, et ideo timemus tanquam
in nocte. Ambulamus enim ad prophetiam, de qua
dicit apostolus Petrus: <hi>Habemus certiorem prophetiticum
sermonem, cui bene facitis intendentes, sicut lucernae
lucenti in obscuro loco, donec dies lucescat, et lucifer
oriatur in cordibus vestris <note>(II Petr. I, 19)</note>
          </hi>. Quamdiu
ergo ad lucernam ambulamus, necesse est ut cum
timore vivamus. Cum autem venerit dies noster, id
est manifestatio Christi, de qua idem dicit Apostolus, <hi>Cum Christus apparuerit vita vestra, tunc et vos apparebitis
cum ipso in gloria 
 <note>(Coloss. III, 4)</note>
          </hi>; tunc justi
ridebunt istum Doech. Non est enim jam subveniendi
locus: non quomodo nunc, quando vides hominem injuste
viventem, vis cum illo laborare ut corrigas; quia
qui injustus est, conversus poterit justus esse, quomodo
et justus aversus potest injustus esse. Itaque
nec de te praesumas, nec de illo desperes; et da operam
quantum potes, si benignus es, si non diligis malitiam
super benignitatem, ut ambulantem hominem
in via mala et errantem corrigas ad viam bonam. Tunc
vero cum venerit judicii tempus, correctionis locus
non erit, sed tantum damnationis: et erit ibi poenitentia,
sed infructuosa, quia sera. Vis ut sit frutuosa?
Non sit sera: hodie te corrige. Reus es, ille judex
est: corrige reatum, et gaudebis ad judicem. Hodie
enim hortatur te, ne judicet te; et qui judex tuus
futurus est, ipse est hodie advocatus tuus. Tunc ergo,
fratres, restat ridendi tempus. Nam ipsam irrisionem
iniquorum quae futura est justis, significavit liber ille
Sapientiae. In suis enim, in quorum animas transfert
se sapientia, factura est quod dixit: <hi>Increpabam, et
non exaudiebatis; loquebar, et meis sermonibus non intendebatis;
<pb n="0609"/>
et ego vestrae perditioni superridebo <note>(Prov.
I, 24-26)</note>
          </hi>. Hoc fiet tunc a justis in istum Doech. Modo
autem videamus et timeamus, ne hoc simus quod in
eum dicimus: et si hoc eramus, hoc esse desinamus,
ut modo timentes, postea rideamus.</p>
        </div3>
<div3>
          <head>14.</head>
          <p>
 <hi>[vers. 9.]</hi> Quid autem tunc dicent qui ridebunt? <hi>Et super eum ridebunt, et dicent: Ecce homo qui non
posuit Deum adjutorem suum.</hi> 
 Videte corpus terrenum.
Quantum habebis, tantus eris. Proverbium avarorum,
rapacium, innocentes opprimentium, res alienas invadentium,
commendata negantium. Quale hoc proverbium?
Quantum habebis, tantus eris; id est, quantum
habueris pecuniae, quantum acquisieris, tanto plus
poteris. <hi>Ecce homo qui non posuit Deum adjutorem
suum, sed speravit in multitudine divitiarum suarum.</hi> 
Non dicat pauper forte malus: Ego non sum de hoc
corpore. Audivit enim Prophetam dicentem, <hi>Speravit
in multitudine divitiarum suarum:</hi> continuo
si pauper est, attendit pannos suos, respexit juxta
se forte divitem in populo Dei orantius vestitum,
et ait in corde suo, De isto dicit, numquid de
me? Noli inde te excipere, noli separare, nisi videris
et timueris, ut postea rideas. Nam quid tibi prodest,
si eges facultate et ardes cupiditate? Quando Dominus
noster Jesus Christus abeunti a se illi diviti contristato
dixerat, <hi>Vade, vende omnia quae habes, et da pauperibus,
et habebis thesaurum in coelo: et veni, sequere me,</hi> 
et magnam desperationem divitibus praenuntiarat, ut
diceret facilius posse camelum transire per foramen
acus, quam divitem intrare in regnum coelorum;
nonne continuo discipuli contristati sunt, dicentes
apud seipsos: <hi>Quisnam poterit salvari <note>(Matth. XIX, 21,
24, 25)</note>
          </hi>? Ergo quando dicebant, <hi>Quisnam poterit salvari?</hi> 
divites paucos attendebant; latebat eos tanta
pauperum multitudo? Non sibi poterant dicere: Si
difficile est, imo impossibile ut intrent divites in regnum
coelorum, sicut impossibile est ut intret camelus
per foramen acus, omnes pauperes intrent in
regnum coelorum, divites soli excludantur? Quot
sunt enim divites? At vero pauperum millia innumerabilia.
Non enim tunicas inspecturi sumus in regno
coelorum; sed vestis cujusque fulgor justitiae deputabitur:
erunt ergo pauperes aequales Angelis Dei; induti
stolis immortalitatis, fulgebunt, sicut sol in regno
Patris sui <note>(Id. XIII, 43)</note>: quid nobis est de divitibus
paucis sollicitos esse aut laborare? Non hoc senserunt
Apostoli: sed cum Dominus hoc dixisset, <hi>Facilius est camelum transire per foramen acus, quam
divitem intrare in regnum coelorum:</hi> 
 illi apud se direntes, <hi>Quisnam poterit salvari?</hi> 
 quid attenderunt? Non
facultates, sed cupiditates. Viderunt enim etiam ipsos
pauperes, etsi non habentes pecuniam, tamen habere
avaritiam. Et ut noveritis non pecuniam in divite, sed
avaritiam condemnari, advertite quod dico: respicis
illum divitem stantem juxta te; et forte in illo est
pecunia et non est avaritia, in te non est pecunia et
est avaritia. Pauper ulcerosus, aerumnosus, linctus a
canibus, non habens opem, non habens escam, non
habens forte ipsam vestem, ablatus est ab Angelis in
<pb n="0610"/>
sinum Abrahae <note>(Luc. XVI, 22)</note>. Eia tu pauper gaudes
modo, numquidnam tibi et ulcera optanda sunt?
Nonne patrimonium tuum sanitas est? Non est in hoc
Lazaro meritum paupertatis, sed pietatis. Nam vides
qui sublatus est, non vides quo sublatus est. Quis est
sublatus ab Angelis? Pauper, aerumnosus, ulcerosus.
Quo sublatus est? In sinum Abrahae. Lege Scripturas,
et invenies divitem Abraham <note>(Gen. XIII, 2)</note>. Ut noveris,
quia non divitiae culpantur: habebat Abraham
multum auri, argenti, pecorum, familiae; dives erat,
et in ejus sinum Lazarus pauper sublatus est. In sinum
divitis pauper: an potius ambo Deo divites,
ambo a cupiditate pauperes?</p>
        </div3>
<div3>
          <head>15.</head>
          <p>
 Quid ergo in hoc Doech culpat Scriptura? Non
dixit, Ecce homo qui fuit dives; sed, <hi>Ecce homo qui
non posuit Deum adjutorem suum, sed speravit in multitudine
divitiarum suarum.</hi> Non quia habuit divitias,
sed quia in ipsis speravit, et in Deo non speravit,
ideo damnatur, ideo punitur, ideo movetur de tabernaculo,
tanquam motus ille terrenus, sicut pulvis
quem projicit ventus a facie terrae <note>(Psal. I, 4)</note>; ideo
exstirpatur radix ejus de terra viventium. Numquid
huic similes sunt divites, de quibus Paulus apostolus
loquitur: <hi>Praecipe divitibus hujus mundi, non superbe
sapere,</hi> sicut Doech; <hi>neque sperare in incerto divitiarum,</hi> 
sicut ipse <hi>speravit in multitudine divitiarum suarum;
sed in Deo vivo,</hi> non quomodo iste <hi>qui non posuit
Deum adjutorem suum?</hi> Denique illis quid praecepit? <hi>Divites sint in operibus bonis; facile tribuant, communicent <note>(I Tim. VI, 17, 18)</note>
          </hi>.
Et quid, si facile tribuerint,
si communicaverint non habenti? Intrabunt per foramen
acus? Intrabunt plane: nam et pro illis jam ipse
camelus intravit. Ipse enim prior intravit, quem sicut
camelum nemo sarcina passionis oneraret, nisi se ipse
in terram deponeret. Quia et ipse hoc dixit, <hi>Quod
hominibus impossibile est, Deo facile est <note>(Matth. XIX,
26)</note>
          </hi>. Damnetur ergo iste Doech, timeant de illo modo
justi, rideant super eum postea justi. Merito enim
damnatur, <hi>qui non posuit Deum adjutorem suum,</hi> sicut
tu: qui forte habes pecuniam; sed de Deo praesumis,
non de pecunia. <hi>Et speravit in multitudine divitiarum
suarum:</hi> similis factus est illis qui cum dicerent,
Beatus populus cui haec sunt, id est ista terrena, retulit
continuo iste qui insultat huic Doech, <hi>Beatus
populus cujus est Dominus Deus ipsius.</hi> Nam illa in
quibus dixerunt beatum populum, enumerat Psalmus.
Locuti sunt enim tanquam filii alieni, tanquam iste
Doech Idumaeus, id est terrenus: <hi>Os eorum locutum
est vanitatem; dextera eorum, dextera iniquitatis. Quorum
filii ipsorum sicut novellae constabilitae in juventute
sua: filiae eorum compositae, et ornatae sicut similitudo
templi: cellaria eorum plena, eructantia ex hoc in hoc:
oves eorum fecundae, multiplicantes in exitibus suis;
boves eorum crassi: non est ruina sepis, nec exitus, neque
clamor in plateis eorum <note>(Psal. CXLIII, 11-15)</note>
          </hi>.
Quasi magnam felicitatem videntur habere pacis terrenae.
Sed ille qui terrenus est, etiam motus est, id
<pb n="0611"/>
est tanquam pulvis quem projicit ventus a facie terrae.
Denique quid in illis reprehenditur? Non quia ista
habuerint; nam et boni habent ista: sed quid? Hoc
intendite; ne passim divites reprehendatis, et rursus
ne de paupertate et de egestate praesumatis. Si enim
non est praesumendum de divitiis, quanto magis
non est praesumendum de paupertate, sed de Deo
vivo? In quo ergo isti notantur? Quia <hi>beatum dixerunt
populum cui haec sunt.</hi> Ideo filii alieni, ideo <hi>os eorum
locutum est vanitatem, et dextera eorum dextera iniquitatis.</hi> 
Tu autem quid? <hi>Beatus populus cujus est Dominus
Deus ipsius.</hi> </p>
        </div3>
<div3>
          <head>16.</head>
          <p>
 <hi>[vers. 10.]</hi> Ergo isto damnato qui <hi>speravit in
multitudine divitiarum suarum, et praevaluit in vanitate
sua:</hi> quid enim vanius eo qui putat plus valere nummum
quam Deum? Ergo isto damnato qui dixit <hi>beatum
populum cui haec sunt:</hi> tu qui dicis, <hi>Beatus populos
cujus est Dominus Deus ipsius,</hi> quid de te sentis?
quid tibi speras? <hi>Ego autem,</hi> jam modo corpus illud
audi; <hi>Ego autem sicut oliva fructifera in domo Dei.</hi> Non
unus homo loquitur, sed oliva illa fructifera, unde amputati
sunt superbi rami, et insertus humilis oleaster <note>(Rom. XI, 17)</note>.
 <hi>Sicut oliva fructifera in domo Dei, speravi
in misericordia Dei.</hi> Ille quid? <hi>In multitudine divitiarum
suarum:</hi> ideo radix ejus evelletur de terra viventium. <hi>Ego autem</hi> 
 quia <hi>sicut oliva fructifera in domo
Dei,</hi> cujus radix nutritur, non eradicatur, <hi>speravi in
misericordia Dei.</hi> Sed forte modo? Nam et hinc errant
homines aliquando. Deum quidem colunt, et non sunt
jam similes isti Doech: sed quamvis de Deo praesumant,
ad temporalia tamen; ut dicant sibi, Colo Deum
meum, qui me facturus est divitem in terra, qui mihi
filios daturus est, qui mihi uxorem daturus est. Talia
quidem non dat nisi Deus, sed non vult se propter talia
diligi Deus. Ideo enim saepe ista dat et malis, ut
aliud ab illo discant quaerere boni. Quomodo ergo tu
dicis, <hi>Speravi in misericordia Dei?</hi> Forte ad temporalia
adipiscenda? Imo <hi>in aeternum, et in saeculum
saeculi.</hi> Quod dixit <hi>in aeternum,</hi> repetere voluit adjiciendo <hi>in saeculum saeculi,</hi> 
 ut confirmaret ibi repetendo,
quam fundatus esset in dilectione regni coelorum,
et in spe aeternae felicitatis.</p>
        </div3>
<div3>
          <head>17.</head>
          <p>
 <hi>[vers. 11.] Confitebor tibi in saeculum quoniam fecisti.</hi> 
Quid <hi>fecisti?</hi> Doech damnasti, David coronasti. <hi>Confitebor tibi in saeculum quoniam fecisti.</hi> 
 Magna confessio, <hi>quoniam fecisti.</hi> 
 Quid <hi>fecisti,</hi> nisi haec ipsa quae
supra dicta sunt, ut tanquam oliva fructifera in domo
Dei, sperarem in misericordia Dei, in aeternum, et
in saeculum saeculi? Tu fecisti: impius justificare se
non potest. Sed quis est qui justificat? <hi>Credenti,</hi> inquit, <hi>in eum qui justificat impium 
 <note>(Id. IV, 5)</note>
          </hi>. <hi>Quid
enim habes quod non accepisti? Si autem accepisti, quid
gloriaris quasi non acceperis <note>(I Cor. IV, 7)</note>
          </hi>, quasi ex te
habeas? Absit ut ego sic glorier, ait iste qui oppositus
est contra Doech, qui tolerat Doech in terra, donec
emigret ille de tabernaculo, et eradicetur de terra viventium.
Non glorior quasi non acceperim, sed in
Deo glorior. Et <hi>confitebor tibi quoniam fecisti,</hi> id est,
quia tu fecisti, non ex meritis meis, sed ex misericordia
<pb n="0612"/>
tua. Ego enim quid feci? Si recolas, <hi>prius fui blasphemus
et persecutor et injuriosus.</hi> Tu autem quid fecisti? <hi>Sed misericordiam consecutus sum, quia ignorans feci <note>(I Tim. I, 13)</note>
          </hi>.
 <hi>Confitebor tibi in saeculum quoniam fecisti.</hi> </p>
        </div3>
<div3>
          <head>18.</head>
          <p>
 <hi>Et exspectabo nomen tuum, quia jucundum es.</hi> 
Amarum est saeculum, sed nomen tuum jucundum.
Et si dulcia quaedam sunt in saeculo, sed cum amaritudine
digeruntur. Praeponitur nomen tuum, non solum
magnitudine, sed etiam jucunditate. Narraverunt
etenim mihi injusti delectationes suas, sed non
sicut lex tua, Domine <note>(Psal. CXVIII, 85)</note>. Neque enim
si nihil dulce esset martyribus, tantas tribulationum
amaritudines aequo animo sustinerent. Amaritudo eorum
a quovis sentiebatur, dulcedinem eorum non facile
quisquam gustare poterat. Nomen ergo Dei jucundum
est amantibus Deum super omnes jucunditates. <hi>Exspectabo nomen tuum, quia jucundum est.</hi> 
 Et cui
probas quia jucundum est? Da mihi palatum cui jucundum
est. Lauda mel quantum potes, exaggera
dulcedinem ejus quibus valueris verbis: homo nesciens
quid sit mel, nisi gustaverit, quid dicas nescit.
Ideo magis ad experimentum te invitans psalmus,
quid ait? <hi>Gustate, et videte quoniam suavis est Dominus <note>(Psal. XXXIII, 9)</note>
          </hi>.
Gustare non vis, et dicis, Jucundum
est? Quid jucundum est? Si gustasti, in fructu tuo inveniatur,
non in solis vocibus, tanquam tantummodo in
foliis, ne maledicto Domini arescere tanquam illa ficulnea
merearis <note>(Matth. XXI, 19)</note>. <hi>Gustate,</hi> inquit, <hi>et videte
quoniam suavis est Dominus. Gustate, et videte:</hi> tunc videbitis,
si gustaveritis. Homini autem non gustanti, unde
probas? Laudando jucunditatem nominis Dei, quantacumque
dixeris, verba sunt: aliud est gustus. Verba
laudis ejus audiunt et impii: non autem gustant
quam jucundum est, nisi sancti. Proinde iste sentiens
dulcedinem nominis Dei, et volens explicare, et volens
ostendere, nec inveniens quibus: etenim sanctis
non opus est ut ostendat, quia et ipsi gustant et norunt;
impii autem sentire non possunt quod gustare
nolunt: quid ergo facit de jucunditate nominis Dei?
Tulit se continuo a turbis impiorum: <hi>Et exspectabo,</hi> 
inquit, <hi>nomen tuum, quia jucundum est in conspectu
sanctorum tuorum.</hi> Jucundum est nomen tuum, sed
non in conspectu impiorum: ego quam dulce sit
scio, sed his qui gustarunt.
</p>
        </div3>
      </div1>

<div1>
        <head>IN PSALMUM LII ENARRATIO. SERMO.</head>
<div3>
          <head>1.</head>
          <p>
 <hi>[vers. 1.]</hi> Psalmum istum vobiscum tractandum,
quantum Dominus suggerit, suscipimus. Jubet frater
ut velimus, et orat ut possimus. Si quid festinatione
forte praetermisero, implebit in vobis qui et nobis
dare dignatur quod dicere potuerimus. Titulus ejus
est: <hi>In finem pro Maeleth, intellectus ipsi David. Pro
<pb n="0613"/>
Maeleth,</hi> sicut in hebraeorum interpretationibus nominum
invenimus, videtur dicere, Pro parturiente sive
dolente. Quis autem in hoc saeculo parturiat et doleat
agnoscunt fideles, quia inde sunt. Christus hic
parturit, Christus hic dolet; caput est sursum, membra
deorsum. Neque enim non parturiens et dolens
diceret: <hi>Saule, Saule, quid me persequeris <note>(Act. IX, 4)</note>
          </hi>?
Quo persequente parturiebat, eum conversum parturire
fecit. Namque et ipse postea illuminatus est, et
illis quae persequebatur membris insertus, eadem
charitate praegnans dicebat: <hi>Filioli mei, quos iterum
parturio, donec Christus formetur in vobis <note>(Gal. IV, 19)</note>
          </hi>.
Pro membris igitur Christi, pro corpore ejus quod est
Ecclesia <note>(Coloss. I, 24)</note>, pro uno ipso homine, id est
pro ipsa unitate cujus caput sursum est, psalmus iste
cantatur. Gemit autem, et parturit, et dolet iste
homo. Quare, vel inter quos, nisi quia accepit et cognovit
a capite suo, dicente: <hi>Abundabit iniquitas, et
refrigescet charitas multorum?</hi> Si autem <hi>abundabit iniquitas,
et refrigescet charitas multorum,</hi> quis remanebit
qui parturiat? Sequitur: <hi>Qui perseveraverit usque
in finem, hic salvus erit <note>(Matth. XXIV, 12, 13)</note>
          </hi>. Unde
esset magnum perseverare, nisi inter molestias et
tentationes et turbationes et scandala esset perseverandum?
Nemo enim jubetur bona tolerare. Sed pro
isto quia dicitur, et quia pro isto cantatur, videamus
quid sit. Pro isto increpantur hic homines inter quos
gemitur, inter quos doletur, et consolatio dolentis et
parturientis in Psalmi fine depromitur et exprimitur.
Qui sunt ergo inter quos parturimus et gemimus, si
in corpore Christi sumus; si sub illo capite vivimus,
si in membris ejus deputamur: qui sunt, audi.</p>
        </div3>
<div3>
          <head>2.</head>
          <p>
 <hi>Dixit imprudens in corde suo: Non est Deus.</hi> 
Tale genus est hominum, inter quos dolet et gemit
corpus Christi. Si tale hoc hominum genus est, non
multos parturimus: quantum videtur occurrere cogitationibus
nostris, perpauci sunt; et difficile est ut
incurramus in hominem qui dicat <hi>in corde suo, Non
est Deus <note>(Psal. XIII, 1)</note>
          </hi>: tamen sic pauci sunt, ut inter
multos timendo hoc dicere, in corde suo dicant, quia
ore dicere non audent. Non ergo multum est quod
jubemur tolerare; vix invenitur: rarum hominum
genus est qui dicant <hi>in corde suo, Non est Deus.</hi> An
vero alio intellectu discussum invenitur esse in pluribus,
quod in paucis et raris et pene in nullis esse
putabamus? Prodeant in medium qui male vivunt,
inspiciamus facta flagitiosorum, facinorosorum sceleratorumque
hominum, quorum magna turba est;
qui fovent quotidie peccata sua, qui factis in consuetudinem
versis etiam verecundiam perdiderunt:
haec tanta hominum multitudo est, ut inter eos
positum corpus Christi, vix audeat reprehendere
quod non cogitur admittere, et pro magno sibi
putet servari integritatem innocentiae, ne faciat
quod culpare jam per consuetudinem, aut non audeat,
aut si ausus fuerit, facilius erumpat reprehensio et
reclamatio eorum qui male vivunt, quam vox libera
eorum qui bene vivunt. Et isti tales sunt, ut dicant <hi>in
corde suo: Non est Deus.</hi> Tales convinco. Unde convinco?
<pb n="0614"/>
Facta sua Deo placere arbitrantur. Non ergo
ait, Aliqui dicunt; sed, <hi>Dixit imprudens in corde suo:
Non est Deus.</hi> Qui usque adeo credunt esse Deum, ut
eidem Deo arbitrentur placere quod faciunt. Atqui si
intelligas prudens quia <hi>imprudens dixit in corde suo,
Non est Deus,</hi> si advertas, si intelligas, si discutias: qui
putat Deo placere facta mala, non eum putat Deum. Si
enim Deus est, justus est; si justus est displicet, ei injustitia,
displicet iniquitas. Tu autem cum putas ei placere
iniquitatem, negas Deum. Si enim Deus est cui
displicet iniquitas, tibi autem non videtur Deus cui
displicet iniquitas, non est autem Deus nisi cui displicet
iniquitas, cum dicis in corde tuo, Favet Deus iniquitatibus
meis, nihil aliud dicis quam, <hi>Non est Deus.</hi> </p>
        </div3>
<div3>
          <head>3.</head>
          <p>
 <hi>[vers. 2.]</hi> Referamus nos et ad illum intellectum
qui et de ipso Christo Domino nostro, de ipso capite
nostro occurrit. Ipse enim cum in forma servi appareret
in terra, dixerunt qui eum crucifixerunt: <hi>Non
est Deus.</hi> Quia Filius Dei erat, utique Deus erat. Sed
illi qui corrupti sunt et abominabiles facti sunt, quid
dixerunt? <hi>Non est Deus:</hi> occidamus eum, <hi>non est Deus.</hi> 
Habes vocem ipsorum in libro Sapientiae: sed primo
illos vide corruptos, ut possint dicere <hi>in corde suo,
Non est Deus.</hi> Praemisso enim versu, <hi>Dixit imprudens
in corde suo, Non est Deus,</hi> tanquam causae quaererentur
unde hoc possit dicere imprudens, subjecit: <hi>Corrupti sunt, et abominabiles facti sunt in iniquitatibus
suis.</hi> 
 Audi illos corruptos. Dixerunt enim apud se non
recte cogitantes: coepit corruptio a mala fide, inde
itur in turpes mores, inde in acerrimas iniquitates,
gradus isti sunt. Quid enim apud se dixerunt cogitantes
non recte? <hi>Exiguum et cum taedio est vita nostra.</hi> 
Ab hac mala fide sequitur illud quod et Apostolus
dixit: <hi>Manducemus et bibamus, cras enim moriemur <note>(I Cor. XV, 32)</note>
          </hi>.
Ibi autem latius luxuria ipsa describitur: <hi>Coronemus nos rosis, antequam marcescant;
ubique relinquamus signa laetitiae nostrae.</hi> 
 Post illam
descriptam latius luxuriam, quid sequitur? <hi>Occidamus
pauperem justum <note>(Sap. II, 1-20)</note>
          </hi>: hoc est ergo
dicere, <hi>Non est Deus.</hi> Lenia videbantur jam dudum
loqui: <hi>Coronemus nos rosis, antequam marcescant.</hi> Quid
delicatius, quid lenius? Sperares de hac lenitate cruces,
gladios? Noli mirari, lenes sunt et radices spinarum;
si quis eas contrectet, non pungitur: sed quo
pungeris inde nascitur. <hi>Corrupti</hi> ergo isti <hi>et abominabiles
facti sunt in iniquitatibus suis. Dixit imprudens in
corde suo: Non est Deus. Si Filius Dei est, descendat
de cruce <note>(Matth. XXVII, 40)</note>
          </hi>. Ecce aperte dicere: <hi>Non
est Deus.</hi> </p>
        </div3>
<div3>
          <head>4.</head>
          <p>
 Sed quomodo inter illos gemit corpus Christi?
Gemuerunt inter illos Apostoli qui tunc fuerunt, et
discipuli Christi: ad nos isti quid pertinent? quomodo
inter hos nos parturimus? Adhuc sunt qui dicunt:
Christus non est Deus. Hoc dicunt Pagani qui remanserunt;
hoc ipsum dicunt ipsi Judaei, qui ad testimonium
confusionis suae ubique diffusi sunt; hoc dicunt
et haeretici multi. Namque et Ariani dixerunt, <hi>Non
est Deus:</hi> Eunomiani dixerunt, <hi>Non est Deus.</hi> Huc accedit,
fratres, quia et illi de quibus paulo ante dixi,
<pb n="0615"/>
qui male vivunt, nihil aliud dicunt quam, <hi>Non est
Deus.</hi> Cum enim dicimus eis Christum venturum judicem
ad judicium, quod dicunt Scripturae quae non
fallunt: illi autem magis aurem praebentes serpenti
suggerenti, <hi>Non morte morieris <note>(Gen. III, 4)</note>
          </hi>, quod
dixerat in paradiso contra veritatem Dei constituentis
et dicentis, <hi>Morte morieris <note>(Id. II, 17)</note>
          </hi>; ita faciunt
mala, ut dicant sibi: Veniet Christus, et dabit indulgentiam
omnibus. Ita ergo mendax est ille qui dixit
quia separabit iniquos ad sinistram, separabit justos
ad dexteram; justis dicet, <hi>Venite, benedicti Patris mei,
percipite regnum quod paratum est vobis ab origine
mundi;</hi> iniquis dicet, <hi>Ite in ignem aeternum qui paratus
est diabolo et angelis ejus <note>(Matth. XXV, 34, 41)</note>
          </hi>.
Quomodo ergo omnibus dabit indulgentiam? Quomodo
neminem damnabit? Ergo mentitur. Hoc est dicere: <hi>Non est Deus.</hi> 
 Vide ergo ne forte tu mentiaris.
Tu enim homo es, ille Deus: Deus enim verax, omnis
autem homo mendax <note>(Psal. CXV, 11)</note>. Sed quid de
istis, o corpus Christi? Separa te interim corde et
vita, nec imiteris, nec assuescas, nec annuas, nec approbes:
magis autem et redargue. Quid enim attendis
ad istos qui haec dicunt? <hi>Corrupti sunt, et abominabiles
facti sunt in iniquitatibus suis: non est qui faciat
bonum.</hi> </p>
        </div3>
<div3>
          <head>5.</head>
          <p>
 <hi>[vers. 3.] Dominus de coelo prospexit super filios
hominum, ut videret si est intelligens aut requirens
Deum.</hi> Quid est hoc, <hi>Corrupti sunt, et abominabiles
facti sunt</hi> isti omnes qui dicunt: <hi>Non est Deus?</hi> Et
quid? hoc latebat Deum, tales esse factos? aut vero
nobis eorum interior cogitatio aperiretur, nisi ab illo
diceretur? Si ergo noverat, si sciebat, quid est hoc
quod dictum est, quod <hi>de coelo prospexit super filios
hominum, ut videret si est intelligens aut requirens
Deum?</hi> Quaerentis enim verba sunt, non scientis: <hi>Deus de coelo prospexit super filios hominum, ut videret
si est intelligens aut requirens Deum.</hi> 
 Et tanquam inveniret
quod quaesivit inspiciendo, et de coelo prospiciendo,
dicit sententiam: <hi>Omnes declinaverunt, simul
inutiles facti sunt: non est qui faciat bonum, non est
usque ad unum.</hi> Duae quaestiones oriuntur aliquantum
difficiles. Si enim respicit de coelo Deus, ut videat si
est intelligens aut requirens Deum; subintrat cogitatio
imprudenti, quia non omnia novit Deus. Haec una
quaestio est: quae est altera? Si non est qui faciat bonum,
non est usque ad unum, quis est ille qui parturit
inter malos? Illa ergo sic solvitur quaestio, quia
plerumque ita loquitur Scriptura, ut quod dono Dei
creatura facit, Deus facere dicatur: ut, verbi gratia,
cum misereris pauperis, quia dono Dei facis, Deus
misereatur: cum cognoscis qui sis, quia illo allucente
facis, si is es qui dicas, <hi>Tu illuminabis lucernam
meam, Domine Deus meus, illuminabis tenebras meas <note>(Psal. XVII, 29)</note>
          </hi>;
quod eo donante et faciente cognoveris,
ille cognoscit. Nam unde est, <hi>Tentat vos Dominus
Deus vester ut sciat si diligatis illum <note>(Deut. XIII,
3)</note>
          </hi>? Quid est, <hi>ut sciat?</hi> Ut dono suo scire vos faciat.
Sic ergo et hic, <hi>Deus de coelo prospexit super filios hominum,
ut videret si est intelligens aut requirens Deum.</hi> 
<pb n="0616"/>
Adsit ipse, et donet nobis ut quod cor nostrum fecit
concipere, faciat et parere. Apostolus dicit: <hi>Nos autem
non spiritum hujus mundi accepimus, sed Spiritum
qui ex Deo est, ut sciamus quae a Deo donata sunt nobis.</hi> 
Hoc Spiritu ergo quo cognoscimus quae a Deo donata
sunt nobis, discernimus inter nos et eos quibus haec
donata non sunt, et ex nobis illos cognoscimus. Quia
si nos aliquod bonum habere non potuisse intelligimus,
nisi illo donante et largiente a quo sunt omnia
bona; simul videmus nihil tale posse habere eos quibus
haec Deus non donavit. Ista dignoscentia nobis
ex Spiritu Dei est; et eo quo videmus hoc, Deus videt;
quia id Deus facit ut videamus. Hinc enim dictum
est et illud, <hi>Spiritus enim omnia scrutatur, etiam
altitudinem Dei <note>(I Cor. II, 12, 10)</note>
          </hi>: non quia ille scrutatur
qui novit omnia, sed quia tibi donatus est Spiritus,
qui et te scrutari facit: et quod dono ipsius tu
facis, ille facere dicitur; quia sine illo tu non faceres.
Ergo Deus facere dicitur, cum tu facis. De dono Spiritus
filiorum, quibus datus est Spiritus Dei, respiciunt <hi>super filios hominum, ut</hi> 
 videant <hi>si est intelligens
aut requirens Deum:</hi> sed quia id dono Dei et Spiritu
Dei faciunt, Deus hoc facere dicitur; velut prospicere
et videre. Quare autem <hi>de coelo,</hi> si hoc homines faciunt?
Quia dicit Apostolus, <hi>Nostra autem conversatio
in coelis est <note>(Philipp. III, 20)</note>
          </hi>. Unde enim hoc facis ut
videas, unde prospicis ut intelligas? nonne corde? Si
corde hoc facis, christiane, vide si sursum cor habeas.
Si sursum cor habes, <hi>de coelo</hi> in terram prospicis.
Et quia hoc dono Dei facis, <hi>Deus de coelo</hi> prospicit <hi>super filios hominum.</hi> 
 Illa igitur quaestio pro
modulo nostro sic soluta est.</p>
        </div3>
<div3>
          <head>6.</head>
          <p>
 <hi>[vers. 4.]</hi> Quid est quod prospicientes agnoscimus?
Quid est quod prospiciens Deus agnoscit? quid,
quia hic donat, agnoscit? Audi quid: Quia <hi>omnes declinaverunt,
simul inutiles facti sunt: non est qui faciat
bonum, non est usque ad unum.</hi> Quae igitur illa alia
quaestio est, nisi quam paulo ante commemoravi? Si <hi>non est qui faciat bonum, non est usque ad unum,</hi> 
 nemo
restat qui gemat inter malos. Exspecta, inquit Dominus;
noli cito ferre sententiam: donavi hominibus
bene facere, sed ex me, inquit, non ex se; ex se enim
mali sunt: filii hominum sunt, quando male faciunt;
quando bene, filii mei. Hoc enim facit Deus, ex filiis
hominum filios Dei: quia ex Filio Dei fecit filium hominis.
Videte quae sit illa participatio: promissa est
nobis participatio divinitatis; mentitur qui promisit,
si non est prior factus particeps mortalitatis. Filius
enim Dei particeps mortalitatis effectus est, ut mortalis
homo fiat particeps divinitatis. Qui tibi promisit
communicandum tecum bonum suum, prius tecum
communicavit malum tuum: qui tibi promisit divinitatem,
ostendit in te charitatem. Ergo tolle quod homines
filii Dei sunt, remanet quod filii hominum
sunt: <hi>Non est qui faciat bonum, non est usque ad unum.</hi> </p>
        </div3>
<div3>
          <head>7.</head>
          <p>
 <hi>[vers. 5.] Nonne scient omnes qui operantur iniquitatem,
qui devorant populum meum in cibo panis?
Nonne scient?</hi> nonne illis ostendetur? Dic, minare,
loquere ex parturiente et dolente. Populus enim tuus
<pb n="0617"/>
devoratur in cibo panis. Est ergo hic populus Dei qui
devoratur. Certe <hi>non est qui faciat bonum, non est
usque ad unum.</hi> Respondetur ex illa regula. Sed iste
populus qui devoratur, iste populus qui patitur malos,
iste qui gemit et parturit inter malos, jam ex filiis
hominum filii Dei facti sunt: ideo devoratur. Consilium
enim inopis confudistis, quoniam Dominus spes
ejus est <note>(Psal. XIII, 6)</note>. Plerumque enim ut devoretur
populus Dei, hoc ipsum in illo contemnitur, quia populus
Dei est. Rapiam, inquit, et exspoliem; si christianus
est, quid mihi facturus est? Loquitur pro illo,
qui loquitur pro parturiente, et minatur devorantibus,
dicens, <hi>Nonne scient omnes qui operantur iniquitatem?</hi> 
Nam et ille qui videbat furem, et concurrebat cum
eo, et cum adulteris portionem suam ponebat, sedens
adversus fratrem suum detrahebat, et adversus filium
matris suae ponebat scandalum, <hi>dixit in corde suo:
Non est Deus.</hi> Ideo hoc illi dicitur, <hi>Haec fecisti, et tacui:
suspicatus es iniquitatem, quod ero tui similis:</hi> hoc
est, non ero Deus, si ero tibi similis. Sed quid sequitur? <hi>Arguam te, et statuam te ante faciem tuam 
 <note>(Psal.
XLIX, 18-21)</note>
          </hi>. Sic et hic, <hi>Arguam te, et statuam te ante
faciem tuam.</hi> Non vis modo nosse ut tibi displiceas,
nosces ut plangas. Non enim non demonstraturus est
Deus iniquis iniquitatem suam. Si non est demonstraturus,
qui erunt qui dicturi sunt: <hi>Quid nobis profuit
superbia, et divitiarum jactantia quid contulit nobis <note>(Sap. V, 8)</note>
          </hi>?
Tunc ergo scient qui modo scire nolunt. <hi>Nonne scient omnes qui operantur iniquitatem, qui devorant
populum meum in cibo panis?</hi> 
 Quid addidit, <hi>in
cibo panis?</hi> Tanquam panem manducant populum
meum. Caetera enim quae manducamus, possumus
modo illa, modo illa; non semper hoc olus, non semper
hanc carnem, non semper haec poma: semper autem
panem. Quid est ergo, <hi>devorant populum meum
in cibo panis?</hi> Sine intermissione, sine cessatione devorant, <hi>qui devorant populum meum in cibo panis.</hi> </p>
        </div3>
<div3>
          <head>8.</head>
          <p>
 <hi>[vers. 6, 7.] Deum non invocaverunt.</hi> Consolatur
gementem, et maxime ex commemoratione, ne imitando
malos qui plerumque prosperantur, delectet
fieri malum. Servatur tibi quod tibi promissum est:
spes illorum praesens est, tua futura est; sed illorum
fluxa, tua certa; illorum falsa, tua vera. Illi enim <hi>Deum non invocaverunt.</hi> 
 Nonne quotidie tales rogant
Deum? Non rogant Deum. Attendite, si possum hoc
dicere adjuvante ipso Deo. Deus gratis se vult coli,
gratis se vult diligi, hoc est caste amari; non propterea
se amari, quia dat aliquid praeter se, sed quia dat
se. Qui ergo invocat Deum ut dives fiat, Deum non
invocat; hoc enim invocat quod ad se vult venire.
Quid enim est invocare, nisi vocare in se? In se ergo
vocare, hoc dicitur invocare. Nam cum dicis, Deus
da mihi divitias; non vis ut ipse Deus ad te veniat,
sed vis ut divitiae veniant ad te. Quod vis ut ad te
veniat, hoc invocas. Si autem Deum invocares, ipse
ad te veniret, ipse esset divitiae tuae. Nunc autem vis
habere arcam plenam, et inanem conscientiam: Deus
<pb n="0618"/>
non implet arcam, sed pectus. Quid tibi prosunt exteriores
divitiae si te interior premit egestas? Ergo isti
qui propter saecularia commoda, qui propter terrena
bona, qui propter vitam praesentem et terrenam felicitatem
invocant Deum, non invocant Deum.</p>
        </div3>
<div3>
          <head>9.</head>
          <p>
 Propterea quid de illis sequitur? <hi>Ibi timuerunt
timore, ubi non erat timor.</hi> Numquid enim timor est,
si quis perdat divitias? Non est ibi timor, et ibi timetur.
Si quis autem perdat sapientiam, vere timor est;
et ibi non timetur. Audi, dignosce, tales intellige:
commendatur nescio cui saccellus; non vult reddere,
pro suo computat, non putat posse repeti, jam pro
suo habebit, reddere detrectat. Videat quid timeat
amittere, et quid nolit habere: in dubium veniunt
pecunia et fides; quae pretiosior est, ibi gravius damnum
timendum est. Tu autem ut aurum teneas, fidem
perdis: graviore damno percuteris, et tu de lucro
laetatus es: ibi timuisti <hi>timore, ubi non erat timor.</hi> 
Redde pecuniam: parum dico, Redde; perde pecuniam,
ne fidem perdas. Tu reddere pecuniam timuisti,
et fidem perdere voluisti! Martyres non alienam
tulerunt; sed etiam suam, fidem ne amitterent.
contempserunt: et parum fuit perdere pecuniam,
quando proscripti sunt; perdiderunt et animam suam,
quando passi sunt: perdiderunt animam, ut in vitam
aeternam invenirent eam <note>(Matth. X, 39)</note>. Ergo ibi timuerunt
ubi timendum est. Illi vero qui Christum
dixerunt, <hi>Non est Deus, ibi timuerunt ubi non erat timor.</hi> 
Dixerunt enim: <hi>Si dimiserimus eum, venient Romani,
et tollent nobis et locum et regnum <note>(Joan. XI, 48)</note>
          </hi>.
O stultitia et imprudentia, dicens <hi>in corde suo: Non
est Deus!</hi> Timuisti perdere terram, perdidisti coelum:
timuisti ne venirent Romani, et tollerent tibi locum
et regnum; numquid tibi tollerent Deum? Quid ergo
restat? Quid, nisi ut fatearis quia tenere voluisti et
tenendo male amisisti? Perdidisti enim et locum et
gentem occidendo Christum. Maluistis enim Christum
occidere, quam locum perdere; et perdidistis
locum et gentem et Christum. Timendo occiderunt
Christum: sed quare hoc? <hi>Quoniam Deus dissipavit
ossa hominibus placentium.</hi> Volentes placere hominibus,
timuerunt perdere locum. Christus autem ipse
de quo dixerunt, <hi>Non est Deus,</hi> maluit displicere hominibus
talibus, quales illi erant; filiis hominum,
non filiis Dei maluit displicere. Inde dissipata sunt
ossa eorum, illius ossa nemo confregit. <hi>Confusi sunt,
quoniam Deus sprevit eos.</hi> Revera, fratres, quantum
ad illos attinet, magna illis accessit confusio. In quo
loco crucifixerunt Dominum, quem ideo crucifixerunt
ne perderent et locum et regnum, non ibi sunt Judaei. <hi>Deus</hi> 
 ergo <hi>sprevit eos:</hi> et tamen spernendo admonuit
illos ut convertantur. Modo cognoscant
Christum, et dicant, Deus est; quem dixerunt <hi>Non
est Deus.</hi> Redeant ad haereditatem paternam, ad haereditatem
Abrahae, Isaac et Jabob; possideant cum
ipsis vitam aeternam, etsi vitam temporalem amiserunt.
<pb n="0619"/>
Quare hoc? Quia ex filiis hominum facti sunt
filii Dei. Nam quamdiu manent et nolunt, <hi>non est qui
faciat bonum, non est usque ad unum: confusi sunt,
quoniam Deus sprevit eos.</hi> Et tanquam ad ipsos conversus
ait, <hi>Quis dabit ex Sion salutare Israel?</hi> O stulti!
Increpatis, insultatis, colaphizatis, sputis illinitis,
spinis coronatis, in crucem erigitis: quem? <hi>Quis dabit
ex Sion salutare Israel?</hi> Nonne ipse quem dixistis, <hi>Non est Deus? In avertendo Deus captivitatem populi
sui.</hi> 
 Non enim avertit captivitatem populi sui, nisi qui
voluit inter vestras manus esse captivus. Sed qui
hoc intelligent? <hi>Exsultabit Jacob, et laetabitur Israel.</hi> 
Vere Jacob et vere Israel, minor ille cui servivit
major <note>(Gen. XXV, 23)</note>, ipse exsultabit, quia ipse cognoscet.
</p>
        </div3>
      </div1>

<div1>
        <head>IN PSALMUM LIII ENARRATIO. SERMO AD POPULUM.</head>
<div3>
          <head>1.</head>
          <p>
 <hi>[vers. 1, 2.]</hi> Psalmi hujus titulus habet fructum
prolixitatis suae, si intelligatur: et quia Psalmus brevis
est, compensemus in mora tituli quod in Psalmo
non immorabimur. Inde enim pendet omnis versus
qui cantatur. Si quis itaque agnoscat quod in domus
fronte praefixum est, securus intrabit; nec cum intraverit,
errabit. Hoc enim in ipso poste praenotatum
est, quomodo interius non erretur. Titulus ejus sic se
habet: <hi>In finem, in hymnis, intellectus ipsi David,
cum venerunt Ziphaei, et dixerunt ad Saül: Nonne ecce
David absconditus est apud nos?</hi> Quod Saül persecutor
erat sancti viri David, optime novimus: quod
figuram gerebat Saül temporalis regni, non ad vitam,
sed ad mortem pertinentis, et hoc Vestrae Charitati
nos commendasse meminimus. Itemque quod ipse
David figuram gerebat Christi, vel corporis Christi,
et nosse debetis, et recolere qui jam nostis. Quid
ergo Ziphaei? Vicus quidam erat Ziph, cujus habitatores
Ziphaei, in quorum regione se absconderat David,
cum eum vellet Saül invenire et occidere. Isti
ergo Ziphaei cum hoc cognovissent, prodiderunt eum
regi persecutori, dicentes, <hi>Nonne ecce David absconditus
est apud nos <note>(I Reg. XXIII, 14, 15, 19)</note>
          </hi>? Nihil
quidem profuit illis proditio eorum, et ipsi David
nihil obfuit. Namque animus eorum malignus demonstratus
est: Saül vero nec post eorum proditionem
potuit comprehendere David; sed potius in ipsius
regionis quadam spelunca, cum ejus manibus datus
esset occidendus Saül, pepercit ibi David, et quod
habebat in potestate non fecit <note>(Id. XXIV, 4-8)</note>. Ille
autem quaerebat facere quod in potestate non habuit.
Ziphaei ergo viderint illi qui fuerint: quos nobis Psalmus
ex illorum occasione intelligendos offerat, videamus.</p>
        </div3>
<div3>
          <head>2.</head>
          <p>
 Si quaeramus ergo quid interpretentur Ziphaei,
invenimus Florentes. Florentes ergo nescio qui inimici
erant sancto David, florentes latenti. Inveniamus
<pb n="0620"/>
eos in genere humano, si Psalmum intelligere
volumus. Inveniamus hic primo David latentem, et
inveniemus ei adversarios florentes. Attende David
latentem: <hi>Mortui enim estis,</hi> dicit Apostolus membris
Christi, <hi>et vita vestra abscondita est cum Christo in Deo.</hi> 
Isti ergo latentes quando erunt florentes? <hi>Cum Christus,</hi> 
inquit, <hi>apparuerit vita vestra, tunc et vos cum illo
apparebitis in gloria <note>(Coloss. III, 3, 4)</note>
          </hi>. Quando erunt
isti florentes, tunc erunt illi Ziphaei arescentes. Cui
namque flori illorum comparetur gloria, attendite: <hi>Omnis caro fenum, et omnis honor carnis ut flos feni.</hi> 
Quis finis? <hi>Fenum aruit, et flos decidit.</hi> Ubi tunc erit
David? Vide quid sequitur: <hi>Verbum autem Domini
manet in aeternum <note>(Isai. XL, 6, 8)</note>
          </hi>. Illa ergo duo genera
hominum sunt, quae et distinguere debetis, et
eorum alterum eligere. Quid enim tibi prodest nosse,
si eligere piger es? Et quidem nunc eligendi potestas
adjacet: veniet tempus quando tibi potestas decrit
eligendi, cum jam Deus sententiam non differet judicandi.
Qui sunt enim isti florentes Ziphaei, nisi corpus
illud Doech Idumaei, de quo jam locuti sumus
Charitati Vestrae ante paucos dies: de quo dictum
est, <hi>Ecce homo qui non posuit Deum adjutorem suum,
sed speravit in multitudine divitiarum suarum, et praevaluit
in vanitate sua?</hi> Isti sunt florentes filii saeculi,
quos modo ex Evangelio audistis quia in sua generatione
 astutiores sunt filiis lucis. Etenim ipsi videntur
prospicere in posterum, quo nesciunt utrum veniant.
Audistis quid fecerit domino suo villicus ille
faciens sibi bonum de re domini sui, et largiens debitoribus
illius, ut cum amotus esset a villicatione,
susciperetur ab eis. Et quamvis fraudem fecerit domino
suo, tamen cor ejus laudavit dominus ejus, non
attendens ad damnum suum, sed ad ejus ingenium.
Quanto magis nos debemus, ipso Domino nostro Jesu
Christo admonente, facere nobis amicos de mammona
iniquitatis <note>(Luc. XVI, 8, 9)</note>? Mammona enim divitiae
interpretantur. Nostrae autem divitiae ibi sunt,
ubi est domus nostra aeterna in coelis. Proinde pecuniam
temporalem illi appellant divitias, qui nisi temporaliter
florere non possunt, nec in aeternum sibi ex
his amicos facere volunt, quia veras divitias non noverunt.
Has ergo divitias sola iniquitas putat, florens
ad tempus ut fenum. Hi sunt Ziphaei inimici
David, florentes in saeculo.</p>
        </div3>
<div3>
          <head>3.</head>
          <p>
 Hos aliquando attendunt etiam filii lucis infirmi,
et nutant eis pedes, cum viderint malos felicitate florere;
et dicunt apud seipsos: Quid mihi prodest innocentia?
Quid mihi confert quod Deo servio, quod
mandata ejus custodio, quod neminem premo, nemini
aliquid rapio, nulli noceo, quod possum praesto? ecce
haec omnia facio, et florent illi, ego laboro. Quid
enim? Et tu Ziphaeus velles esse? Florent in saeculo,
arescent in judicio, et post ariditatem in ignem aeternum
mittentur: hoc velles et tu? Ignoras quid tibi
<pb n="0621"/>
promiserit qui ad te venit, quid in seipso hic ostenderit?
Si flos Ziphaeorum appetendus esset, ipse Dominus
tuus nonne et in hoc saeculo floruisset? Aut
vero deerat illi hic posse florere? Sed hic maluit inter
Ziphaeos latere, et dicere Pontio Pilato interroganti,
tanquam et ipsi flori Ziphaeorum, et suspecto de
regno ejus: <hi>Regnum meum non est de hoc mundo <note>(Joan. XVIII, 36)</note>
          </hi>.
Ergo hic latebat: et omnes boni
latent hic, quia bonum eorum intus est, absconditum
est, in corde est, ubi fides, ubi charitas, ubi spes,
ubi thesaurus illorum. Numquid haec bona apparent
in saeculo? Et haec bona latent, et horum bonorum
merces latet. At vero dignitas saeculi quomodo alba
est? Nitet ad tempus: numquid semper nitebit? Herba
est hiemalis, usque ad aestatem viret. Non ergo fiat
in animo quod in alio psalmo invenimus. Confitetur
enim quidam prope se cecidisse nutantem, et labasse
gressus suos ambulantes in via Dei, dum aspiceret
florem quemdam felicitatemque iniquorum: et posteaquam
cognovit quid iniquis in finem servaret
Deus, et quid justis laborantibus promitteret qui fallere
non potest, agens gratias de hac cognitione, ait: <hi>Quam bonus Deus Israel rectis corde!</hi> 
 Quare hoc dicis? <hi>Mei autem,</hi> 
 inquit, <hi>pene commoti sunt pedes.</hi> Unde? <hi>Quia zelavi in peccatoribus, pacem peccatorum intuens.</hi> 
Confirmati sunt autem gressus ejus, postea quam intellexit
in novissima. Quod enim in eodem psalmo
paulo post dicit, <hi>Hoc labor est ante me:</hi> id est, magna
mihi quaestio surrexit in corde, quare homines
male faciunt, et in saeculo florent; multi autem bene
agunt, et in hac terra laborant. Quaestio ergo ista cum
magna esset ante oculos meos, et laboriosa ad investigandum; <hi>Labor est,</hi> 
 inquit, <hi>ante me, donec introeam
in sanctuarium Dei, et intelligam in novissima <note>(Psal.
LXXII, 1-17)</note>
          </hi>. Quae sunt ista novissima? Quae, nisi
quae scimus jam in Evangelio praenuntiata? <hi>Cum enim
venerit Filius hominis, congregabuntur ante eum omnes
gentes; et separabit eos, sicut pastor segregat oves ab
haedis: oves ponet ad dexteram, haedos ad sinistram <note>(Matth. XXV, 31-33)</note>
          </hi>.
Ecce jam illi Ziphaei separabuntur:
flamma sequitur separationem. Ubi est flos
eorum qui jam ad sinistram stabunt? Nonne tunc ingemiscent?
nonne tunc sera poenitentia torquebuntur,
et dicent: <hi>Quid nobis profuit superbia, et divitiarum
jactantia quid contulit nobis? Transierunt omnia illa
tanquam umbra <note>(Sap. V, 8, 9)</note>
          </hi>. O Ziphaei ad sinistram
stantes, sero poenitet vos in umbra floruisse! Quare
David, quem prodebatis inter vos latere, non agnoscebatis?
Tunc enim si corrigeremini, dolor iste infructuosus
non esset. Est enim dolor fructuosus, est infructuosus;
fructuosus dolor nunc est cum te accusas,
cum in te reprehendis malos mores tuos, cum reprehensos
persequeris, persecutos excludis, illisque exclusis
mutaris, exuens te veterem hominem et induens novum,
eligens potius Christi opprobrium quam florem Ziphaeorum.
Porro si tibi contigerit habenti in occulto bonum
tuum et latenti inter Ziphaeos, habenti etiam
in occulto promissionem mercedis tuae, aliqua sublimitas
<pb n="0622"/>
saeculi, noli extolli: nam si elatus ex illa fueris,
cades in florem Ziphaeorum. Sic enim mulier quaedam
sancta Esther in illo tunc populo Judaeorum,
cum esset uxor regis alienigenae, ventum est ad periculum
civium, ut deprecaretur regem pro civibus
suis; coepit orare, et in ipsa oratione confessa est illa
omnia insignia regalia sic sibi esse velut pannum
menstruatae <note>(Esther XIV, 16)</note>. Si haec mulieres possunt,
viri non possunt? Et si haec potuit mulier Judaea,
non poterit Ecclesia christiana? Hoc ergo dixerim
Charitati Vestrae: <hi>Divitiae si affluant, ne apponatis
cor <note>(Psal. LXI, 11)</note>
          </hi>. Abundent licet, et sequatur te
prosperitas saeculi, tu mari noli credere, nec ridenti.
Divitiae si affluant, si abundent, calca eas, et suspendere
ex Deo tuo. Cum enim eas subter te habueris,
et ex illo pependeris, cum fuerint subtractae, non cades.
Ne forte per malam cogitationem minimeque
christianam fiat in te quod dicitur in alio psalmo,
commemorato flore Ziphaeorum istorum: <hi>Nimis,</hi> inquit, <hi>profundae factae sunt cogitationes tuae.</hi> 
 Dico dicitur, <hi>Nimis profundae factae sunt cogitationes tuae: vir imprudens
non cognoscet, et stultus non intelliget haec.</hi> 
Quid non intelliget? <hi>Cum exorientur peccatores sicut
fenum, et prospexerint omnes qui operantur iniquitatem,
ut intereant in saeculum saeculi <note>(Psal. XCI, 6-8)</note>
          </hi>.
Delectavit eos flos malorum: dixerunt apud se, Ecce
mali florent, puto malos amat Deus: et delectati
temporali flore iniquorum, conversi sunt ad iniquitatem,
ut interirent. Non ad tempus sicut illi florent,
sed in saeculum saeculi. Unde hoc? Quia <hi>vir imprudens
non cognoscet, et stultus non intelliget haec,</hi> non
intrans sanctuarium Dei, ut intelligat in novissima.
Et quia difficilis est aliquantulum intellectus hic inde
coepit psalmus iste, ut David lateret inter Ziphaeos,
nec delectaretur flore Ziphaeorum; sed eligeret potius
inter illos humilitatem, ut haberet apud Deum
absconditam claritatem. Quid ergo ei tribuitur in hoc
titulo? <hi>In finem, in hymnis:</hi> hoc est in laudibus. Quibus
laudibus? Dominus dedit, Dominus abstulit; sicut
Domino placuit, ita factum est: sit nomen Domini
benedictum <note>(Job I, 21)</note>. Quasi aruisse videbatur, perdita
omni substantia? Absit. Folia ceciderant, radix
vivebat. Ergo, <hi>In finem, in hymnis.</hi> Quid, <hi>Intellectus
ipsi David? Intellectus</hi> contra illud: <hi>Vir imprudens
non cognoscet, et stultus non intelliget haec. Intellectus
ipsi David, cum venerunt Ziphaei, et dixerunt ad Saül:
Nonne ecce David absconditus est apud nos?</hi> Et sit
absconditus apud vos, dummodo non floreat sicut
vos. Audi ergo vocem ejus.</p>
        </div3>
<div3>
          <head>4.</head>
          <p>
 <hi>[vers. 3.] Deus in nomine tuo salvum me fac, et
in virtute tua judica me.</hi> Hoc dicat Ecclesia latens inter
Ziphaeos. Hoc dicat corpus christianum habens in
occulto bonum morum suorum, sperans de occulto
mercedem meritorum suorum; hoc dicat: <hi>Deus in nomine
tuo salvum me fac, et in virtute tua judica me.</hi> 
Venisti, o Christe, humilis apparuisti, contemptus es,
flagellatus es, crucifixus es, occisus es: sed tertio die
resurrexisti, quadragesimo die in coelum ascendisti,
<pb n="0623"/>
sedes ad dexteram Patris, et nemo videt. Spiritum
tuum inde misisti, quem acceperunt digni; impleti
amore tuo, laudem ipsius humilitatis tuae per mundum
gentesque praedicaverunt: nomen tuum video excellere
in genere humano, sed tamen infirmus nobis
praedicatus es. Neque enim et ille doctor Gentium
dixit aliquid inter nos se scire, nisi Christum Jesum,
et hunc crucifixum <note>(I Cor. II, 2)</note>, ut ejus eligeremus
opprobrium, magis quam gloriam florentium Ziphaeorum.
Verumtamen de illo quid ait? <hi>Etsi mortuus est
ex infirmitate, sed vivit ex virtute Dei <note>(II Cor. XIII, 4)</note>
          </hi>.
Venit ergo ut moreretur ex infirmitate, venturus est
ut judicet in virtute Dei: sed per infirmitatem crucis
clarificatum est nomen ejus. Quisquis non crediderit
in nomen clarificatum per infirmitatem, expavescet
ad judicem cum venerit in virtute. Ne autem quondam
ille infirmus, cum venerit fortis, ventilabro illo ad
sinistram nos mittat; salvet nos in nomine suo, et judicet
nos in virtute sua. Quis enim hoc tam temerarius
optaverit, ut dicat Deo, <hi>Judica me?</hi> Nonne pro
maledicto dici solet hominibus: Judicet te Deus? Ita
plane est maledictum, si judicat te in virtute sua;
sed si non te salvaverit in nomine suo: cum vero in
nomine praecedente salvaverit te, salubriter in virtute
consequente judicabit. Securus esto: judicium illud
non tibi erit punitio, sed discretio. Nam et in quodam
psalmo ita dicitur: <hi>Judica me, Deus, et discerne causam
meam de gente non sancta <note>(Psal. XLII, 1)</note>
          </hi>. Quid
est, <hi>Judica me?</hi> Discerne me a Ziphaeis inter quos
lateo: pertuli eorum florem, jam veniat et flos meus.
Et illorum quidem flos fuit temporalis, et arescente
feno decidit: flos autem meus quis erit? <hi>Plantati in
domo Domini, in atriis domus Dei nostri florebunt <note>(Psal.
XCI, 14)</note>
          </hi>. Remanet ergo et nobis flos, sed qui non cadat,
sicut folium plantati illius ligni juxta aquas, de
quo dictum est: <hi>Et folium ejus non decidet <note>(Psal. I,
3)</note>
          </hi>. <hi>Deus</hi> ergo <hi>in nomine tuo salvum me fac, et in virtute
tua judica me.</hi> </p>
        </div3>
<div3>
          <head>5.</head>
          <p>
 <hi>[vers. 4.] Deus, exaudi orationem meam; auribus
percipe verba oris mei.</hi> Perveniant ad aures tuas verba
oris mei, quia non florem Ziphaeorum a te desidero. <hi>Auribus percipe verba oris mei:</hi> 
 tu percipe; nam Ziphaeis
etsi sonet oratio mea, non audiunt, quia non
intelligunt. Temporalibus quippe gaudent, bona
aeterna desiderare non norunt. Ad te perveniat oratio
mea, ex desiderio aeternorum tuorum beneficiorum
excussa et jaculata: ad aures tuas emitto eam;
adjuva eam ut perveniat, ne deficiat in itinere medio,
et quasi collapsa corruat. Sed etsi non mihi
eveniunt modo bona quae postulo, securus sum tamen
quia postea venient. Nam et in delictis dicitur quidam
rogasse Deum, et non exauditus bono suo. Desideria
enim saecularia incitaverant illum ad orandum;
et in tribulationibus temporalibus positus,
optaverat ut transirent tribulationes temporales et
rediret flos feni, et ait: <hi>Deus meus, Deus meus, utquid
me dereliquisti?</hi> Vox ipsa Christi est, sed pro
membris suis. <hi>Verba,</hi> inquit, <hi>delictorum meorum:
clamavi ad te per diem, nec exaudisti; et nocte, et non
<pb n="0624"/>
ad insipientiam mihi <note>(Psal. XXI, 2, 3)</note>
          </hi>: id est, et nocte
clamavi, et non exaudisti; et tamen hoc ipsum
quod non exaudisti, non ad insipientiam mihi non
exaudisti, sed magis ad sapientiam non exaudisti, ut
intelligerem quid a te petere deberem. Ea enim petebam
quae malo meo fortassis acciperem. Petis divitias,
o homo! quanti sunt eversi per divitias suas!
Unde scis utrum tibi sint profuturae divitiae? Nonne
multi pauperes tutius latebant; divites facti, mox ut
lucere coeperunt, praeda fortioribus fuerunt? Quanto
melius laterent, quanto melius nescirentur, qui coeperunt
quaeri, non propter quod erant, sed propter
quod habebant! In his ergo temporalibus, fratres,
admonemus vos et exhortamur in Domino, ut non
petatis aliquid quasi fixum, sed quod vobis Deus expedire
scit. Quid enim vobis expediat, omnino nescitis.
Aliquando quod putatis prodesse, obest; et
quod putatis obesse, hoc prodest. Aegri enim estis,
nolite medico dictare quae vobis medicamenta velit
apponere. Si doctor gentium Paulus apostolus dicit, <hi>Quid enim oremus sicut oportet, nescimus 
 <note>(Rom. VIII,
26)</note>
          </hi>; quanto magis nos? Qui tamen cum sibi videretur
ipse prudenter orare, ut ab eo auferretur stimulus
carnis, angelus satanae qui eum colaphizabat, ne in
magnitudine revelationum extolleretur, quid audivit
a Domino? Numquid factum est quod volebat? Non;
ut fieret quod expediebat. Quid ergo audivit a Domino? <hi>Ter,</hi> 
 inquit, <hi>rogavi Dominum, ut auferret eum
a me; et dixit mihi, Sufficit tibi gratia mea: nam virtus
in infirmitate perficitur <note>(II Cor. XII, 7-9)</note>
          </hi>. Ego
medicamentum ad vulnus posui: quando posuerim
novi, quando auferendum sit novi. Non recedat aegrotus
a manibus medici, non det consilium medico. Ita
sunt ista omnia temporalia. Tribulationes sunt; si
bene colis Deum, noveris quia novit quid cuique
expediat: prosperitates sunt; magis cave ne ipsae
corrumpant animum tuum, ut ab eo qui haec dedit
recedat. Ergo iste intelligens quid ait? <hi>Deus,
exaudi orationem meam; auribus percipe verba oris
mei.</hi> </p>
        </div3>
<div3>
          <head>6.</head>
          <p>
 <hi>[vers. 5.] Quoniam alieni insurrexerunt adversum
me.</hi> Qui alieni? Nonne ipse David Judaeus erat de
tribu Juda? Ipse autem locus Ziph ad tribum Juda
pertinebat, Judaeorum erat. Quomodo ergo alieni?
Non civitate, non tribu, non cognatione, sed flore.
Nam vis nosse alienos istos? In alio psalmo filii alieni
dicti sunt, <hi>quorum os locutum est vanitatem, et dextera
eorum dextera iniquitatis.</hi> Et enumerat florem Ziphaeorum: <hi>Quorum filii eorum velut novellae constabilitae
in juventute sua: filiae eorum compositae et ornatae,
sicut similitudo templi; cellaria eorum plena, eructantia
ex hoc in hoc: oves eorum fecundae, multiplicantes
in exitibus suis; boves eorum crassi: non est ruina
sepis, nec exitus, neque clamor in plateis eorum.</hi> 
 Sed
vide Ziphaeos, vide ad tempus florentes. <hi>Beatum dixerunt
populum cui haec sunt.</hi> Merito filii alieni. Tu
quid, latens inter Ziphaeos? <hi>Beatus populus cujus
<pb n="0625"/>
Dominus Deus ipsius <note>(Psal. CXLIII, 7-15)</note>
          </hi>. Ex hoc affectu
haec oratio mittitur ad aures Domini, cum dicitur: <hi>Auribus percipe verba oris mei; quoniam alieni
insurrexerunt adversum me.</hi> </p>
        </div3>
<div3>
          <head>7.</head>
          <p>
 <hi>Et potentes quaesierunt animam meam.</hi> Novo
enim modo, fratres mei, volunt perdere genus sanctorum
et ab hujus saeculi spe abstinentium omnes
qui spem habent in isto saeculo. Certe concreti sunt,
certe simul vivunt. Vehementer sibi adversa sunt ista
duo genera: unum eorum qui non ponunt spem nisi
in rebus saecularibus et temporali felicitate, et alterum
eorum qui spem suam in Domino Deo suo firmiter
ponunt. Et cum concordes sunt isti Ziphaei,
noli multum credere concordiae eorum; tentationes
desunt: ubi venerit aliqua tentatio, ut arguatur aliquis
pro flore saeculi, non tibi dico offendet episcopo,
sed nec ad ipsam Ecclesiam accedere vult, ne
cadat aliquid feni. Quare ista dixi, fratres? Quia modo
libenter auditis omnes in nomine Christi, et quemadmodum
intelligitis, ita exclamatis ad verbum; non
utique acclamaretis, nisi intelligeretis. Intellectus
iste vester fructuosus esse debet. Utrum autem fructuosus
sit, tentatio interrogat; ne subito cum dicimini
nostri, per tentationem inveniamini alieni, et
dicatur, <hi>Alieni insurrexerunt adversum me, et potentes
quaesierunt animam meam;</hi> ne dicatur quod sequitur, <hi>Non proposuerunt Deum ante conspectum suum.</hi> 
 Quando
enim ponet ante conspectum suum Deum, ante cujus
conspectum non est nisi saeculum? quomodo sit nummus
super nummum, quomodo augeantur greges,
quomodo impleantur apothocae, quomodo dicatur
animae: Habes multa bona; jucundare, epulare, satiare.
Numquid ponit ante conspectum suum illum
qui sic glorianti et ita flore Ziphaeorum nitenti dicit: <hi>Stulte,</hi> 
 hoc est non intelligens, vir imprudens, <hi>hac
nocte auferetur anima tua; haec omnia quae praeparasti
cujus erunt <note>(Luc. XII, 20)</note>
          </hi>? <hi>Non proposuerunt Deum
ante conspectum suum.</hi> </p>
        </div3>
<div3>
          <head>8.</head>
          <p>
 <hi>[vers. 6.] Ecce enim Deus adjuvat me.</hi> Et ipsi nesciunt
inter quos lateo. Si autem et ipsi ponerent
Deum ante conspectum suum, invenirent quemadmodum
me adjuvat Deus. Omnes enim sancti adjuvantur
a Deo, sed intus ubi nemo videt. Quomodo
enim magna est poena impiorum conscientia, sic magnum
gaudium piorum ipsa conscientia. <hi>Nam gloria
nostra haec est,</hi> ait Apostolus, <hi>testimonium conscientiae
nostrae <note>(II Cor. I, 12)</note>
          </hi>. In hac gloriatur iste intus, non
in flore Ziphaeorum foris, qui modo ait: <hi>Ecce enim
Deus adjuvat me.</hi> Prorsus quamvis longe futura sint
quae promittit, hodie mihi dulce et praesens est adjutorium,
hodie in cordis mei gaudio invenio quia sine
causa dicunt quidam: <hi>Quis ostendit nobis bona? Signatum
est</hi> enim <hi>super nos lumen vultus tui, Domine;
dedisti jucunditatem in cor meum <note>(Psal. IV, 6, 7)</note>
          </hi>: non
in vineam meam, non in gregem meum, non in cuppam
meam, non in mensam meam, sed <hi>in cor meum.
Ecce enim Deus adjuvat me.</hi> Quomodo te adjuvat? <hi>Et Dominus susceptor est animae meae.</hi> 
<pb n="0626"/>
</p>
        </div3>
<div3>
          <head>9. </head>
          <p>
 <hi>[vers. 7.] Averte mala inimicis meis.</hi> Sic quomodo
virent, sic quomodo florent, igni servantur. <hi>In virtute
tua disperde illos.</hi> Puta quia florent modo, puta
quia exoriuntur sicut fenum: tu noli esse vir imprudens
et stultus, ut haec attendendo intereas in saeculum
saeculi <note>(Psal. XCI, 7, 8)</note>. <hi>Averte</hi> enim <hi>mala inimicis
meis.</hi> Nam si tu fueris in corpore ipsius David, in
virtute sua disperdet illos. Isti florent felicitate saeculi,
pereunt in virtute Dei. Non quomodo florent
sic pereunt: florent enim ad tempus, pereunt in
aeternum; florent falsis bonis, pereunt veris tormentis. <hi>In virtute tua disperde illos:</hi> 
 quos in infirmitate
tua tolerasti.</p>
        </div3>
<div3>
          <head>10.</head>
          <p>
 <hi>[vers. 8.] Voluntarie sacrificabo tibi.</hi> Quis
hoc bonum cordis vel in elligere potest alio dicente,
si non in se ipso gustarit? Quid est, <hi>Voluntarie sacrificabo tibi?</hi> 
 Dicam tamen; capiat
qui potest, quomodo potest: credat qui non potest,
et oret ut possit. Numquid tamen istum versum
ita praeterire debemus, ut eum vobis non commendemus?
Dico Charitati Vestrae, invitat me satis
amor ipsius aliquid de illo loqui; et gratias ago Deo
quod intente auditis. Si autem vos fastidientes audire
conspicerem, invitus ab hoc versu silerem; et tamen
in corde meo, quantum Dominus dignaretur concedere,
non silerem. Veniat ergo in linguam quod corde
conceptum est; promatur voce quod mente servatur:
dicamus ut possumus, quid sit, <hi>Voluntarie sacrificabo
tibi.</hi> Quod enim sacrificium hic accipiam, fratres? aut
quid digne offeram Domino pro misericordia ejus?
Victimas quaeram de grege ovium, arietem eligam,
taurum aliquem in armentis prospiciam, thura certe
de terra Sabaeorum afferam? Quid faciam? Quid offeram,
nisi quod ait, <hi>Sacrificium laudis honorificabit
me <note>(Psal. XLIX, 23)</note>
          </hi> Quare ergo, <hi>voluntarie?</hi> Quia
gratis amo quod laudo. Laudo Deum, et in ipsa laude
gaudeo: ipsius laude gaudeo, quo laudato non erubesco.
Non enim quemadmodum laudatur ab studiosis
theatricarum nugarum vel auriga, vel venator, vel
quilibet histrio, et a laudatoribus suis invitantur alii
laudatores, exhortantur ut pariter clament; et cum
omnes clamaverint, plerumque illo victo omnes erubescunt:
non ita est Deus noster; laudetur voluntate,
ametur charitate; gratuitum sit quod amatur,
et quod laudatur. Quid est gratuitum? Ipse propter
se, non propter aliud. Si enim laudas Deum ut det
tibi aliquid aliud, jam non gratis amas Deum. Erubesceres
si te uxor tua propter divitias amaret; et
forte si tibi paupertas accideret, de adulterio cogitaret.
Cum ergo te a conjuge gratis amari velis, tu
Deum propter aliud amabis? Quod praemium accepturus
es a Deo, o avare? Non tibi terram, sed seipsum
servat qui fecit coelum et terram. <hi>Voluntarie
sacrificabo tibi:</hi> noli ex necessitate. Si enim propter
aliud laudas Deum, ex necessitate laudas. Si adesset
tibi quod amas, non laudares Deum. Vide quid dicam:
laudas Deum, verbi gratia, ut tibi det amplam
pecuniam; si haberes aliunde amplam pecuniam, non
a Deo, numquid laudares Deum? Si ergo propter pecuniam
<pb n="0627"/>
laudas Deum, non voluntarie sacrificas Deo,
sed ex necessitate sacrificas: quia praeter illum nescio
quid aliud amas. Inde dictum est, <hi>Voluntarie sacrificabo
tibi.</hi> Contemne omnia, ipsum attende. Et haec
quae dedit, propter dantem bona sunt. Nam dat prorsus,
dat ista temporalia; et quibusdam bono eorum,
quibusdam malo eorum, secundum altitudinem et
profunditatem judiciorum suorum. In quorum judiciorum
abysso expavit Apostolus dicens: <hi>O altitudo
divitiarum sapientiae et scientiae Dei, quam inscrutabilia
sunt judicia ejus, et investigabiles viae ipsius! Quis enim
investigabit vias ejus, aut quis comprehendet consilia
ejus <note>(Rom. XI, 33, 34)</note>
          </hi> Novit quando det, cui det;
quando auferat, et cui auferat. Pete tu in hoc tempore
quod tibi prosit in posterum, pete quod te adjuvet
in aeternum. Ipsum autem gratis dilige: quia
melius ab eo non invenis quod det quam seipsum;
aut si invenis melius, hoc pete. <hi>Voluntarie sacrificabo
tibi.</hi> Quare <hi>voluntarie?</hi> Quia gratis. Quid est, gratis? <hi>Et confitebor nomini tuo, Domine, quoniam bonum est:</hi> 
ob nihil aliud, nisi quia bonum est. Numquid ait:
Confitebor nomini tuo, Domine, quia das mihi fructuosa
praedia, quia das mihi aurum et argentum,
quia das mihi latas divitias, amplam pecuniam, excellentissimam
dignitatem? Non. Sed quid? <hi>Quoniam
bonum est.</hi> Melius nihil invenio quam nomen tuum:
ideo <hi>confitebor nomini tuo, Domine, quia bonum est.</hi> </p>
        </div3>
<div3>
          <head>11.</head>
          <p>
 <hi>[vers. 9.] Quoniam ex omni tribulatione eripuisti
me.</hi> Ideo intellexi quia bonum est nomen tuum:
nam si hoc possem ante tribulationes agnoscere, forte
mihi necessariae non fuissent. Sed adhibita est tribulatio
ad admonitionem, admonitio facta est ad tuam
laudationem. Non enim intelligerem ubi essem, nisi
de infirmitate mea admonitus essem. Ex omnibus
ergo tribulationibus eripuisti me. <hi>Et super inimicos
meos respexit oculus meus:</hi> super illos Ziphaeos respexit
oculus meus. Florem quippe illorum transii
altitudine cordis, ad te perveni, et inde respexi super
illos, et vidi quia <hi>omnis caro fenum, et omnis claritas
hominis sicut flos feni <note>(Isai. XL, 6)</note>
          </hi>: sicut quodam
loco item dicitur, <hi>Vidi impium superexaltari et
elevari sicut cedros Libani: transii, et ecce non erat.</hi> 
Quare, <hi>non erat?</hi> Quia transisti? Quid est, quia transisti.
Quia non sine causa, Sursum cor, audisti, quia
non in terra ubi putresceres remansisti, quia levasti
animam tuam ad Deum, et transcendisti cedros Libani,
et de illa celsitudine attendisti: <hi>et ecce non
erat,</hi> et quaesisti eum, <hi>et non est inventus locus ejus <note>(Psal. XXXVI, 35, 36)</note>
          </hi>.
Jam labor non est ante te;
quia intrasti in sanctuarium Dei, et intellexisti in
novissima <note>(Psal. LXXII, 16, 17)</note>. Sic et hic ita concludit: <hi>Et super inimicos meos respexit oculus meus.</hi> 
Hoc agite ergo, fratres, cum animis vestris: erigite
corda vestra, expolite aciem mentis vestrae, discite
gratis diligere Deum, discite praesens contemnere
saeculum, discite voluntarie sacrificare hostiam laudis;
ut transcendentes florem feni, respiciatis super
Inimicos vestros.
</p>
        </div3>
      </div1>

<div1>
        <head>IN PSALMUM LIV ENARRATIO. SERMO AD PLEBEM.</head>

<pb n="0628"/>
<div3>
          <head>1.</head>
          <p>
 <hi>[vers. 1.]</hi> Psalmi hujus titulus est: <hi>In finem, in
hymnis, intellectus ipsi David.</hi> Quis sit finis commemoramus
breviter, quia nostis. <hi>Finis enim Legis
Christus</hi> est, <hi>ad justitiam omni credenti <note>(Rom. X, 4)</note>
          </hi>.
Intentio ergo dirigatur in finem, dirigatur in Christum.
Quare finis dicitur? Quoniam quidquid agimus,
ad illum referimus; et cum ad eum pervenerimus,
ultra quod quaeramus non habebimus. Dicitur enim
finis qui consumit, dicitur finis qui perficit. Aliter
quippe intelligimus cum audimus, Finitus est cibus
qui manducabatur; et aliter intelligimus cum audimus,
Finita est vestis quae texebatur: in utroque audimus,
Finitum est; sed cibus ut jam non esset, vestis
ut perfecta esset. Finis ergo noster perfectio
nostra esse debet; perfectio nostra Christus. In illo
enim perficimur, quia ipsius capitis membra sumus.
Et dictus est finis Legis, quia sine illo nemo perficit
Legem. Cum ergo auditis in Psalmis, <hi>In finem,</hi> multi
enim psalmi ita superscripti sunt, non sit vestra cogitatio
in consumptionem, sed in consummationem.</p>
        </div3>
<div3>
          <head>2.</head>
          <p>
 <hi>In hymnis:</hi> in laudibus. Sive enim tribulemur
et angustemur, sive laetemur et exsultemus, ille laudandus
est, qui et in tribulationibus erudit, et in laetitia
consolatur. Laus enim Dei a corde et ore christiani
recedere non debet: non ut laudet in prosperis,
et maledicat in adversis; sed quemadmodum
psalmus ille praescribit, <hi>Benedicam Dominum in omni
tempore, semper laus ejus in ore meo <note>(Psal. XXXIII, 1)</note>
          </hi>.
Gaudes, agnosce patrem blandientem; tribularis,
agnosce patrem emendantem. Sive blandiatur, sive
emendet, eum erudit cui parat haereditatem.</p>
        </div3>
<div3>
          <head>3.</head>
          <p>
 Quid est ergo, <hi>Intellectus ipsi David?</hi> Erat quidem
David, ut novimus, propheta sanctus, rex Israel,
filius Jesse <note>(I Reg. XVI, 18)</note>: sed quia ex ejus semine
venit ad salutem nostram secundum carnem Dominus
Jesus Christus <note>(Rom. I, 3)</note>, saepe isto nomine ille figuratur,
et David pro Christo in figura ponitur, propter
originem carnis ipsius. Nam secundum aliquid
filius est David, secundum aliquid Dominus est David:
filius David secundum carnem, Dominus David
secundum divinitatem. Si enim per ipsum facta sunt
omnia <note>(Joan. I, 3)</note>, per ipsum et ipse David factus est,
ex cujus semine venit ad homines. Proinde cum interrogasset
Dominus Judaeos, cujus filium Christum
esse dicerent; <hi>responderunt: David.</hi> Vidit eos remansisse
in carne, et amisisse divinitatem; et corrigit eos
quaestione proposita: <hi>Quomodo ergo ipse David in
spiritu dicit eum Dominum, Dixit Dominus Domino
meo, Sede ad dexteram meam, quoadusque ponam inimicos
tuos sub pedibus tuis? Si ergo ille in spiritu Dominum
eum dicit, quomodo filius ejus est <note>(Matth. XXII,
42-45)</note>
          </hi> Quaestionem proposuit, non filium negavit.
Audistis Dominum; dicite quomodo filius sit: audistis
filium; dicite quomodo Dominus sit. Hanc quaestionem
<pb n="0629"/>
solvit fides catholica. Quomodo Dominus?
Quia <hi>in principio erat Verbum, et Verbum erat apud
Deum, et Deus erat Verbum.</hi> Quomodo filius? Quia <hi>Verbum caro factum est, et habitavit in nobis 
 <note>(Joan. I,
1, 14)</note>
          </hi>. Quia ergo David in figura Christus est, Christus
autem, ut saepe commemoravimus Charitatem
Vestram, et caput et corpus est: nec nos a Christo
alienos dicere debemus, cujus membra sumus, nec
nos quasi alterum computare; quia <hi>erunt duo in carne
una. Sacramentum hoc magnum est,</hi> ait Apostolus, <hi>ego
autem dico in Christo et in Ecclesia <note>(Ephes. V, 31, 32)</note>
          </hi>.
Quia ergo totus Christus caput et corpus est; cum
audimus, <hi>Intellectus ipsi David,</hi> intelligamus et nos in
David. Intelligant membra Christi, et in membris
suis intelligat Christus, et membra Christi intelligant
in Christo: quia caput et membra unus Christus.
Caput in coelo erat, et dicebat, <hi>Quid me persequeris <note>(Act. IX, 4)</note>
          </hi> 
 Nos cum illo in coelo per spem, ipse nobiscum
in terra per charitatem. Ergo, <hi>intellectus ipsi
David.</hi> Admoneamur cum audimus, et intelligat Ecclesia:
pertinet enim ad nos magna cura intelligendi
in quo malo nunc sumus, et de quo malo ut liberemur
optamus, reminiscentes orationis dominicae, ubi
in fine dicimus, <hi>Libera nos a malo <note>(Matth. VI, 13)</note>
          </hi>.
Inter multas ergo tribulationes hujus saeculi, plangit
aliquid psalmus iste de intellectu. Ille cum isto non
plorat, qui non habet intellectum. Porro autem, charissimi,
meminisse debemus ad imaginem Dei nos
esse factos, nec alibi quam in ipso intellectu. Nam in
multis rebus a bestiis superamur: ubi autem homo
ad imaginem Dei factum se novit, ibi aliquid in se
agnoscit amplius esse quam datum est pecoribus.
Consideratis vero omnibus rebus quas habet homo,
invenit se eo proprie discretum a pecore, quod ipse
habeat intellectum. Unde quosdam contemnentes in
se quod proprium et praecipuum a Conditore acceperunt,
increpat ipse Conditor dicens: <hi>Nolite fieri sicut
equus et mulus, quibus non est intellectus <note>(Psal. XXXI,
9)</note>
          </hi>. Et alio loco dicit: <hi>Homo in honore positus.</hi> In quo
honore, nisi quia factus ad imaginem Dei? Ergo, <hi>in
honore positus non intellexit,</hi> ait, <hi>comparatus est jumentis
insensatis, et similis factus est illis <note>(Psal. XLVIII,
21)</note>
          </hi>. Agnoscamus ergo honorem nostrum, et intelligamus.
Si intelligimus, videmus non esse istam regionem
gaudendi, sed gemendi; non jam exsultandi,
sed adhuc plangendi. Sed etsi exsultatio quaedam
habitat in cordibus nostris, nondum est in re, sed in
spe. Ex promisso laetamur, quia scimus non nos fallere
promittentem. Verum quod attinet ad praesens
tempus, in quo malo, in quibus angustiis simus audite;
et si viam istam tenetis, quod auditis in vobis
agnoscite. Quisquis enim nondum tenet iter pietatis,
miratur quia talia gemunt membra David: non enim
videt in se ista. Quamdiu et in se ista non videt nondum
est ibi: non sentit quod corpus sentit; quia praeter
corpus est: incorporetur, et sentiet. Dicat ergo
et audiamus, audiamus et dicamus:</p>
        </div3>
<div3>
          <head>4.</head>
          <p>
 <hi>[vers. 2-5.] Exaudi, Deus, deprecationem meam,
<pb n="0630"/>
et ne despexeris precem meam: intende mihi, et exaudi
me.</hi> Satagentis, solliciti, in tribulatione positi, verba
sunt ista. Orat multa patiens, de malo liberari desiderans:
superest ut audiamus in quo malo sit; et
cum dicere coeperit, agnoscamus ibi nos esse, ut communicata
tribulatione, conjungamus orationem. <hi>Contristatus
sum in exercitatione mea, et conturbatus sum.</hi> Ubi
contristatus? ubi conturbatus? <hi>In exercitatione mea,</hi> 
inquit. Homines malos quos patitur commemoraturus
est, eamdemque passionem malorum hominum exercitationem
suam dixit. Ne putetis gratis esse malos in
hoc mundo, et nihil boni de illis agere Deum. Omnis
malus aut ideo vivit ut corrigatur, aut ideo vivit ut
per illum bonus exerceatur. Utinam ergo qui nos
modo exercent, convertantur, et nobiscum exerceantur:
tamen quamdiu ita sunt ut exerceant, non eos
oderimus; quia in eo quod malus est quis eorum,
utrum usque in finem perseveraturus sit, ignoramus;
et plerumque cum tibi videris odisse inimicum, fratrem
odisti, et nescis. Diabolus et angeli ejus in Scripturis
sanctis manifestati sunt nobis, quod ad ignem
aeternum sint destinati. Ipsorum tantum desperanda
est correctio: contra quos habemus occultam luctam,
ad quam luctam nos armat Apostolus, dicens: <hi>Non
est nobis colluctatio adversus carnem et sanguinem,</hi> id
est adversus homines quos videtis; <hi>sed adversus principes
et potestates et rectores mundi, tenebrarum harum <note>(Ephes. VI, 12)</note>
          </hi>.
Ne forte cum dixisset, <hi>mundi,</hi> intelligeres
daemones esse rectores coeli et terrae; <hi>mundi</hi> 
dixit, <hi>tenebrarum harum; mundi</hi> dixit, amatorum
mundi; <hi>mundi</hi> dixit, impiorum et iniquorum; <hi>mundi</hi> 
dixit, de quo dicit Evangelium: <hi>Et mundus eum non
cognovit <note>(Joan. I, 10)</note>
          </hi>. Si enim mundus non cognovit
lucem, quia lux in tenebris lucet, et tenebrae eam
non comprehenderunt, et ipsae tenebrae quae non comprehenderunt
lucem praesentem, mundi nomine appellantur;
harum tenebrarum sunt illi rectores. De
ipsis ergo rectoribus habemus determinatam Scripturarum
sententiam, quod omnino inde reditus alicujus
eorum sperandus non est. At vero de ipsis tenebris
quarum illi rectores sunt, non sumus certi ne forte
qui erant tenebrae, fiant lux. Fidelibus quippe jam
factis dicit Apostolus, <hi>Fuistis aliquando tenebrae, nunc
autem lux in Domino <note>(Ephes. V, 8)</note>
          </hi>: tenebrae in vobis,
lux in Domino. Ergo, fratres, omnes mali, cum mali
sunt, exercent bonos. Ecce enim breviter audite, et
intelligite. Si bonus es, inimicum non habebis nisi
malum. Porro tibi ea regula bonitatis praefixa est, ut
imiteris bonitatem Patris tui, <hi>qui facit solem suum oriri
super bonos et malos, et pluit super justos et injustos <note>(Matth. V, 45)</note>
          </hi>.
Neque enim tu habes inimicum, et
Deus non habet. Tu quidem eum habes inimicum qui
tecum creatus est; ille vero cum quem creavit. Inimicos
ergo Dei malos et iniquos saepe in Scripturis
legimus: et parcit eis ille qui non habet quod illi imputet
inimicus, cui omnis inimicus ingratus est; ab
<pb n="0631"/>
illo enim habet quidquid boni habet. Ab ipso enim
habet misericordiam, quidquid est etiam unde tribulatur.
Ad hoc enim tribulatur, ne superbiat; ad hoc
tribulatur, ut humilis agnoscat excelsum. Tu ergo inimico
tuo, quem intolerabiliter pateris, quid praestitisti?
Si ille eum habet inimicum qui ei tanta praestitit,
et <hi>facit solem suum oriri super bonos et malos, et pluit
super justos et injustos;</hi> tu qui nec solem potes oriri
facere, nec super terras pluere, aliquid unum servare
inimico non potes, ut sit tibi pax in terra homini bonae
voluntatis <note>(Luc. II, 14)</note> Ergo quoniam haec tibi
dilectionis regula figitur, ut imitans Patrem diligas
inimicum: <hi>Diligite</hi> enim, inquit, <hi>inimicos vestros <note>(Id.
VI, 27, 35)</note>
          </hi>: in hoc praecepto quomodo exercereris,
si nullum inimicum patereris? Vides ergo prodesse
tibi aliquid: et quod Deus parcit malis, prosit tibi ad
habendam misericordiam; quia et tu forte si bonus
es, ex malo factus es bonus; et si Deus non parceret
malis, nec tu qui gratias ageres, appareres. Parcat
ergo aliis qui pepercit et tibi. Non enim cum transieris,
intercludenda est via pietatis.</p>
        </div3>
<div3>
          <head>5.</head>
          <p>
 Unde ergo iste orat positus inter malos, quorum
inimicitiis exercebatur? quid ait? <hi>Contristatus sum in
exercitatione mea, et conturbatus sum.</hi> Cum extendit
dilectionem ut diligat inimicos, affectus est taedio,
multorum inimicitiis, multorum rabie circumlatratus,
et quadam humana infirmitate succubuit. Vidit se
jam incipere penetrari mala persuasione diabolica,
ut odium inducat adversum inimicos: reluctans odio
ut perficeret ipsam dilectionem, in ipsa pugna et lucta
turbatus est. Ejus enim vox est et in alio psalmo: <hi>Turbatus est prae ira oculus meus.</hi> 
 Et quid ibi sequitur? <hi>Inveteravi in omnibus inimicis meis 
 <note>(Psal. VI, 8)</note>
          </hi>. Veluti
in tempestate et fluctibus mergi coeperat, sicut
Petrus <note>(Matth. XIV, 30)</note>. Ille enim calcat fluctus hujus
saeculi, qui diligit inimicos. Christus in mari ambulabat
intrepidus, cujus omnino de corde auferri
non poterat inimici dilectio: qui pendens in cruce
dicebat, <hi>Pater, ignosce illis, quia nesciunt quid faciunt <note>(Luc. XXIII, 34)</note>
          </hi>.
Et Petrus voluit ambulare. Ille tanquam
caput, Petrus tanquam corpus: quia <hi>super hanc
petram,</hi> inquit, <hi>aedificabo Ecclesiam meam.</hi> Jussus est
ambulare, et ambulabat gratia jubentis, non viribus
suis. Sed cum videret ventum validum, timuit; et
mergi jam coeperat, conturbatus in exercitatione sua.
A quo vento valido? <hi>A voce inimici, et a tribulatione
peccatoris.</hi> Ergo quomodo ille clamavit in fluctibus, <hi>Domine, pereo, salva me 
 <note>(Matth. XIV, 30)</note>
          </hi>; talis et hujus
vox praecessit, <hi>Exaudi, Deus, deprecationem meam,
et ne despexeris precem meam: intende mihi, et exaudi
me.</hi> Quare? quid enim pateris? quid gemis? <hi>Contristatus
sum in exercitatione mea.</hi> Exerceri me quidem
inter malos posuisti, sed nimis exsurrexerunt supra
vires meas: tranquilla perturbatum, manum extende
mergenti. <hi>Contristatus sum in exercitatione mea, et conturbatus
sum a voce inimici, et a tribulatione peccatoris:
quoniam declinaverunt in me iniquitatem</hi>, <hi>et in ira adumbrabant
<pb n="0632"/>
me.</hi> Audistis fluctus et ventos: tanquam
humiliato insultabant, et ille orabat; undique illi strepitu
insultationis saeviebant, at ille intus invocabat
quem non videbant.</p>
        </div3>
<div3>
          <head>6.</head>
          <p>
 Cum aliquid tale patitur christianus, non debet
facile velut odio ire in eum a quo patitur, et velle
ventum vincere; sed convertere se ad orationem, ne
amittat dilectionem. Neque enim timendum est ne aliquid
faciat homo inimicus. Quid enim facturus est?
Multa mala dicturus, opprobria jaculaturus, in conviciis
saeviturus: sed quid tibi? <hi>Gaudete,</hi> inquit, <hi>et exsultate
quoniam merces vestra magna est in coelis <note>(Matth.
V, 12)</note>
          </hi>. Ille in terra geminat convicia, tu in coelo lucra.
Sed saeviat amplius, possit et aliquid amplius:
quid te securius, cui dictum est, <hi>Nolite timere eos qui
corpus occidunt. animam autem non possunt occidere <note>(Id. X, 28)</note>
          </hi>?
Quid est ergo timendum quando pateris
inimicum? Ne conturbetur tibi dilectio qua diligis inimicum.
Etenim inimicus ille homo, caro et sanguis,
quod videt in te appetit. Alius autem inimicus occultus,
rector harum tenebrarum quas tu pateris in
carne et sanguine, alterum occultum tuum petit, thesauros
tuos interiores depraedari et vastare molitur.
Duos ergo inimicos constitue tibi ante oculos; unum
apertum, et alterum occultum: apertum, hominem;
occultum, diabolum. Homo ille hoc est quod tu secundum
naturam humanam, secundum fidem autem et
dilectionem nondum quod tu, sed poterit esse quod tu.
Cum ergo sint duo, unum vide, alterum intellige;
unum dilige, alterum cave. Namque et inimicus ille
quem vides, hoc in te vult humiliare unde vincitur.
Verbi gratia, si divitiis tuis vincitur, pauperem te vult
facere; si honore tuo vincitur, humilem te vult facere;
si viribus tuis vincitur, debilem te vult facere: ea
ergo attendit in te vel dejicere vel auferre quibus
vincitur. Et ille occultus inimicus illud tibi vult tollere
unde vincitur. Homo enim hominem vincis humana
felicitate, diabolum autem vincis inimici dilectione.
Quomodo ergo homo ambit auferre tibi, et
detruncare, aut evertere felicitatem qua vincitur,
sic et diabolus hominem vult vincere auferendo unde
vincitur. Sed cura in corde servare inimici dilectionem,
qua diabolum vincis. Saeviat homo quantum potest,
auferat quidquid potest; si diligitur aperte saeviens,
victus est occulte saeviens.</p>
        </div3>
<div3>
          <head>7.</head>
          <p>
 At iste conturbatus et contristatus orabat, tanquam
turbato prae ira oculo suo. Ira vero fratris si
fuerit inveterata, jam odium est. Ira turbat oculum,
odium exstinguit: ira festuca est, odium trabes est.
Aliquando odisti et corripis irascentem; in te est
odium, in illo ira quem corripis: merito tibi dicitur, <hi>Ejice primum trabem de oculo tuo, et sic videbis ejicere
festucam de oculo fratris tui 
 <note>(Matth. 7, 5)</note>
          </hi>. Nam ut noveritis
quantum intersit inter iram et odium: quotidie
homines irascuntur filiis suis; date qui oderint
filios suos. Conturbatus iste orabat et contristatus,
luctans adversus omnia convicia omnium conviciatorum;
non ut aliquem eorum convicium referendo
<pb n="0633"/>
vinceret, sed ne aliquem eorum odisset. Hinc orat,
hinc petit. <hi>A voce inimici, et a tribulatione peccatoris:
quoniam declinaverunt in me iniquitatem, et in ira
adumbrabant me. Cor meum conturbatum est in me.</hi> 
Hoc est illud alibi dictum: <hi>Turbatus est prae ira oculus
meus <note>(Psal. VI, 8)</note>
          </hi>. Et si oculus turbatus est, quid sequitur? <hi>Et metus mortis cecidit super me.</hi> 
 Vita nostra
dilectio est: si vita dilectio, mors odium est. Cum
coeperit homo timere ne oderit quem diligebat, mortem
timet; et acriorem mortem, et interiorem mortem,
qua occiditur anima, non corpus. Attendebas
hominem saevientem in te: quid erat facturus, contra
quem tibi securitatem tuus Dominus dederat, dicens, <hi>Nolite timere eos qui corpus occidunt 
 <note>(Matth. X, 28)</note>
          </hi>?
Ille saeviendo corpus occidit, tu odio habendo animam
occidisti; et ille corpus alienum, tu animam tuam. <hi>Metus</hi> 
 ergo <hi>mortis cecidit super me.</hi> </p>
        </div3>
<div3>
          <head>8.</head>
          <p>
 <hi>[vers. 6-8.] Timor et tremor venerunt super me,
et contexerunt me tenebrae. Et dixi.</hi> Qui audit fratrem
suum, in tenebris est usque adhuc. Si dilectio lumen
est, odium tenebrae <note>(I Joan. II, 9-11)</note>. Et quid sibi
ait in illa infirmitate positus, et in illa exercitatione
turbatus? <hi>Quis dabit mihi pennas sicut columbae, et
volabo, et requiescam?</hi> Aut mortem optabat, aut solitudinem
desiderabat. Quamdiu, inquit, id mecum agitur,
id mihi praecipitur ut inimicos diligam, convicia istorum
crebrescentia et adumbrantia me, commovent
oculum meum, perturbant lumen meum, appetunt
cor meum, interficiunt animam meam. Vellem ut
abirem, sed infirmus sum, ne manendo augeam peccata
peccatis: aut certe separarer paululum a genere
humano, ne patiatur vulnus meum crebras plagas, ut
sanatum exercitationi reddatur. Fit hoc, fratres, et
surgit plerumque in animo servi Dei desiderium solitudinis,
non ob aliud nisi propter turbam tribulationum
et scandalorum, et dicit: <hi>Quis mihi dabit pennas?</hi> 
Videt se sine pennis, an potius ligatis pennis?
Si desunt, dentur; si ligatae sunt, solvantur: quia
etiam qui solvit pennas avi, aut dat aut reddit illi
pennas suas. Non enim habebat eas tanquam suas,
quibus volare non poterat. Ligatae pennae onus faciunt. <hi>Quis,</hi> 
 inquit, <hi>dabit mihi pennas sicut columbae,
et volabo, et requiescam?</hi> Requiescet, ubi? Duos dixi
sensus hic esse: aut sicut ait Apostolus, <hi>Dissolvi, et
esse cum Christo, multo enim magis optimum.</hi> Etenim
et ipse quamvis fortis, quamvis magnus, quamvis
corde robustissimus, quamvis in Christo miles invictus,
in exercitatione sua, quantum legimus, conturbatus
est, et ait: <hi>De caetero nemo mihi molestus sit <note>(Gal. VI, 17)</note>
          </hi>.
Tanquam diceret de illo psalmo: <hi>Taedium
detinuit me a peccatoribus derelinquentibus legem
tuam <note>(Psal. CXVIII, 53)</note>
          </hi>. Conatur ergo homo plerumque
corrigere homines distortos, pravos, pertinentes
quidem ad curam suam, sed in quibus deficiat omnis
humana industria et vigilantia: corrigere non potest,
pati necesse est. Et qui corrigi non potest tuus est,
aut consortio generis humani, aut plerumque ecclesiastica
communione; intus est, quid facies? quo ibis?
quo te separabis, ut ista non patiaris? Sed adesto,
<pb n="0634"/>
loquere, exhortare, blandire, minare, corripe. Feci
omnia, quidquid virium habui impendi et expressi,
nihil me video profecisse; omnis opera insumpta est,
dolor remansit. Quomodo ergo requiescet cor meum
a talibus, nisi ut dicam, <hi>Quis dabit mihi pennas? sicut
columbae</hi> tamen, non sicut corvo. Columba a molestiis
quaerit avolationem, sed non amittit dilectionem. Columba
enim pro signo dilectionis ponitur, et in ea
gemitus amatur. Nihil tam amicum gemitibus quam
columba: die noctuque gemit, tanquam hic posita ubi
gemendum est. Quid ergo dicit iste dilector? Convicia
hominum ferre non possum, stridunt, rabie feruntur,
accenduntur iracundia, in ira adumbrant me;
prodesse illis non possum: utinam requiescam alicubi
ab eis separatus corpore, non amore; ne in me
conturbetur ipsa dilectio: verbis meis et collocutione
mea prodesse non possum, orando pro eis forsitan
prodero, Dicunt ista homines, sed plerumque ita ligantur
ut volare non possint. Forte enim non ligantur
visco, sed ligantur officio. Si autem ligantur cura
et officio, et deserere non possunt, dicant: Optabam <hi>dissolvi, et esse cum Christo, multo enim magis optimum;
manere in carne necessarium propter vos 
 <note>(Philipp.
I, 23, 24)</note>
          </hi>. Columba religata affectu, non cupiditate,
volare non poterat propter implendum officium, non
propter parvum meritum. Tamen desiderium in corde
necesse est ut sit: nec patitur hoc desiderium, nisi
qui coeperit ambulare angustam illam viam <note>(Matth. VII,
14)</note>; ut noverit quia non desunt Ecclesiae persecutiones,
etiam in hoc tempore quando tranquillitas videtur
Ecclesiae ab his quidem persecutionibus, quas
martyres nostri passi sunt. Non autem desunt persecutiones,
quia verum est illud: <hi>Omnes qui volunt pie
vivere in Christo, persecutionem patientur <note>(II Tim. III,
12)</note>
          </hi>. Non pateris persecutionem: non vis pie vivere in
Christo. Vis probare verum esse quod dictum est?
Incipe pie vivere in Christo. Quid est, pie vivere in
Christo? Ut pertineat ad viscera tua quod ait Apostolus: <hi>Quis infirmatur, et ego non infirmor? quis scandalizatur,
et ego non uror 
 <note>(II Cor. XI, 29)</note>
          </hi> Aliorum
infirmitates, aliorum scandala, persecutiones illi fuerunt.
Numquid ergo desunt hoc tempore? Plures
abundant illis qui eas curant. Et plerumque de longinquo
videtur homo, et dicitur, Bene est illi. Et ille
qui dicit, aut sua gustat, et aliena non potest; aut
apud se quod gustet non habet, et alteri gustanti,
imo devoranti non compatitur. Incipiat ergo pie vivere
in Christo, et probet quod dicitur: incipit desiderare
pennas, elongare, fugere, et manere in deserto.</p>
        </div3>
<div3>
          <head>9.</head>
          <p>
 Unde enim putatis, fratres, servis Dei impleta
esse deserta? Si bene illis esset inter homines, recederent
ab hominibus? Et tamen quid faciunt et ipsi?
Ecce elongant fugientes, manent in deserto: sed
numquid singillatim? Tenet eos charitas, ut cum multis
maneant: et de ipsis multis existunt qui exerceant.
Quia in omni congregatione multitudinis necesse est
<pb n="0635"/>
ut inveniantur mali. Deus enim qui novit exercendos
nos, miscet nobis et non perseveraturos, aut certe ita
simulatos, ut nec inchoaverint in quo perseverare
deberent. Novit enim necessarium esse nobis ut feramus
malos, et proficiat quod boni sumus; diligamus
inimicos, corripiamus, castigemus, excommunicemus,
cum dilectione a nobis etiam separemus. Videte enim
quid dicat Apostolus: <hi>Si quis autem non obaudit verbo
nostro per epistolam, hunc notate, et nolite commisceri
cum eo.</hi> Sed ne subreperet tibi ex hoc iracundia, et
turbaret oculum tuum, <hi>Non,</hi> inquit, <hi>ut inimicum eum
existimetis, sed corripite ut fratrem, ut erubescat <note>(II Thess. III, 14)</note>
          </hi>.
A quo indixit separationem, non
praecidit dilectionem. Vivit ille oculus, vivit vita tua.
Etenim amissa dilectio, mors tua. Hanc ille amittere
timuit qui dixit: <hi>Metus mortis cecidit super me.</hi> Itaque
ne amittam dilectionis vitam, <hi>quis dabit mihi pennas
sicut columbae, et volabo, et requiescam?</hi> Quo iturus
es? quo volaturus? ubi requieturus? <hi>Ecce elongavi
fugiens, et mansi in deserto.</hi> In quo deserto? Ubicumque
fueris, congregabunt se caeteri, desertum tecum petent,
affectabunt vitam tuam, tu repellere non potes societatem
fratrum: miscentur tibi etiam mali; adhuc tibi
exercitatio debetur. <hi>Ecce elongavi fugiens, et mansi in
deserto.</hi> In quo deserto? Si forte in conscientia, quo
nullus hominum intrat, ubi nemo tecum est, ubi tu et
Deus es. Nam si in deserto, in aliquo loco, quid facies
de congregantibus se? Non enim a genere humano
separatus esse poteris, quamdiu in hominibus vivis.
Attende potius consolatorem illum Dominum et regem,
imperatorem et creatorem nostrum, creatum
etiam inter nos: attende quia duodecim suis miscuit
unum quem pateretur.</p>
        </div3>
<div3>
          <head>10.</head>
          <p>
 <hi>[vers. 9.]</hi> Dicit, <hi>Ecce elongavi fugiens, et mansi
in deserto.</hi> Forte iste, ut dixi, fugerit ad conscientiam
suam, ibi aliquantum desertum invenerit
ubi requiesceret. Sed illa dilectio conturbat eum:
solus erat in conscientia, sed non solus in charitate;
intus consolabatur conscientia, sed forinsecus tribulationes
non relinquebant. Itaque in se quietus, ex
aliis pendens, cum conturbaretur adhuc, quid ait? <hi>Exspectabam eum qui me salvum faceret a pusillanimitate 
 et tempestate.</hi> Mare est, tempestas est: nihil
tibi restat nisi exclamare, <hi>Domine, pereo <note>(Matth. XIV,
30)</note>
          </hi>. Porrigat manum ille qui fluctus calcat intrepidus,
sublevet trepidationem tuam, firmet in se securitatem
tuam, alloquatur te intus, et dicat tibi: Me
attende, quid pertulerim: fratrem malum forte pateris,
aut inimicum forinsecus pateris; quos non passus
sum? Fremebant forinsecus Judaei, intrinsecus
discipulus tradebat. Saevit ergo tempestas, sed ille
salvos facit <hi>a pusillanimitate et tempestate.</hi> Forte navis
tua ideo turbatur, quia ille in te dormit. Saeviebat
mare, turbabatur navicula in qua discipuli navigabant,
Christus autem dormiebat: tandem aliquando
visum est illis quia inter illos dormiebat ventorum
imperator et creator; accesserunt et excitaverunt
Christum: imperavit ventis, et facta est tranquillitas
<pb n="0636"/>
magna <note>(Matth. VIII, 23-26)</note>. Merito ergo forte turbatur
cor tuum, quia excidit tibi in quem credideris:
intolerabiliter pateris, quia non venit tibi in mentem
quid pro te pertulerit Christus. Si in mentem non tibi
venit Christus, dormit: excita Christum, recole fidem.
Tunc enim in te dormit Christus, si oblitus es
passiones Christi: tunc in te vigilat Christus, si meministi
passionum Christi. Cum autem pleno corde
intuitus fueris quid ille fuerit passus, nonne aequo
animo et tu tolerabis? et fortasse gaudens, quia inventus
es in aliqua similitudine passionum regis tui.
Cum ergo ista cogitans consolari et gaudere coeperis,
ille surrexit, ille ventis imperavit: ideo facta est
tranquillitas. <hi>Exspectabam eum qui me salvum faceret
a pusillanimitate et tempestate.</hi> </p>
        </div3>
<div3>
          <head>11.</head>
          <p>
 <hi>[vers. 10.] Submerge, Domine, et divide linguas
eorum.</hi> Attendit tribulantes se et adumbrantes se, et
optavit hoc, non de ira, fratres. Qui se male extulerunt,
expedit eis ut submergantur: qui male conspiraverunt,
expedit eis ut linguae eorum dividantur:
ad bonum consentiant, et concordent linguae illorum.
Si autem <hi>in idipsum adversum me susurrabant,</hi> ait, <hi>omnes inimici mei 
 <note>(Psal. XL, 8)</note>
          </hi>, perdant <hi>idipsum</hi> in
malo; dividantur linguae eorum, non sibi consentiant. <hi>Submerge, Domine, et divide linguas eorum.
Submerge,</hi> 
 quare? Quia se extulerunt. <hi>Divide,</hi> quare?
Quia in malum conspiraverunt. Turrem illam recordare
superborum factam post diluvium: quid dixerunt
superbi? Ne pereamus diluvio, faciamus altam
turrem <note>(Gen. XI, 4)</note>. Superbia se munitos esse arbitrabantur,
exstruxerunt altam turrem; et Dominus
divisit linguas ipsorum. Tunc se coeperunt non intelligere:
hinc facta est origo linguarum multarum.
Antea enim una lingua erat; sed una lingua concordibus
proderat, una lingua hominibus proderat: at
ubi illa collectio in conspirationem superbiae praecipitata
est, pepercit illis Deus ut divideret linguas, ne se
intelligendo perniciosam facerent unitatem. Per superbos
homines divisae sunt linguae, per humiles Apostolos
congregatae sunt linguae: spiritus superbiae dispersit
linguas, Spiritus sanctus congregavit linguas.
Quando enim Spiritus sanctus venit super discipulos,
omnium linguis locuti sunt, ab omnibus intellecti
sunt <note>(Act. II, 4)</note>: linguae dispersae, in unum congregatae
sunt. Ergo si adhuc saeviunt et gentiles sunt,
expedit eis divisas habere linguas. Volunt unam linguam,
veniant ad Ecclesiam; quia et in diversitate
linguarum carnis, una est lingua in fide cordis. <hi>Submerge,
Domine, et divide linguas eorum.</hi> </p>
        </div3>
<div3>
          <head>12.</head>
          <p>
 <hi>Quoniam vidi iniquitatem et contradictionem in
civitate.</hi> Merito iste desertum quaerebat, quoniam vidit
iniquitatem et contradictionem in civitate. Est
quaedam civitas turbulenta: ipsa erat quae turrem
aedificaverat, ipsa confusa est, et appellata Babylonia,
ipsa per innumerabiles gentes dispersa <note>(Gen. XI, 9)</note>:
inde congregatur Ecclesia in desertum bonae conscientiae.
<pb n="0637"/>
Vidit enim contradictionem in civitate.
Christus venit. Quis Christus, contradicis? Filius
Dei. Et habet filium Deus, contradicis? Natus est
de virgine, passus, resurrexit. Et unde hoc fieri potest,
contradicis? Attende saltem gloriam crucis
ipsius. Jam in fronte regum crux illa fixa est, cui
inimici insultaverunt. Effectus probavit virtutem:
domuit orbem, non ferro, sed ligno. Lignum crucis
contumeliis dignum visum est inimicis, et ante ipsum
lignum stantes caput agitabant, et dicebant: <hi>Si Filius
Dei est, descendat de cruce <note>(Matth. XXVII, 40)</note>
          </hi>. Extendebat
ille manus suas ad populum non credentem et
contradicentem. Si enim justus est, qui ex fide vivit <note>(Rom. I, 17)</note>,
iniquus est qui non habet fidem. Quod
ergo hic ait, <hi>iniquitatem,</hi> perfidiam intelligo. Videbat
ergo Dominus in civitate iniquitatem et contradictionem,
et extendebat manus suas ad populum non credentem
et contradicentem; et tamen et ipsos exspectans
dicebat: <hi>Pater, ignosce illis, quia nesciunt quid
faciunt <note>(Luc. XXIII, 34)</note>
          </hi>. Adhuc sane reliquiae saeviunt
illius civitatis, adhuc contradicunt. De frontibus
omnium modo extendit manus ad reliquias non credentes
et contradicentes. <hi>Quoniam vidi iniquitatem et
contradictionem in civitate.</hi> </p>
        </div3>
<div3>
          <head>13.</head>
          <p>
 <hi>[vers. 11] Die ac nocte circumdabit eam super
muros ejus iniquitas et labor. Super muros ejus,</hi> super
munimenta ejus, tenens quasi capita ejus, nobiles
ejus. Ille nobilis si christianus esset, nemo remaneret
paganus. Plerumque dicunt homines: Nemo remaneret
paganus, si ille esset christianus. Plerumque dicunt
homines: Et ille si fieret christianus, quis remaneret
paganus? Quod ergo nondum fiunt christiani,
quasi muri sunt civitatis illius non credentis et contradicentis.
Quamdiu isti muri stabunt? Non semper
stabunt. Circuit arca muros Jericho: veniet tempus
septimo arcae circuitu, ut omnes muri civitatis non
credentis et contradicentis cadant <note>(Josue VI, 5)</note>. Donec
fiat, turbatur iste in exercitatione sua; et perferens
reliquias contradicentium, optat pennas avolationis,
optat requiem deserti. Imo duret inter contradicentes,
perferat minas, bibat opprobria, exspectet
qui eum salvum faciat a pusillanimitate et tempestate:
intueatur caput, exemplum vitae suae, tranquilletur
in spe, etsi turbatur in re. <hi>Die ac nocte circumdabit
eam super muros ejus iniquitas, et labor
in medio ejus et injustitia.</hi> Et ideo labor ibi, quia iniquitas
ibi: quia injustitia ibi, ideo et labor ibi. Sed
audiant extendentem manus: <hi>Venite ad me omnes
qui laboratis.</hi> Vos clamatis, vos contradicitis, vos conviciamini:
ille e contra, <hi>Venite ad me omnes qui laboratis</hi> 
in superbia vestra, et requiescetis in humilitate
mea. <hi>Discite a me,</hi> inquit, <hi>quia mitis sum et humilis
corde, et invenietis requiem animabus vestris <note>(Matth.
XI, 28, 29)</note>
          </hi>. Unde enim illi laborant, nisi quia non
sunt mites et humiles corde? Deus humilis factus est,
erubescat homo esse superbus.</p>
        </div3>
<div3>
          <head>14.</head>
          <p>
 <hi>[vers. 12.] Non defecit de plateis ejus usura et
<pb n="0638"/>
dolus.</hi> Usura et dolus non absconduntur saltem quia
mala sunt, sed publice saeviunt. Etenim qui in domo
aliquid mali facit, vel de malo suo erubescit: <hi>In plateis
ejus usura et dolus.</hi> Fenus et professionem habet,
fenus et ars vocatur: corpus dicitur, corpus quasi
necessarium civitati, et de professione sua vectigal
impendit: usque adeo in platea est quod saltem abscondendum
erat. Est et alia usura pejor, quando non
dimittis quod tibi debetur; et turbatur oculus in illo
versu orationis, <hi>Dimitte nobis debita nostra.</hi> Quid enim
ibi facturus es, quando oraturus es et ad ipsum versum
venturus? Verbum contumeliosum audisti: vis
exigere damnationis supplicium. Vel tantum exige
quantum dedisti, fenerator injuriarum. Pugno percussus
es, interfectionem quaeris. Usura mala. Qua
iturus es in orationem? Si reliqueris orationem,
qua circumiturus es ad Dominum? Ecce dices: <hi>Pater
noster, qui es in coelis: sanctificetur nomen tuum.
Veniat regnum tuum. Fiat voluntas tua, sicut in coelo
et in terra.</hi> Dices: <hi>Panem nostrum quotidianum da
nobis hodie.</hi> Venies ad, <hi>Dimitte nobis debita nostra, sicut
et nos dimittimus debitoribus nostris <note>(Matth. VI, 9-12)</note>
          </hi>.
Vel in civitate illa mala abundent usurae istae, non intrent
parietes istos ubi pectus tunditur. Quid facies,
quia ibi tu et ille versus in medio estis? Preces tibi
composuit coelestis jurisperitus: qui noverat quid
ibi ageretur, ait tibi, Aliter non impetrabis. <hi>Amen
enim dico vobis, quia si dimiseritis peccata hominibus,
dimittentur vobis; si autem non dimiseritis peccata
hominibus, neque Pater vester dimittet vobis <note>(Ibid.,
14, 15)</note>
          </hi>. Quis hoc dicit? Qui scit quid ibi agatur,
quod tu adstans petis. Vide quod voluit esse ipse
advocatus tuus: ipse jurisperitus tuus, ipse assessor
Patris, ipse judex tuus dixit, Aliter non accipies.
Quid facturus es? Non accepturus, si non dicturus;
non accepturus, si falsum dicturus. Ergo aut facturus
et dicturus, aut quod petis non promeriturus;
quia qui hoc non faciunt, in usuris illis sunt malis.
Sint ibi illi qui adhuc idola aut adorant, aut quaerunt;
noli tu, plebs Dei, noli, plebs Christi, noli, corpus
illius capitis. Attende vinculum pacis tuae, attende
promissum vitae tuae. Quid enim tibi prodest,
quia exigis injurias quas pertulisti? Ultio te reficit?
Ergo de malo alieno gaubebis? Passus es malum,
ignosce; ne duo sitis. <hi>Et non defecit de plateis ejus
usura et dolus.</hi> </p>
        </div3>
<div3>
          <head>15.</head>
          <p>
 <hi>[vers. 13-15.]</hi> Ideo ergo tu quaerebas solitudinem
et pennas, ideo murmuras, haec ferre non potes,
contradictionem et iniquitatem civitatis hujus. Requiesce
in his qui tecum intus sunt, et noli quaerere
solitudinem. Audi et de ipsis quid dicat, <hi>Quoniam
si inimicus exprobrasset mihi.</hi> Et quidem superius conturbatus
erat in exercitatione sua a voce inimici et a
tribulatione peccatoris, forte in illa civitate positus,
superba illa erigente turrem quae submersa est ut
dividerentur eorum linguae <note>(Gen. XI, 4)</note>: attende intus
<pb n="0639"/>
quid gemat propter pericula a falsis fratribus. <hi>Quoniam si inimicus exprobrasset mihi, sustinuissem
utique: et si is qui oderat me, super me magna locutus
fuisset,</hi> 
 id est, per superbiam mihi insultasset, magnificaret
se super me, minaretur mihi quidquid posset: <hi>absconderem me utique ab eo.</hi> 
 Ab illo qui foris est, ubi
te absconderes? Inter illos qui intus sunt. Nunc autem
vide, si non nihil aliud restat, nisi ut solitudinem quaeras. <hi>Tu vero,</hi> 
 inquit, <hi>homo unanimis, dux meus et notus
meus.</hi> Forte aliquando bonum consilium dedisti, forte
aliquando praecessisti me, et salubre aliquid monuisti:
in Ecclesia Dei simul fuimus. <hi>Tu vero homo unanimis,
dux meus et notus meus: qui simul mecum dulces capiebas
cibos.</hi> Qui sunt dulces cibi? Non omnes qui
adsunt noverunt; sed non amaricent qui noverunt,
ut possint illis qui adhuc non noverunt dicere: <hi>Gustate,
et videte, quoniam dulcis est Dominus <note>(Psal.
XXXIII, 9)</note>
          </hi>. <hi>Qui simul mecum dulces capiebas cibos. In
domo Dei ambulavimus cum consensu.</hi> Unde ergo dissensio?
Qui intus erat, foris factus est. Ambulavit
mecum in domo Dei cum consensu: aliam domum
erexit contra domum Dei. Quare illa relicta est, ubi
ambulavimus cum consensu? quare illa deserta est,
ubi dulces simul capiebamus cibos?</p>
        </div3>
<div3>
          <head>16.</head>
          <p>
 <hi>[vers. 16.] Veniat mors super eos, et descendant
ad infernum viventes.</hi> Quo modo replicavit et recolere
nos fecit primum illud schismatis initium, quando in
illo primo populo Judaeorum quidam superbi se separaverunt,
et extra sacrificare voluerunt. Nova mors
super eos venit: aperuit se terra, et vivos absorbuit <note>(Num. XVI, 1-33)</note>.
 <hi>Veniat,</hi> inquit, <hi>mors super eos, et
descendant ad infernum viventes.</hi> Quid est, <hi>viventes?</hi> 
Scientes quia pereunt, et tamen pereuntes. Audi viventes
perire et absorberi hiatu terrae, id est devoratione
terrenarum cupiditatum absorberi. Dicis homini:
Quid pateris, frater? Fratres sumus, unum
Deum invocamus, in unum Christum credimus, unum
Evangelium audimus, unum Psalmum cantamus,
unum Amen respondemus, unum Alleluia resonamus,
unum Pascha celebramus: quid tu foris es, et ego
intus sum? Plerumque angustatus et considerans quam
vera dicantur, Reddat, ait, Deus majoribus nostris.
Ergo vivus perit. Deinde addis et mones: Saltem solum
sit malum segregationis, cur adjungis et rebaptizationis?
Agnosce in me quod habes; et si tu me
odisti, Christo in me parce. Et hoc eis malum plerumque
et maxime displicet: Vere, inquiunt, male
fit; utinam posset non fieri! sed quid facimus de statutis
majorum nostrorum? <hi>Descendant ad infernum
viventes.</hi> Si mortuus descenderes, quid ageres ignorares:
cum vero scis malum esse quod facis, et tamen
facis; nonne vivus descendis ad inferos? Et quare
maxime ipsos duces terrae hiatus absorbuit vivos,
populum autem illis censentientem e coelo irruens
ignis absumpsit <note>(Ibid., 47)</note>? Propterea hanc poenam
commemorans psalmus iste, a populo coepit, et ad
duces conclusit. <hi>Veniat mors super eos,</hi> propter illos
<pb n="0640"/>
dixit, super quos venit ignis de coelo: et statim adjunxit, <hi>Descendant ad infernum viventes,</hi> 
 propter duces
quos terrae hiatus absorbuit. Nam quomodo descenderent
ad infernum viventes, de quibus dixerat, <hi>Veniat
mors super eos?</hi> si jam super eos mors venerat,
quomodo vivi ad inferos descendebant? Ergo a minoribus
coepit, ad majores conclusit. <hi>Veniat mors super
eos,</hi> qui consenserunt et consecuti sunt. Quid illi
duces et principes? <hi>Descendant ad infernum viventes:</hi> 
quia ipsi Scripturas tractant, et noverunt bene quotidie
legendo quomodo Ecclesia catholica per totum
orbem terrarum ita diffusa est, ut omnino contradictio
omnis vacet, nec inveniri possit aliquod testimonium
pro schismate eorum, noverunt bene; ideo
ad inferos viventes descendunt, quia malum quod
faciunt, malum esse noverunt. Illos autem divinae iracundiae
 ignis absumpsit. Studio enim contentionis
accensi, a ducibus suis malis recedere noluerunt:
venit super ignem ignis, super ardorem dissensionis
ardor consumptionis. <hi>Veniat mors super illos, et descendant
ad infernum viventes. Quoniam nequitia in
hospitiis eorum, in medio eorum. In hospitiis,</hi> ubi peregrinantur
et transeunt. Non enim hic semper futuri
sunt: et tamen pro animositate temporali sic pugnant. <hi>In hospitiis</hi> 
 ergo <hi>eorum iniquitas, in medio eorum</hi> 
iniquitas: nullum tam medium eorum quam cor
eorum.</p>
        </div3>
<div3>
          <head>17.</head>
          <p>
 <hi>[vers. 17.] Ego ad Dominum exclamavi.</hi> Corpus
Christi et unitas Christi in angore, in taedio, in molestia,
in conturbatione exercitationis suae; ille unus
homo, in uno corpore posita unitas, cum taederet
animam ejus exclamans a finibus terrae: <hi>A finibus
terrae ad te clamavi,</hi> inquit, <hi>cum angeretur cor meum <note>(Psal. LX, 3)</note>
          </hi>.
Ipse unus, sed unitas unus: et ipse
unus, non in uno loco unus, sed a finibus terrae clamat
unus. Quomodo a finibus terrae clamaret unus,
nisi in multis esset unus? <hi>Ego ad Dominum exclamavi.</hi> 
Recte. Tu exclama ad Dominum, noli ad Donatum;
ne tibi sit pro Domino dominus, qui sub
Domino noluit esse conservus. <hi>Ego ad Dominum exclamavi:
et Dominus exaudivit me.</hi> </p>
        </div3>
<div3>
          <head>18.</head>
          <p>
 <hi>[vers. 18.] Vespere, et mane, et meridie, enarrabo,
et annuntiabo, et exaudiet vocem meam.</hi> Evangeliza
tu, noli tacere tu quod accepisti, <hi>vespere,</hi> de praeteritis; <hi>mane,</hi> 
 de futuris; <hi>meridie,</hi> de sempiternis.
Ideo ad id quod ait, <hi>vespere,</hi> pertinet quod enarrat:
ad id quod ait, <hi>mane,</hi> pertinet quod annuntiat: ad
id quod ait, <hi>meridie,</hi> pertinet quod exauditur vox
ejus. Finis enim in meridie est, sed unde non declinatur
in occasum. In meridie enim lux excelsa est,
splendor sapientiae, fervor dilectionis. <hi>Vespere, et
mane, et meridie.</hi> Vespere Dominus in cruce, mane in
resurrectione, meridie in ascensione: enarro vespere
patientiam morientis, annuntio mane vitam resurgentis,
orabo ut exaudiat meridie sedens ad dexteram
Patris; exaudiet vocem meam qui interpellat pro
nobis <note>(Rom. VIII, 34)</note>. Quanta hujus securitas, quanta
consolatio, quanta refectio a pusillanimitate et tempestate,
<pb n="0641"/>
contra malos, contra iniquos et foris et intus,
et in his qui foris sunt, cum fuissent intus!</p>
        </div3>
<div3>
          <head>19.</head>
          <p>
 <hi>[vers. 16.]</hi> Itaque, fratres mei, quos in ipsa congregatione
parietum horum videtis turbulentos, superbos,
sua quaerentes, elatos, non habentes zelum
Dei castum, sanum, quietum, sed multum sibi tribuentes;
ad dissensionem paratos, sed occasionem
non invenientes, ipsa est palea dominicae areae <note>(Matth.
III, 12)</note>. Hinc illos paucos superbiae ventus excussit:
tota palea non volabit, nisi cum ille in ultimo ventilabit.
Sed nos quid, nisi cum isto cantemus, cum isto
oremus, cum isto plangamus et dicamus securi: <hi>Redimet
in pace animam meam?</hi> Contra illos qui non
amant pacem, <hi>In pace redimet animam meam:</hi> quia
cum his qui oderunt pacem, eram pacificus <note>(Psal.
CXIX, 7)</note>. <hi>Redimet in pace animam meam, ab his qui
appropinquant mihi.</hi> Nam ab illis qui longe sunt a me,
facilis causa est: non me tam cito fallit qui dicit,
Veni, idolum adora: multum a me longe est. Christianus
es? Christianus, inquit. Ex propinquo adversatur,
prope est. <hi>Redimet in pace animam meam, ab
his qui appropinquant mihi: quoniam in multis erant
mecum.</hi> Quare dixi, <hi>appropinquant mihi?</hi> Quia <hi>in multis
erant mecum.</hi> In hoc versu duae sententiae occurrunt. <hi>In multis erant mecum:</hi> 
 Baptismum habebamus
utrique, in eo erant mecum; Evangelium utrique legebamus,
erant in eo mecum; festa martyrum celebrabamus,
erant ibi mecum; Paschae solemnitatem
frequentabamus, erant ibi mecum. Sed non omnino
mecum: in schismate non mecum, in haeresi non mecum.
In multis mecum, in paucis non mecum. Sed
in his paucis in quibus non mecum, non eis prosunt
multa in quibus mecum. Etenim, fratres, videte quam
multa enarravit apostolus Paulus: unum dixit; si defuerit,
frustra sunt illa. <hi>Si linguis hominum loquar et
Angelorum,</hi> ait, <hi>si habeam omnem prophetiam et omnem
fidem, et omnem scientiam, si montes transferam, si distribuam
omnia mea pauperibus, si tradam corpus meum
ita ut ardeat.</hi> Quam multa enumeravit! His omnibus
multis desit una charitas: illa numero plura sunt,
haec pondere major est <note>(I Cor. XIII)</note>. Ergo in omnibus
Sacramentis mecum, in una charitate non mecum: <hi>In multis erant mecum.</hi> 
 Rursus alio modo, <hi>Quoniam
in multis erant mecum,</hi> qui se separaverunt a me, mecum
erant, non in paucis, sed in multis. Etenim per
totum orbem terrarum pauca sunt grana, multae sunt
paleae. Quid ergo ait? In palea mecum erant, in tritico
non mecum erant: et propinquat palea tritico, de
uno semine exit, in uno agro radicatur, una pluvia
nutritur, eumdem messorem patitur, eamdem triturationem
sustinet, eamdem ventilationem exspectat,
non in unum horreum intrat. <hi>Quoniam in multis erant
mecum.</hi> </p>
        </div3>
<div3>
          <head>20.</head>
          <p>
 <hi>[vers. 20-22.] Exaudiet me Deus, et humiliabit
illos, qui est ante saecula.</hi> Illi enim praesumunt de nescio
quo duce suo qui coepit heri: <hi>humiliabit illos qui est
ante saecula.</hi> Quia etsi ex tempore Christus est de
<pb n="0642"/>
Maria virgine, ante saecula tamen in principio Verbum,
et Verbum apud Deum, et Deus Verbum <note>(Joan.
I, 1)</note>. <hi>Humiliabit illos qui est ante saecula. Non enim
est illis commutatio:</hi> de illis dico, quibus non est commutatio.
Noverat aliquos perseveraturos, et in perseveratione
suae nequitiae morituros. Videmus enim
eos, et non est illis commutatio: qui sic moriuntur
in ipsa perversitate, in ipso schismate, non est illis
commutatio. Humiliabit illos Deus, humiliabit illos
in damnatione, quia erecti sunt in dissensione. Non
est illis commutatio, quia non mutantur in melius,
sed in pejus; nec cum hic sunt, nec in resurrectione.
Omnes enim resurgemus, sed non omnes immutabimur <note>(I Cor. XV, 51)</note>.
Quare? Quia <hi>non est illis commutatio,
et non timuerunt Deum.</hi> Fratres mei, unum
remedium est: timeant Deum, deserant Donatum.
Dicis illi: Peris in haeresi, in schismate; necesse est
ut Deus retribuat istis malis: venies in damnationem,
noli tibi blandiri verbis tuis, non sequaris caecum
ducem; caecus autem caecum ducens, simul in foveam
cadunt <note>(Matth. XV, 14)</note>. Quid ad me, ait? quomodo
vixi heri, sic et hodie; parentes mei quod fuerunt,
hoc et ego. Non times Deum. Da timorem Dei: cogitet
quia ista omnia vera sunt quae leguntur, quia est
fides Christi quae falli non potest; quomodo in haeresi
remanebit ad tantam evidentiam sanctae Catholicae,
quam diffudit Deus per totum orbem terrarum; quam
antequam diffunderet promisit, praenuntiavit, sic
exhibuit ut promisit? Ergo caveant et observent qui
non timent Deum. <hi>Extendit manum suam in retribuendo.</hi> </p>
        </div3>
<div3>
          <head>21.</head>
          <p>
 <hi>Polluerunt testamentum ejus.</hi> Lege testamentum
quod polluerunt: <hi>In semine tuo benedicentur omnes
gentes <note>(Gen. XII, 3, et XXVI, 4)</note>
          </hi>. <hi>Polluerunt testamentum
ejus.</hi> Tu contra ista verba testatoris quid dicis?
Africa sola istam gratiam meruit sancti Donati, in
ipso remansit Ecclesia Christi. Dic saltem, Ecclesia
Donati. Quare adjungis, Christi, de quo dictum est, <hi>In semine tuo benedicentur omnes gentes.</hi> 
 Post Donatum
vis ire? Pone Christum, et sic recede. Videte
ergo quid sequitur: <hi>Polluerunt testamentum ejus.</hi> Quod
testamentum? <hi>Abrahae dictae sunt promissiones et semini
ejus.</hi> Apostolus dicit: <hi>Fratres, tamen hominis
testamentum confirmatum nemo irritum facit, aut superordinat.
Abrahae dictae sunt promissiones et semini
ejus: non dicit, Et seminibus, tanquam in multis; sed
tanquam in uno, Et semini tuo, quod est Christus <note>(Gal.
III, 15, 16)</note>
          </hi>. In hoc ergo Christo quod promissum est
testamentum? <hi>In semine tuo benedicentur omnes gentes.</hi> 
Tu qui dimisisti unitatem omnium gentium, et in
parte remansisti, polluisti testamentum ejus. Quod
tibi ergo contigit, ut exterminareris, ut ab haereditate
separareris, de ira Dei est. Attende enim quid sequatur: <hi>Polluerunt testamentum ejus; divisi sunt prae
ira vultus ejus.</hi> 
 Quid exspectatis, qua majore nota
ostendantur haeretici? <hi>Divisi sunt prae ira vultus ejus.</hi> </p>
        </div3>
<div3>
          <head>22.</head>
          <p>
 <hi>Et appropinquavit cor illius.</hi> Cujus intelligimus,
<pb n="0643"/>
nisi cujus ira divisi sunt? Quomodo <hi>appropinquavit
cor illius?</hi> Ut intelligamus voluntatem illius. Etenim
ex haereticis asserta est Catholica, et ex his qui
male sentiunt probati sunt qui bene sentiunt. Multa
enim latebant in Scripturis; et cum praecisi essent
haeretici, quaestionibus agitaverunt Ecclesiam Dei:
aperta sunt quae latebant, et intellecta est voluntas
Dei. Inde dicitur in alio psalmo, <hi>Congregatio taurorum
inter vaccas populorum, ut excludantur hi qui probati
sunt argento <note>(Psal. LXVII, 31)</note>
          </hi>. <hi>Excludantur</hi> enim dixit,
emineant, appareant. Unde dicuntur et in arte argentaria
exclusores, id est, ex quadam confusione massae,
formae expressores. Ergo multi qui optime possent
Scripturas dignoscere et pertractare, latebant in
populo Dei; nec asserebant solutionem quaestionum
difficilium cum calumniator nullus instaret. Numquid
enim perfecte de Trinitate tractatum est, antequam
oblatrarent Ariani? numquid perfecte de poenitentia
tractatum est, antequam obsisterent Novatiani? Sic
non perfecte de Baptismate tractatum est, antequam
contradicerent foris positi rebaptizatores; nec de
ipsa unitate Christi enucleate dicta erant quae dicta
sunt, nisi posteaquam separatio illa urgere coepit
fratres infirmos, ut jam illi qui noverant haec tractare
atque dissolvere, ne perirent infirmi sollicitati quaestionibus
impiorum, sermonibus et disputationibus
suis obscura Legis in publicum deducerent. Ergo illi
divisi sunt prae ira vultus ejus, et nobis ad intelligendum
appropinquavit cor ejus. Itaque intelligite illud
quod in psalmo alio commemoravit: <hi>Congregatio taurorum,</hi> 
id est superborum cornupetarum, <hi>inter vaccas
populorum.</hi> Quas dixit <hi>vaccas?</hi> Animas seductibiles.
Utquid hoc? <hi>Ut excludantur hi,</hi> id est appareant qui
latebant, <hi>qui probati sunt argento.</hi> Quid est, <hi>argento?</hi> 
Eloquio Dei. <hi>Eloquia Domini eloquia casta, argentum
igne examinatum, probabile terrae, purgatum septies
tantum <note>(Psal. XI, 7)</note>
          </hi>. Hunc sensum obscurum, videte
quemadmodum in lucem excludat Apostolus: <hi>Oportet,</hi> 
inquit, <hi>et haereses esse, ut probati manifesti fiant inter
vos <note>(I Cor. XI, 19)</note>
          </hi>. Quid est, <hi>probati? Probati argento,</hi> 
probati eloquio. Quid est, <hi>manifesti fiant? Excludantur.</hi> 
Quare hoc? Propter haereticos. Quid est, propter
haereticos? Propter congregationem <hi>taurorum inter
vaccas populorum.</hi> Sic ergo et hi <hi>divisi sunt prae ira
vultus ejus, et appropinquavit cor illius.</hi> </p>
        </div3>
<div3>
          <head>23.</head>
          <p>
 <hi>Molliti sunt sermones ejus super oleum, et ipsi
sunt jacula.</hi> Quaedam enim in Scripturis dura videbantur,
cum obscura essent; exposita mollita sunt.
Nam et prima haeresis in discipulis Christi velut a
duritia sermonis ipsius facta est. Cum enim diceret, <hi>Nisi quis manducaverit carnem meam, et biberit sanguinem
meum, non habebit vitam in se:</hi> 
 illi non intelligentes
dixerunt ad invicem, <hi>Durus est hic sermo,
quis potest eum audire?</hi> Dicentes quia durus est sermo
hic; separaverunt se ab illo: remansit cum aliis
duodecim. Cum ei suggessissent illos in sermone ejus
fuisse scandalizatos, <hi>Numquid et vos,</hi> inquit, <hi>vultis
ire?</hi> Et Petrus: <hi>Verbum vitae aeternae habes, ad quem
<pb n="0644"/>
ibimus <note>(Joan. VI, 54-69)</note>
          </hi> Intendite, obsecramus vos,
et parvuli discite pietatem: Numquid jam Petrus intelligebat
secretum illius sermonis Domini? Nondum
intelligebat; sed bona esse verba quae non intelligebat,
pie credebat. Ergo si durus est sermo, et nondum
intellectus est, durus sit impio, tibi autem pietate
molliatur: quia quandoque solvetur, et fiet tibi
oleum, et usque ad ossa penetrabit.</p>
        </div3>
<div3>
          <head>24.</head>
          <p>
 <hi>[vers. 23.]</hi> Proinde, tanquam ipse Petrus post
illos duritia, sicut putabant, sermonis Domini scandalizatos
etiam hic diceret, <hi>Verbum vitae aeternae habes,
ad quem ibimus?</hi> ita subjecit, <hi>Jacta in Dominum curam
tuam, et ipse te enutriet.</hi> Parvulus es, nondum
intelligis secreta verborum: forte tibi panis latet, et
adhuc lacte nutriendus es <note>(I Cor. III, 2)</note>; noli irasci
uberibus, ipsa te idoneum reddent ad mensam, cui
modo minus idoneus es. Ecce per divisionem haereticorum
multa dura mollita sunt: sermones illius
duri molliti sunt super oleum, et ipsi sunt jacula.
Armaverunt evangelizantes: et ipsi sermones diriguntur
in pectora quorumque audientium ab instantibus
opportune et importune; illis sermonibus, illis verbis
tanquam sagittis, corda hominum ad amorem pacis
feriuntur. Duri erant, et molles facti sunt. Molliti
non virtutem amiserunt, sed in jacula conversi sunt. <hi>Molliti sunt sermones ejus super oleum, et ipsi,</hi> 
 molliti
sermones, <hi>ipsi sunt jacula.</hi> Sed tu nondum forte idoneus
es qui armeris his jaculis, et nondum tibi eluxit
quod in sermone forte obscurum est et durum; <hi>Jacta
in Dominum curam tuam, et ipse te enutriet.</hi> In Dominum
jacta te. Ecce vis te jactare in Dominum, nemo
se supponat pro Domino. <hi>Jacta in Dominum curam
tuam.</hi> Vide quemadmodum magnus ille miles Christi
in se curam parvulorum jactari noluit: <hi>Numquid
Paulus pro vobis crucifixus est, aut in nomine Pauli
baptizati estis <note>(Id. I, 13)</note>
          </hi> Quid eis aliud dicebat,
nisi, Jactate in Dominum curam vestram, et ipse vos
enutriet? Modo autem vult parvulus jactare curam
suam in Dominum, et occurrit nescio quis, et dicit:
Ego excipio. Tanquam navi fluctuanti occurrit, et
dicit: Ego excipio. Responde et tu: Portum quaero,
non saxum. <hi>Jacta in Dominum curam tuam, et ipse te
enutriet.</hi> Et vide quia portus te excipit: <hi>Non dabit
in aeternum fluctuationem justo.</hi> Videris fluctuare in
mari isto, sed excipit te portus. Tu tantum antequam
intres in portum, ab anchora noli abrumpi. Fluctuat
navis in anchoris, sed non longe a terra projicitur;
nec in aeternum fluctuabit, etsi ad tempus fluctuat.
Etenim ad fluctuationem pertinent verba superiora: <hi>Contristatus sum in exercitatione mea, et conturbatus
sum. Exspectabam eum qui me salvum faceret a pusillanimitate
et tempestate.</hi> 
 Fluctuans loquitur, sed non
in aeternum fluctuabit; nam anchora ligatur, anchora
spes ejus est. <hi>Non dabit in aeternum fluctuationem
justo.</hi> </p>
        </div3>
<div3>
          <head>25.</head>
          <p>
 <hi>[vers. 24.]</hi> Illis antem quid? <hi>Tu vero, Deus deduces
eos in puteum corruptionis.</hi> Puteus corruptionis,
tenebrae sunt submersionis. <hi>Deduces eos,</hi> inquit, <hi>in
puteum corruptionis:</hi> quia caecus caecum ducens,
<pb n="0645"/>
ambo in foveam cadunt <note>(Matth. XV, 14)</note>. Deducit illos
Deus in puteum corruptionis, non quod ipse sit auctor
culpae ipsorum, sed quod ipse sit judex iniquitatum
eorum. Tradidit enim eos Deus in concupiscentias
cordis eorum <note>(Rom. I, 24)</note>: amaverunt enim
tenebras, et non lucem; dilexerunt caecitatem, et
non visionem. Nam ecce Dominus Jesus eluxit universo
mundo; cantent in unitate cum toto mundo: <hi>Non</hi> 
 enim <hi>est qui se abscondat a calore illius <note>(Psal.
XVIII, 7)</note>
          </hi>. Illi autem traducentes se a toto ad partem,
a corpore ad vulnus, a vita ad praecisionem, quid
passuri sunt, nisi in puteum corruptionis ituri?</p>
        </div3>
<div3>
          <head>26.</head>
          <p>
 <hi>Viri sanguinum et dolositatis.</hi> Viros sanguinum
propter interfectiones dicit; atque utinam corporales,
et non spirituales! Sanguis enim de carne exiens,
videtur et horretur: quis videt sanguinem cordis in
rebaptizato? Illae mortes alios oculos quaerunt. Quanquam
et de istis mortibus visibilibus non quiescant
armati ubique Circumcelliones. Et si istas visibiles
mortes attendamus, <hi>viri sanguinum</hi> sunt. Attende armatum,
si vir pacis est, et non sanguinis. Si fustem
saltem solum ferret; sed fert fundibulum, fert securim,
fert lapides, fert lanceas: et ista portantes
ubique qua possunt evagantur, sanguinem innocentium
sitiunt. Ergo et de istis visibilibus mortibus sunt <hi>viri sanguinum.</hi> 
 Sed et de illis dicamus: Utinam solas
 facerent, et animas non perimerent. Isti qui
sunt <hi>viri sanguinum et dolositatis,</hi> ne putent quia nos
male sic intelligimus viros sanguinum, qui animas
occidunt; ipsi Maximianistas suos sic intellexerunt.
Nam cum eos damnarent, in ipsa sententia concilii
sui ista verba posuerunt: <hi>Veloces pedes eorum ad
effundendum sanguinem</hi> annuntiatorum. <hi>Contribulatio
et calamitas in viis eorum, et viam pacis non cognoverunt <note>(Psal. XIII, 3)</note>
          </hi>.
Hoc de Maximianistis dixerunt.
Quaero autem ego ab eis quando Maximianistae fuderint
corporis sanguinem, non quia et ipsi non funderent,
si esset talis multitudo quae funderet, sed propter,
timiditatem paucitatis suae magis ab eis aliquid
passi sunt, quam ipsi tale aliquid aliquando fecerunt.
ergo interrogo donatistam, et dico: In concilio tuo
posuisti de Maximianistis, <hi>Veloces pedes eorum ad effundendum
sanguinem.</hi> Unum mihi date quem digito
laeserint Maximianistae? Quid mihi aliud responsurus
est, nisi quod ego dico? Qui se separaverunt ab unitate,
et animas seducendo interimunt, spiritualiter,
non carnaliter sanguinem fundunt. Optime exposuisti,
sed in expositione tua agnosce facta tua. <hi>Viri sanguinum
et dolositatis.</hi> In fraude dolositas, in simulatione,
in seductione. Quid ergo illi ipsi qui <hi>divisi sunt
prae ira vultus ejus?</hi> Ipsi sunt <hi>viri sanguinum et dolositatis.</hi> 
<pb n="0646"/>
</p>
        </div3>
<div3>
          <head>27. </head>
          <p>
Sed quid de illis ait? <hi>Non dimidiabunt dies suos.</hi> 
Quid est, <hi>Non dimidiabunt dies suos?</hi> Non proficient
quantum putant: intra tempus quod sperant, peribunt.
Ipse est enim perdix ille, de quo dictum est: <hi>In dimidio dierum ejus derelinquent eum, et in novissimis
suis erit insipiens 
 <note>(Jerem. XVII, 11)</note>
          </hi>. Proficiunt, sed
ad tempus. Quid enim ait Apostolus? <hi>Maligni autem
homines et seductores proficient in pejus, ipsi errantes,
et alios in errorem mittentes.</hi> Caecus autem caecum ducens,
simul in foveam cadunt <note>(Matth. XV, 14)</note>. Merito
cadunt <hi>in puteum corruptionis.</hi> Quid ergo ait? <hi>Proficient
in pejus;</hi> non tamen diu. Nam paulo ante dixit, <hi>Sed ultra non proficient:</hi> 
 hoc est, <hi>non dimidiabunt dies
suos.</hi> Sequatur Apostolus, et dicat quare: <hi>Dementia
enim eorum manifesta erit omnibus, sicut et illorum fuit <note>(II Tim. III, 9, 13)</note>
          </hi>.
 <hi>Viri sanguinum et dolositatis non
dimidiabunt dies suos. Ego autem in te sperabo, Domine.</hi> 
Merito autem illi non dimidiabunt dies suos, quia in
homine speraverunt. Ego autem a diebus temporalibus
perveni ad diem aeternam. Quare? Quia in te speravi,
Domine.
</p>
        </div3>
      </div1>

<div1>
        <head>IN PSALMUM LV ENARRATIO. SERMO.</head>
<div3>
          <head>1.</head>
          <p>
 <hi>[vers. 1.]</hi> Sicut aliquam domum intraturi, cujus
sit et ad quem pertineat in titulo inspicimus, ne forte
importune irruamus quo non oportet, neque rursus
timiditate revocemur ab eo quo oportet intrare:
tanquam ergo si legeremus, Haec praedia illius aut illius;
ita in superliminari psalmi hujus habemus inscriptum, <hi>In finem, pro populo qui a sanctis longe factus
est, ipsi David in tituli inscriptionem, cum tenuerunt
eum Allophyli in Geth.</hi> 
 Agnoscamus ergo populum <hi>qui longe factus est a sanctis in tituli inscriptionem.</hi> 
Pertinet hoc enim ad ipsum David, quem jam nostis
intelligere spiritualiter: neque enim commendatur
nobis nisi ille de quo dictum est, <hi>Finis Legis Christus
ad justitiam omni credenti <note>(Rom. X, 4)</note>
          </hi>. Ergo, <hi>In finem,</hi> 
cum audis, in Christum intende, ne in via remanendo
non pervenias ad finem. Quidquid enim est,
ubi infra steteris, antequam ad Christum pervenias,
nihil tibi aliud divinus sermo dicit, nisi, Accede, nondum
est locus ubi securitas sit. Est quidam locus ubi
statio fidissima collocatur; est quaedam petra ubi domus
secura consurgit, ut non metuat imbrem tempestatis.
Flumina enim impegerunt in domum illam,
et non cecidit; fundata enim erat supra petram <note>(Matth.
VII, 25)</note>: <hi>Petra autem erat Christus <note>(I Cor. X, 4)</note>
          </hi>. Sub
nomine David Christus figuratur; quia de illo dictum
est: <hi>qui factus est ex semine David secundum carnem <note>(Rom. I, 3)</note>
          </hi>.</p>
        </div3>
<div3>
          <head>2.</head>
          <p>
 Quis est ergo populus <hi>qui longe a sanctis factus
<pb n="0647"/>
est in tituli inscriptionem?</hi> Ipse titulus ostendat nobis
populum istum. Scriptus est enim quidam titulus in
dominica passione, quando Dominus crucifixus est:
erat ibi titulus inscriptus, hebraice, graece, et latine, <hi>Rex Judaeorum;</hi> 
 tribus linguis tanquam tribus testibus
titulus approbatus, quia in ore duorum vel trium testium
stabit omne verbum <note>(Deut. XIX, 15)</note>. Istum titulum
cum legissent Judaei, indignati sunt, et dixerunt
ad Pilatum: <hi>Noli scribere, Rex Judaeorum; sed
quia ipse dixit se regem esse Judaeorum.</hi> Ipsum dixisse
scribe, dixerunt; non hoc esse quod dixit. Sed quia
verum est in alio psalmo, <hi>In tituli inscriptionem ne
corrumpas <note>(Psal. LVI, 1)</note>
          </hi>, respondit Pilatus, <hi>Quod scripsi,
scripsi:</hi> tanquam dicens, Non corrumpo veritatem,
etsi vos diligitis falsitatem. Quia ergo in maledicto
isto indignati sunt Judaei, dicentes, <hi>Nos non habemus
regem nisi solum Caesarem <note>(Joan. XIX, 15-22)</note>
          </hi>,
de tituli offensione longe facti sunt a sanctis. Propinquent
sanctis, et agglutinentur sancto qui regem
Christum agnoscunt et habere concupiscunt: longe
fiant a sanctis qui contradicentes titulo respuerunt
regem Deum, et elegerunt regem hominem. Omnis
ergo populus humano regno delectatus, respuens in
se regnare Dominum, quo regnante ita quisque subjectus
est, ut regnet et ipse cupiditatibus suis, omnis
ergo populus talis longe est a sanctis. Nolite itaque,
fratres, in solis Judaeis hoc advertere. Data sunt
quidem in illis quasi primitiva exempla, ut in illo populo
eluceret quod omnis homo caveret. Aperte illi
regem Christum recusaverunt, et regem Caesarem
elegerunt. Est quidem et Caesar rex homo hominibus
ad humana, sed alius rex est ad divina; alius rex ad
vitam temporalem, alius ad aeternam; alius rex
terrenus, alius rex coelestis: rex terrenus sub rege
coelesti, rex coelestis super omnia. Non ergo illi quia
dixerunt se habere Caesarem regem, peccaverunt; sed
quia regem Christum habere noluerunt. Et modo
multi Christum regem in coelo sedentem et ubique
regnantem habere nolunt: et ipsi sunt qui tribulant
nos. Contra tales iste psalmus confirmat nos. Necesse
est enim ut tales patiamur usque in finem: quos non
pateremur, nisi nobis expediret. Omnis enim tentatio
probatio est, et omnis probationis effectus habet fructum
suum. Quia homo plerumque etiam sibi ipsi ignotus
est: quid ferat, quidve non ferat, ignorat; et aliquando
praesumit se ferre quod non potest, et aliquando
desperat se posse ferre quod potest: accedit tentatio
quasi interrogatio, et invenitur homo a seipso; quia
latebat et seipsum, sed artificem non latebat. Proinde
Petrus praesumpsit nescio quid quod in illo nondum
erat, usque ad mortem se cum Domino Jesu Christo
esse perseveraturum: vires suas Petrus ignorabat, sed
Dominus noverat. Respondit minus idoneum qui
fabricaverat, qui etiam fabricato a se vires idoneas
daturus erat, quid nondum dederat, sciebat; ille qui
nondum acceperat, nesciebat: accessit tentatio;
<pb n="0648"/>
negavit, flevit, accepit <note>(Luc. XXII, 33-62)</note>. Cum ergo
nesciamus quid petamus tanquam non habentes, et
unde gratias agamus tanquam accipientes, opus est
semper tentationibus et tribulationibus erudiri in isto
saeculo; sed tribulari non possumus, nisi ab eis qui
longe fiunt a sanctis. Longinquitatem istam, fratres,
intelligite cordis esse, non corporis. Fit enim plerumque
ut qui corpore longe peregrinatur a te, conjunctus
sit tibi, quia hoc amat quod tu: et fit plerumque
ut stans juxta te, conjunctus sit tibi, quia hoc amat
quod tu: et fit plerumque ut stans juxta te, ex eo quia
diligit mundum, cum tu diligas Deum, longe sit a te.</p>
        </div3>
<div3>
          <head>3.</head>
          <p>
 Quid ergo sibi vult, quod ad ipsum titulum
adhuc pertinet, quia <hi>tenuerunt eum Allophyli in Geth?</hi> 
Geth civitas quaedam erat Allophylorum, id est alienigenarum,
utique populi longe a sanctis. Ex eo enim
quod alienigenae, non utique appropinquant sanctis,
sed longe sunt a sanctis. Omnes qui recusant Christum
regem alienigenae fiunt. Quare alienigenae fiunt?
Quia et illa vitis quamvis ab illo plantata, amara facta
quid audivit? <hi>Quare conversa es in amaritudinem,
vitis aliena <note>(Jerem. II, 21)</note>
          </hi> Non dictum est, Vitis mea:
quia si mea, dulcis; si amara, non mea; si non mea,
utique aliena. <hi>Tenuerunt</hi> ergo <hi>eum Allophyli in Geth.</hi> 
Invenimus quidem, fratres, David ipsum filium
Jesse, regem Israel, peregrinatum esse apud Allophylos,
cum quaereretur a Saüle <note>(I Reg. XXI, 10)</note>; et fuit
in ista civitate et apud regem civitatis hujus: sed ibi
retentum esse non legimus. Ergo David nostrum Dominum
Jesum Christum natum ex semine illius David,
non solum tenuerunt, sed et tenent adhuc Allophyli
in Geth. Geth diximus quod civitas sit. Interrogata
autem interpretatio hujus nominis, indicat
Torcular. Christus secundum quod caput Salvator
corporis, ille natus ex virgine crucifixus, qui jam
nobis exemplum resurrectionis nostrae in resurrectione
suae carnis ostendit, qui sedet ad dexteram
Patris, et pro nobis interpellat, est et hic, sed in corpore
suo quod est Ecclesia. Corpus conjunctum est
capiti suo, caput pro corpore clamat: <hi>Saule, Saule,
quid me persequeris <note>(Act. IX, 4)</note>
          </hi>? Et corpus in capite
suo est secundum Apostolum dicentem: <hi>Et simul
resuscitavit, et simul sedere fecit in coelestibus <note>(Ephes.
II, 6)</note>
          </hi>. Et nos ibi sedemus, et ipse hic laborat: nos
ibi sedemus secundum spem, et ille hic nobiscum est
secundum charitatem. Haec compago tanquam unius
hominis facit duos in carne una, sponsum et sponsam.
Unde et ipse Dominus dicit: <hi>Igitur jam non duo,
sed una caro <note>(Matth. XIX, 6)</note>
          </hi>. Quomodo ergo hic tenetur
in Geth? Tenetur in torculari corpus ejus, id est
Ecclesia ejus <note>(Ephes. I, 22, 23)</note>. Quid est, in torculari?
In pressuris. Sed in torculari fructuosa pressura est.
Uva in vite pressuram non sentit, integra videtur,
sed nihil inde manat: mittitur in torcular, calcatur,
premitur; injuria videtur fieri uvae, sed ista injuria
sterilis non est; imo si nulla injuria accederet, sterilis
remaneret.
<pb n="0649"/>
</p>
        </div3>
<div3>
          <head>4. </head>
          <p>
 <hi>[vers. 2.]</hi> Quicumque ergo sancti pressuram patiuntur
 ab eis qui longe facti sunt a sanctis, attendant
psalmum istum, agnoscant hic se, dicant quod
hic dicitur, qui patiuntur quod hic dicitur. Certe qui
non patitur, non dicat: Non astringo ad vocem, quem
videoextrapassionem.Sedvideatne,cumvultesse
longe a passione, longe fiat a sanctis. Cogitet ergo
unusquisque de inimico suo; si christianus est, mundus
ipsi inimicus est. Privatas ergo inimicitias nemo
cogitet, auditurus verba psalmi hujus: sciamus quia
non est nobis colluctatio adversus carnem et sanguinem,
sed adversus principes et potestates, et spiritualia
nequitiae <note>(Ephes. VI, 12)</note>, id est adversus diabolum
et angelos ejus; quia et quando patimur homines importunos,
ille instigat, ille inflammat, ille tanquam
vasa sua movet. Attendamus ergo duos hostes; quem
videmus, et quem non videmus: hominem videmus,
diabolum non videmus; hominem diligamus, diabolum
caveamus; pro homine oremus, contra diabolum
oremus, et dicamus Deo: <hi>Miserere mei, Domine, quoniam
conculcavit me homo.</hi> Noli timere, quia conculcavit
te homo; vinum habeto, uva factus es ut calceris. <hi>Miserere mei, Domine, quoniam conculcavit me
homo: tota die bellans tribulavit me</hi> 
 omnis qui longe
factus est a sanctis. Sed et ipse diabolus quare hic
non intelligatur? An forte quia non dictus est homo?
Ergo errat Evangelium, quia dixit: <hi>Inimicus homo
hoc fecit <note>(Matth. XIII, 28)</note>
          </hi> Sed sub quadam figura potest
et ille dici homo, non tamen esse homo. Sive ergo
ipsum intueretur qui dicebat haec, sive populum et
unumquemque longe factum a sanctis, per quales diabolus
tribulat populum Dei inhaerentem sanctis, inhaerentem
sancto, inhaerentem regi, ad cujus regis
titulum indignati illi tanquam repercussi, longe sunt
facti; dicat, <hi>Miserere mei, Domine, quoniam conculcavit
me homo:</hi> nec deficiat in ista conculcatione, sciens
quem invocet, et quo exemplo fortis effectus sit. Primus
botrus in torculari pressus est Christus. Cum ille
botrus passione expressus est, manavit illud unde <hi>calix
inebrians quam praeclarus est <note>(Psal. XXII, 5)</note>
          </hi>! Dicat
ergo et corpus ejus, intuens caput suum: <hi>Miserere
mei, Domine, quoniam conculcavit me homo: tota die
bellans tribulavit me. Tota die,</hi> toto tempore. Nemo
sibi dicat: Fuerunt tribulationes apud patres nostros,
apud nos non sunt. Si putas te non habere tribulationes,
nondum coepisti esse christianus. Et ubi est vox
Apostoli: <hi>Sed et omnes qui volunt in Christo pie vivere,
persecutiones patientur <note>(II Tim. III, 12)</note>
          </hi> Si ergo non
pateris ullam pro Christo persecutionem, vide ne nondum
coeperis in Christo pie vivere. Cum autem coeperis
in Christo pie vivere, ingressus es torcular;
praepara te ad pressuras; sed noli esse aridus, ne de
pressura nihil exeat.</p>
        </div3>
<div3>
          <head>5.</head>
          <p>
 <hi>[vers. 3, 4.] Conculcaverunt me inimici mei tota
die.</hi> Illi longe facti a sanctis, ipsi inimici mei. <hi>Tota
die:</hi> jam dictum est. <hi>Ab altitudine diei.</hi> Quid sibi hoc
<pb n="0650"/>
vult, <hi>Ab altitudine diei?</hi> Forte altum est ad intellectum.
Nec mirum, quia altitudo diei est. Forte enim
illi propterea longe facti sunt a sanctis, quia non
potuerunt penetrare altitudinem diei, cujus Apostoli
duodecim horae fulgentes. Ergo qui tanquam hominem
crucifixerunt, in die erraverunt. Quare autem
tenebras passi sunt, ut longe fierent a sanctis? Quia
in alto lucebat dies, in alto latentem non cognoverunt:
si enim cognovissent, nunquam Dominum gloriae
crucifixissent <note>(I Cor. II, 8)</note>. Hac ergo altitudine
diei repercussi, et longe facti a sanctis, facti sunt inimici
qui tribulent et conculcent tanquam uvam in
torculari. Est et alius intellectus: <hi>Ab altitudine diei
conculcaverunt me inimici mei tota die,</hi> hoc est, toto
tempore: <hi>Ab altitudine diei,</hi> hoc est, a superbia temporali.
Quando enim conculcant, alti sunt: humiles
sunt qui conculcantur, alti sunt qui conculcant. Sed
noli timere altitudinem conculcantium; diei altitudo
est, temporalis est, non aeterna.</p>
        </div3>
<div3>
          <head>6.</head>
          <p>
 <hi>Quoniam multi qui debellant me, timebunt.</hi> Quando
timebunt? Cum transierit dies qua alti sunt. Et enim
ad tempus alti sunt, finito tempore altitudinis
suae timebunt. <hi>Ego vero in te sperabo, Domine.</hi> Non
ait, Ego vero non timebo; sed, <hi>Multi qui debellant me,
timebunt.</hi> Cum venerit ille dies judicii, tunc lamentabuntur
se omnes tribus terrae <note>(Matth. XXV, 31)</note>. Cum
apparuerit signum Filii hominis in coelo, tunc securi
erunt omnes sancti. Illud enim veniet quod sperabant,
quod desiderabant, quod ut veniret orabant: illis autem
poenitendi locus nullus remanebit, quia eo tempore
quo fructuosa posset esse poenitentia, cor obduraverunt
adversus monentem Dominum. Numquid et
murum erigent adversus judicantem Deum? Pietatem
sane hujus agnosce, et, si in eo corpore es, imitare.
Cum dixisset, <hi>Multi qui debellant me, timebunt;</hi> non
addidit, Ego vero non timebo; ne suis viribus assignando
quod non timet, esset et ipse in altis temporalibus,
et per superbiam temporalem non mereretur
venire ad requiem sempiternam: potius te fecit intelligere
unde non timebit; <hi>Ego vero,</hi> inquit, <hi>in te sperabo,
Domine:</hi> non dixit praesumptionem suam, sed
causam praesumptionis suae. Si enim non timebo, possum
et duritia cordis non timere; multi enim nimia
superbia nihil timent. Attendat Charitas Vestra: aliud
est sanitas corporis, aliud stupor corporis, aliud immortalitas
corporis. Sanitas quidem perfecta, immortalitas
est; sed dicitur etiam secundum quemdam
modum sanitas, quam habemus in hac vita. Quando
non infirmatur, unusquisque sanus vocatur; et cum
inspexerit medicus, sanum renuntiat; et cum aegrotare
quisque coeperit, ipsa sanitas perturbatur; et
quando curatur, ad ipsam sanitatem reditur. Tres
ergo affectiones quasdam corporis advertite et inspicite:
sanitatem, stuporem, immortalitatem. Sanitas
aegritudinem non habet; sed tamen quando tangitur
et molestatur, dolet. Stupor autem non dolet; amisit
<pb n="0651"/>
sensum doloris, tanto insensibilior, quanto pejor.
Rursus immortalitas non dolet; absumpta est enim
omnis corruptio, et corruptibile hoc induit incorruptionem,
et mortale hoc induit immortalitatem <note>(I Cor.
XV, 53, 54)</note>. Nullus ergo dolor in corpore immortali,
nullus dolor in corpore stupido. Non se putet stupidus
jam immortalem: vicinior est immortalitati sanitas
dolentis, quam stupor non sentientis. Invenis ergo
hominem superbum typho arrogantissimo, qui sibi
persuaserit nihil timere: fortiorem putas illo, qui ait, <hi>Foris pugnae, intus timores 
 <note>(II Cor. VII, 5)</note>
          </hi> fortiorem
ipso capite nostro Domino Deo nostro, qui dixit, <hi>Tristis
est anima mea usque ad mortem <note>(Matth. XXVI, 38)</note>
          </hi> 
Non est iste fortior: non te delectet stupor ejus; non
immortalitate indutus, sed sensu exutus est. Tu vero
habeto animam non sine affectu, reprehensi enim sunt
qui sunt sine affectu, et dic de sensu sanitatis: <hi>Quis
infirmatur, et ego non infirmor? quis scandalizatur, et
ego non uror <note>(II Cor. XI, 29)</note>
          </hi> Si ad istum non pertineret
scandalum, cujusque infirmi perditio, quasi
rigidus et sine dolore videretur melior esse? Absit:
stupor esset, non tranquillitas. Plane, fratres, cum
venerimus ad eum locum, ad eam sedem, ad eam beatitudinem,
ad coelestem patriam, ubi anima nostra
impleatur securitate, impleatur quiete et sempiterna
felicitate, nullus ibi dolor erit: quia unde dolentur
non erit. <hi>Multi,</hi> inquit, <hi>qui debellant me, timebunt.</hi> Et
ipsi stupidi qui modo nihil timent. timebunt aliquando:
Veniet enim tantus terror qui totam duritiam
frangat et conterat. <hi>Multi qui debellant me, timebunt.
Ego vero in te sperabo. Domine.</hi> </p>
        </div3>
<div3>
          <head>7.</head>
          <p>
 <hi>[vers. 5.] In Deo laudabo sermones meos, in Deo
speravi</hi>: <hi>non timebo quid faciat mihi caro.</hi> Quare?
Quia in Deo sperabo. Quare? Quia in Deo laudabo
sermones meos. Si in te laudas sermones tuos, non
dico ut non timeas; impossibile est ut non timeas.
Sermones enim tuos aut mendaces habebis, ideoque
tuos quia mendaces: aut si erunt veraces sermones,
et non eos putabis te habere a Deo, sed a te loqui;
veraces erunt, sed tu mendax eris: si autem cognoveris
nihil te verum in sapientia Dei, in fide veritatis,
posse dicere, nisi quod ab illo acce isti, de quo dicitur, <hi>Quid enim habes quod non accepisti 
 <note>(I Cor. IV, 7)</note>
          </hi> 
in Deo laudas sermones tuos, ut in Deo lauderis sermonibus
Dei. Etenim si quod in te Dei est, honoratur
a te; et tu factus a Deo, honoraberis in Deo: si autem
quod in te Dei est, honoraveris tanquam tuum,
non Dei; quomodo populus ille longe factus est a
sanctis, sic tu longe a sancto. Ergo, <hi>In Deo laudabo
sermones meos:</hi> si <hi>in Deo,</hi> quare <hi>meos?</hi> Et <hi>in Deo,</hi> et <hi>meos. In Deo,</hi> 
 quia ab ipso: <hi>meos,</hi> quia accepi. Ipse
voluit meos esse qui dedit, amando eum cujus sunt:
quia ex illo mihi sunt, mei facti sunt. Unde enim, <hi>Panem nostrum quotidianum da nobis hodie 
 <note>(Matth.
VI, 11)</note>
          </hi>? Quomodo, <hi>nostrum?</hi> Quomodo, <hi>da?</hi> Ab illo
petendo non eris vacuus, tuum confitendo non eris
<pb n="0652"/>
ingratus. Si enim non dicas tuum, non accepisti:
rursus si dicas tuum ita, quasi a te sit quod dicis
tuum, amittis quod acceperas, quia ingratus es illi a
quo acceperas <hi>In Deo ergo laudabo sermones,</hi> quia ibi
ipse est fons sermonum verorum: <hi>meos,</hi> quia sitiens
accessi et bibi. <hi>In Deo laudabo sermones meos, in Deo
speravi: non timebo quid faciat mihi caro.</hi> Nonne tu
eras qui paulo ante dicebas: <hi>Miserere mei, Domine,
quoniam conculcavit me homo: tota die bellans tribulavit
me?</hi> Quomodo ergo hic, <hi>non timebo quid faciat mihi
caro?</hi> Quid tibi faciet? Tu ipse paulo ante dixisti, <hi>Conculcavit
me, tribulavit me:</hi> Nihil faciet cum ista faciet?
Respexit ad vinum quod manat de calcatura, et
respondit: Plane conculcavit, plane tribulavit; sed
quid mihi faciet? Uva eram, vinum ero: <hi>In Deo speravi,
non timebo quid faciat mihi caro.</hi> </p>
        </div3>
<div3>
          <head>8.</head>
          <p>
 <hi>[vers. 6.] Tota die verba mea abominabantur.</hi> Sic
sunt, nostis. Dicite veritatem, praedicate veritatem,
annuntiate Christum Paganis, annuntiate Ecclesiam
haereticis, annuntiate omnibus salutem: contradicunt,
abominantur verba mea. Sed cum verba mea abominantur,
quem putamus abominantur, nisi eum in quo <hi>laudabo sermones meos? Tota die verba mea abominabantur.</hi> 
Sufficiat saltem, abominentur verba, nihil ultra
progrediantur, reprehendant, respuant. Absit. Utquid
dicam hoc? Quando verba respuunt, quando
verba abominantur, quae verba de fonte veritatis emanant,
quid faciant illi per quem verba ipsa dicuntur?
Quid, nisi quod sequitur, <hi>Adversum me omnia consilia
eorum in malum?</hi> Si panem ipsum abominantur, vasculo
in quo ministratur quomodo pareunt? <hi>Adversum
me omnia consilia eorum in malum.</hi> Si sic et in ipsum
Dominum, non dedignetur ergo corpus quod praecessit
in capite, ut corpus haereat capiti. Contemptus est Dominus
tuus, et tu te honorari vis ab eis qui longe facti
sunt a sanctis? Noli tibi arrogare velle quod in illo
non praecessit. Non est discipulus major magistro suo,
non est servus major domino suo <note>(Matth. X, 24, 25)</note>. Si
patrem familias Beelzebub vocaverunt, quanto magis
domesticos ejus? <hi>Adversum me omnia consilia eorum
in malum.</hi> </p>
        </div3>
<div3>
          <head>9.</head>
          <p>
 <hi>[vers. 7.] Incolent, et abscondent.</hi> Incolere peregrinari
est. Incolae dicuntur qui habitant in patria non
sua. Omnis homo in hac vita peregrinus est: in qua
vita videtis quia carne circumtegimur, per quam carnem
cor videri non potest. Ideo Apostolus dicit: <hi>Nolite
ante tempus quidquam judicare, quoadusque veniat
Dominus, et illuminabit abscondita tenebrarum, et manifestabit
cogitationes cordis, et tunc laus erit unicuique
a Deo <note>(I Cor. IV, 5)</note>
          </hi>. Antequam hoc fiat, in hac peregrinatione
carnalis vitae quisque cor suum portat, et
omne cor omni cordi clausum est. Proinde isti quorum
consilia adversus hunc in malum, <hi>incolent, et abscondent;</hi> 
quia in ista peregrinatione sunt et carnem
portant, dolum tegunt in corde, quidquid mali cogitant
abscondunt. Quare? Quia adhuc peregrina est vita
ista. Abscondant; apparebit quod abscondunt, et ipsi
non abscondentur. Est et in hoc abscondito alius intellectus,
qui fortasse magis placebit. Etenim ex iis
<pb n="0653"/>
qui longe facti sunt a sanctis, subintrant quidam ficti,
et pejores tribulationes faciunt corpori Christi, quia
non tanquam penitus alieni devitantur. Ab ipsis pericula
graviora commemorans Apostolus, cum enumeraret
multas passiones suas, et diceret, <hi>Periculis fluminum,
periculis latronum, periculis ex genere, periculis
ex gentibus, periculis in civitate, periculis in deserto, periculis
in mari: Periculis,</hi> inquit, <hi>in falsis fratribus <note>(II Cor. XI, 26)</note>
          </hi>.
Hi nimis periculosi sunt, de quibus
dicitur in alio psalmo: <hi>Et ingrediebantur ut viderent <note>(Psal. XL, 7)</note>
          </hi>.
Ingrediebantur ut viderent, et nemo dicit:
Non intres ut videas. Intrat etenim tanquam
tuus, non cavetur ut alienus. Isti ergo <hi>incolent, et abscondent.</hi> 
Quia sic intrant in domum magnam, non ibi
perseveraturi; ideo <hi>incolent.</hi> Tales enim peccatores
servos volens intelligi Dominus, secundum illum intellectum
evangelicum, quo <hi>omnis qui facit peccatum
servus est peccati,</hi> ait: <hi>Servus non manet in domo in
aeternum, filius autem manet in aeternum <note>(Joan. VIII, 34,
35)</note>
          </hi>. Qui intrat ut filius, non incolet, quia perseverabit
usque in finem <note>(Matth. X, 22, et XXIV, 13)</note>: qui intrat ut
servus, subdolus, peccator, ad oculum attendens; quaerens
quid rapiat, quaerens quid accuset aut quid vituperet,
incolere intrat, non inhabitare et perseverare. Nec
istos tamen timeamus, fratres: <hi>In Deo speravi, non timebo
quid faciat mihi caro.</hi> Etsi incolunt, etsi intrant, etsi
fingunt, etsi abscondunt, caro sunt: tu in Domino spera,
nihil tibi faciet caro. Sed infert tribulationem, infert
conculcationem. Accedit vinum, quia uva premitur.
Tribulatio tua infructuosa non erit: alter videt te, imitaturte;
quia et tu ut disceres talem ferre, caput tuum
contemplatus es, botrum illum primum, ad quem intravit
homo ut videret, incoluit, et abscondit traditor Judas.
Omnes ergo ficto animo intrantes, incolentes et
abscondentes noli timere. Pater ipsorum Judas cum
Domino tuo fuit, et ille quidem noverat eum: quanquam
Judas traditor incolebat et abscondebat, tamen cor
ipsius Domino rerum patebat; sciens ille elegit unum,
unde tibi solatium faceret nescituro quos devites. Poterat
enim ille non eligere Judam, quia noverat Judam;
ait quippe discipulis: <hi>Nonne ego vos duodecim
elegi, et unus ex vobis diabolus est <note>(Joan. VI, 71)</note>
          </hi> Ergo
et diabolus electus est? Aut si electus non est, quomodo
duodecim elegit, et non potius undecim? Electus
et ille est, sed ad aliud. Electi undecim ad opus probationis,
electus unus ad opus tentationis. Unde possit
tibi exemplum dare nescituro quos devites malos,
quos caveas falsos et fictos, incolentes et abscondentes,
nisi ut dicat tibi: Ecce ego mecum habui unum
ipsorum? praecessit exemplum, toleravi, perferre volui
quod sciebam, ut tibi nescienti praeberem solatium.
Quod mihi fecit, noc faciet et tibi: ut multum possit,
ut multum saeviat, accusaturus est, falsa crimina dicturus
est. Ut praevaleant falsitates, numquid in te
praevalebunt, et in me non praevaluerunt? In me certe
praevaluerunt, sed coelum mihi non abstulerunt. Caro
ipsius jam sepulta, falsos testes pertulit: parum fuit
<pb n="0654"/>
eos perpeti in judicio, perpessus est in sepulcro. Acceperunt
pecuniam ut mentirentur, dixerunt: <hi>Cum
dormiremus, venerunt discipuli ejus, et abstulerunt eum <note>(Matth. XXVIII, 13)</note>
          </hi>.
Tales autem caeci erant Judaei, ut
crederent dicto omnino incredibili: crediderunt testibus
dormientibus! Aut falsum erat quod dormierunt,
et mendacibus credere non debuerunt: aut verum erat
quod dormierunt, et quod factum est nescierunt. <hi>Incolent,
et abscondent.</hi> Incolant, et abscondant: quid
facturi? <hi>In Deo speravi, non timebo quid faciat mihi
caro.</hi> </p>
        </div3>
<div3>
          <head>10.</head>
          <p>
 <hi>Ipsi calcaneum meum observabunt.</hi> Etenim sic incolent
et abscondent, ut observent ubi homo labitur.
Intenti sunt ad calcaneum, quando fiat lapsus, ut pedem
teneant ad ruinam, aut pedem supponant ad offensionem,
certe ut inveniant quod accusent. Et quis
ita ambulet ut nusquam labatur? Certe quod cito fit
vel in lingua. Etenim scriptum est: <hi>Si quis in lingua
non offendit, hic perfectus est vir <note>(Jacobi III, 2)</note>
          </hi>. Quis
tandem se audeat dicere aut putare perfectum? Ergo
necesse est ut aliquis labatur in lingua. Illi autem qui
incolent et abscondent, aucupantur verba omnia, quaerentes
alicubi laqueos et nodosas facere calumnias,
quibus prius ipsi implicantur quam quos implicare
contendunt; ut prius ipsi capiantur et pereant, quam
alios capiant ut perdant. Etenim recurrit homo in cor
suum, et inde recurrit ad Deum, et novit dicere: <hi>In
Deo laudabo sermones meos.</hi> Quidquid bonum dixi,
quidquid verum dixi, Dei dixi, et de Deo dixi: quidquid
forte aliud dixi quod dicere non debui, homo
dixi, sed sub Deo dixi. Qui confirmat ambulantem,
minatur erranti, ignoscit agnoscenti, revocat linguam,
revocat lapsum. Justus enim septies cadet et resurget,
impii vero infirmabuntur in malis <note>(Prov. XXIV, 16)</note>.
Non ergo timeat unusquisque nostrum callidos insectatores,
aucupes verborum, dinumeratores pene syllabarum,
et praevaricatores praeceptorum. Quid in te
arguat, attendit; ut credat per te Christo, non attendit.
Attende in sermones ejus quem reprehendis, ne
forte te aliquid salubriter doceat. Et quid me, inquit,
salubriter poterit docere, qui sic lapsus est in verbo?
Hoc ipsum te forte salubriter docet, ne sis auceps verborum,
sed collector praeceptorum. <hi>Ipsi calcaneum
meum observabunt.</hi> </p>
        </div3>
<div3>
          <head>11.</head>
          <p>
 <hi>Sicut sustinuit anima mea.</hi> Hoc dico quod sustinui.
Loquebatur expertus: <hi>Sicut sustinuit anima mea.
Incolent et abscondent.</hi> Omnes sustineat anima mea;
foris latrantes, intus occultantes sustineat. Forinsecus
veniens, quasi fluvius venit tentatio: in petra
te inveniat, impingat, non dejiciat; fundata est domus
supra petram <note>(Matth. VII, 25)</note>. Intus est, incolet et
abscondet: ut palea tibi vicinetur, intret tritura boum,
intret tribula tentationum; tu purgaris, illa comminuitur.</p>
        </div3>
<div3>
          <head>12.</head>
          <p>
 <hi>[vers. 8.] Sicut sustinuit mea, pro nihilo salvos
<pb n="0655"/>
facies eos.</hi> Docuit et pro ipsis orare. Nempe <hi>incolent
et abscondent,</hi> nempe dolosi, nempe simulatores atque
insidiatores sunt: tu ora pro eis, et noli dicere,
Numquid et talem hominem Deus correcturus est, tam
malum, tam perversum? Noli desperare: quem roges
attende, non pro quo roges. Magnitudinem morbi
vides, potentiam medici non vides? <hi>Incolent et abscondent:
sicut sustinuit anima mea.</hi> Sustine, ora: et
quid fit? <hi>Pro nihilo salvos facies eos.</hi> Sic illos salvos
facies, ut nihil tibi sit, id est, ut nullus labor tibi
sit. Hominibus desperati sunt, sed tu verbo curas:
non laborabis in curando, quamvis nos stupeamus
inspiciendo. Est alius sensus in hoc versu, <hi>Pro nihilo
salvos facies eos:</hi> nullis eorum meritis praecedentibus
salvos facies eos. <hi>Qui prius fui blasphemus,</hi> inquit, <hi>et persecutor et injuriosus 
 <note>(I Tim. I, 13)</note>
          </hi>. Accipiebat
litteras a sacerdotibus, ut ubicumque inveniret
Christianos, alligaret et adduceret <note>(Act. IX, 2)</note>. Utique
ut alligaret et adduceret, primo incolebat, et
abscondebat.
Nulla ergo hujus bona merita praecesserant,
imo talia praecesserant de quibus damnaretur;
nihil boni attulit, et salvus factus est. <hi>Pro nihilo salvos
facies eos.</hi> Non ad te afferent hircos, arietes,
tauros, non dona et aromata afferent in templo tuo,
non aliquid de conscientia bona libaminis superfundunt;
totum in illis asperum, totum tetrum, totum
detestandum: et cum illi ad te nihil afferant unde
salventur, <hi>Pro nihilo salvos facies eos,</hi> id est gratis
data gratia tua. Quid ille latro attulerat ad crucem?
De fauce in judicium, de judicio in lignum, de
ligno in paradisum <note>(Luc. XXIII, 43)</note>. Credidit, propter
quod locutus est <note>(Psal. CXV, 10)</note>. Sed et ipsam
fidem quis donavit, nisi qui juxta pependit? <hi>Pro nihilo
salvos facies eos.</hi> </p>
        </div3>
<div3>
          <head>13.</head>
          <p>
 <hi>In ira populos deduces.</hi> Irasceris et deducis,
saevis et salvas, terres et vocas. Quid est enim, <hi>In
ira populos deduces?</hi> Imples tribulationibus omnia, ut
in tribulationibus positi homines recurrant ad te, ne
deliciis et securitate perversa seducantur. A te ira
videtur, sed paterna. Irascitur pater filio contemptori
praeceptorum suorum: iratus ei eum colaphizat,
caedit, aurem vellit, manu trahit, ad scholam ducit. <hi>In ira populos deduces.</hi> 
 Quam multi ingressi sunt,
quam multi impleverunt domum Domini, in ira ejus
deducti, id est tribulationibus territi, et fide impleti!
Ad hoc enim exagitat tribulatio, ut exinaniat vas
quod plenum est nequitia, ut impleatur gratia. <hi>In
ira populos deduces.</hi> </p>
        </div3>
<div3>
          <head>14.</head>
          <p>
 <hi>[vers. 9.] Deus, vitam meam enuntiavi tibi.</hi> Ut
vivam enim tu fecisti, et ad hoc enuntio vitam meam
tibi. Itane vero Deus ignorabat quod dederat? Quid
est, quod illi enuntias? Docere vis Deum? Absit.
Ergo quid ait, <hi>Enuntiavi tibi?</hi> An forte, Quia tibi
prodest quod enuntiavi vitam meam? Et quid prodest
Deo? Lucris Dei prodest. Enuntiavi Deo vitam meam,
quia vivere me fecit Deus. Quomodo enuntiavit vitam
<pb n="0656"/>
suam Paulus apostolus, dicens, <hi>Qui prius fui blasphemus
et persecutor et injuriosus!</hi> Enuntiet vitam suam: <hi>Sed misericordiam consecutus sum 
 <note>(I Tim. I, 13)</note>
          </hi>.
Enuntiavit vitam suam, non sibi, sed illi: quia sic
enuntiavit ut illi crederetur; non ad lucra sua, sed
ad lucra illius. Quid enim ait ipse Paulus? <hi>Ideo Christus
mortuus est et resurrexit, ut qui vivit jam non sibi
vivat, sed ei qui pro omnibus mortuus est <note>(II Cor. V, 15)</note>
          </hi>.
Si ergo vivis, et non a te vivis, quia ut viveres ille
praestitit, enuntia vitam tuam, non tibi, sed illi;
non tua quaerens, non tibi vivens, sed ei qui pro
omnibus mortuus est. Etenim de quibusdam reprobis
quid ait idem Apostolus? <hi>Omnes enim sua quaerunt,
non quae Jesu Christi <note>(Philipp. II, 21)</note>
          </hi>. Si propterea
enuntias vitam tuam ut tibi prosit, et aliis non prosit,
tibi illam enuntias, non Deo: si autem sic enuntias
vitam tuam, ut alios etiam invites ad accipiendam
vitam quam et tu accepisti, enuntias vitam
tuam illi a quo accepisti, et habebis mercedem ampliorem,
quia et ex eo quod accepisti non ingratus
exstitisti. <hi>Deus, vitam meam enuntiavi tibi. Posuisti
lacrymas meas in conspectu tuo.</hi> Exaudisti me deprecantem
te. <hi>Sicut et in repromissione tua.</hi> Quia sic promiseras,
hoc egisti. Dixisti te exauditurum flentem:
credidi, flevi, exauditus sum; inveni te misericordem
in repromittendo, veracem in reddendo. <hi>Sicut
et in repromissione tua.</hi> </p>
        </div3>
<div3>
          <head>15.</head>
          <p>
 <hi>[vers. 10.] Convertantur inimici mei retrorsum.</hi> 
Hoc ipsis prodest, non male illis optat: etenim praecedere
volunt, ideo corrigi nolunt. Mones inimicum
tuum ut bene vivat, ut se corrigat: ille contemnit,
ille respuit verbum tuum: Ecce qui me monet, ecce
a quo auditurus sum praecepta quibus vivam! Praecedere
te vult, et praecedendo non corrigitur. Non attendit
quia verba tua non sunt tua; non attendit quia
vitam tuam Deo enuntias, non tibi. Praecedendo ergo
non corrigitur: bonum est illi ut convertatur retrorsum,
et quem praecedere volebat sequatur. Dominus
de passione sua futura discipulis loquebatur, exhorruit
Petrus, et ait, <hi>Absit, Domine, non fiet istud:</hi> 
qui paulo ante dixerat, <hi>Tu es Christus Filius Dei vivi,</hi> 
confessus Deum, timuit eum mori quasi hominem.
Dominus autem qui sic venerat ut pateretur, neque
enim aliter salvi esse possemus, nisi ejus sanguine
redimeremur, paulo ante confessionem Petri laudaverat,
et dixerat: <hi>Quia non tibi caro et sanguis revelavit
hoc, sed Pater meus qui in coelis est. Propterea tu es
Petrus, et super istam petram aedificabo Ecclesiam
meam, et portae inferorum non vincent eam; et tibi dabo
claves regni coelorum.</hi> Videte quemadmodum prosecutus
est confessionem veram, piam, plenam fiduciae,
quia dixit, <hi>Tu es Christus Filius Dei vivi.</hi> Continuo
autem ubi coepit loqui Dominus de passione sua,
timuit ille ne periret moriendo, cum ipsi nos periremus
nisi ille moreretur; et ait, <hi>Absit, Domine, non
fiet istud.</hi> Et Dominus illi, cui paulo ante dixerat, <hi>Beatus es, et super hanc petram aedificabo Ecclesiam
meam, Redi,</hi> 
 inquit, <hi>retro satanas, scandalum mihi es:</hi> 
<pb n="0657"/>
Quare ergo satanas, qui paulo ante beatus et petra? <hi>Non enim sapis quae mei sunt,</hi> 
 ait, <hi>sed quae sunt hominis <note>(Matth. XVI, 16-23)</note>
          </hi>.
Paulo ante quae Dei: <hi>quia non revelavit
tibi caro et sanguis, sed Pater meus qui in coelis
est.</hi> Quando in Deo laudabat sermonem, non satanas,
sed Petrus a petra: quando autem a se, et ex humana
infirmitate, amore hominis carnali, quod impedimento
esset saluti ipsius et caeterorum, satanas dictus est.
Quare? Quia praecedere Dominum volebat, et Duci
coelesti terrenum dare consilium. <hi>Absit, Domine, non
fiet istud.</hi> Dicis, <hi>Absit;</hi> et dicis, <hi>Domine:</hi> utique si
Dominus est, potestate facit; si magister est, novit
quid faciat, novit quid doceat. Tu autem vis ducere
ducem, docere magistrum, jubere Domino, optare
Deo: multum praecedis, <hi>redi retro.</hi> Numquid non et
istis inimicis hoc proderat? <hi>Convertantur inimici mei
retrorsum:</hi> sed non remaneant retrorsum. Ideo convertantur
retrorsum, ne praecedant; sed ut sequantur,
non ut remaneant. <hi>Convertantur inimici mei retrorsum.</hi> </p>
        </div3>
<div3>
          <head>16.</head>
          <p>
 <hi>In quacumque die invocavero te, ecce scivi quoniam
Deus meus es tu.</hi> Magna scientia! Non ait, Scivi
quia Deus es; sed, <hi>quia Deus meus es tu.</hi> Tuus est
enim, cum tibi subvenit; tuus est, cum tu ab illo
alienus non es. Unde dicitur: <hi>Beatus populus, cujus
est Dominus Deus ipsius.</hi> Quare, <hi>cujus est?</hi> cujus enim
non est? Omnium quidem Deus est: sed eorum Deus
proprie dicitur, qui eum diligunt, qui eum tenent,
qui illum possident, qui illum colunt; tanquam de
domo ipsius, magna sunt familia ejus, redempti
magno sanguine unici Filii. Quantum dedit nobis
Deus, ut ipsius essemus et ipse sit noster! At vero
alienigenae longe facti a sanctis, filii alieni sunt. Videte
quid de illis dicatur in alio psalmo: <hi>Domine,
libera me,</hi> ait, <hi>de manu filiorum alienorum, quorum os
locutum est vanitatem, et dextera eorum dextera iniquitatis.</hi> 
Et vide altitudinem ipsorum, sed altitudinem
diei, id est superbiam temporalem. <hi>Quorum filii
eorum,</hi> inquit, <hi>sicut novellae constabilitae, filiae eorum
ornatae ut similitudo templi.</hi> Felicitatem describit praesentis
saeculi, in qua errantes homines et eam pro
magno habentes, felicitatem veram sempiternamque
non quaerunt. Inde ergo isti filii alieni, non filii Dei: <hi>Quorum filii eorum,</hi> 
 inquit, <hi>sicut novellae constabilitae,
filiae eorum ornatae sicut similitudo templi: cellaria
eorum plena, eructantia ex hoc in hoc: boves eorum
crassi, oves eorum fecundae, multiplicantes in exitibus
suis: non est ruina maceriae neque transitus, neque
clamor in plateis eorum.</hi> Et quid sequitur? <hi>Beatum
dixerunt populum cui haec sunt.</hi> Sed qui dixerunt? Filii
alieni, <hi>quorum os locutum est vanitatem.</hi> Tu quid
dicis? <hi>Beatus populus, cujus est Dominus Deus ipsius <note>(Psal. CXLIII, 11-15)</note>
          </hi>.
Tulit omnia de medio caetera
quae dat Deus, et dedit ipsum Deum. Omnia quippe
illa, fratres, quae commemorarunt filii alieni, Deus
dat; sed et alienis dat, sed et malis dat, sed et
blasphemis dat, qui solem suum oriri facit super bonos
et malos, et pluit super justos et injustos <hi>(Matth.
<pb n="0658"/>
V, 45)</hi>. Aliquando ista bonis dat, aliquando non dat;
et malis aliquando dat, aliquando non dat: bonis tamen
servat seipsum, malis autem ignem sempiternum.
Est ergo malum quod non dat bonis, et est bonum
quod non dat malis: sunt quaedam media, et bona et
mala, quae dat et bonis et malis.</p>
        </div3>
<div3>
          <head>17.</head>
          <p>
 Nos ergo Deum amemus, fratres, pure et caste.
Non est castum cor, si Deum ad mercedem colit. Quid
ergo? mercedem de Dei cultu non habebimus? Habebimus
plane, sed ipsum Deum quem colimus. Ipse
nobis merces erit, quia videbimus eum sicuti est <note>(I Joan. III, 2)</note>.
Attende quia mercedem consequeris.
Amatoribus suis Dominus noster Jesus Christus quid
dicit? <hi>Qui diligit me, mandata mea custodit; et qui diligit
me, diligetur a Patre meo, et ego diligam eum.</hi> 
Quid illi ergo dabis? <hi>Et ostendam meipsum illi <note>(Joan.
XIV, 23)</note>
          </hi>. Si non amas, parum est: si amas, si suspiras,
si gratis colis eum a quo gratis emptus es, non
enim eum promerueras ut te redimeret, si consideratis
in te beneficiis ejus suspiras, et inquietum habes
cor desiderio ejus; noli extra eum aliquid ab eo quaerere,
ipse tibi sufficit. Quantumlibet sis avarus, sufficit
tibi Deus. Etenim avaritia terram quaerebat possidere
totam, adde et coelum: plus est qui fecit coelum
et terram. Dicam, fratres: in istis humanis conjugiis
considerate cor castum quale sit ad Deum. Certe humana
conjugia sunt: non diligit uxorem suam, qui
propter dotem illam diligit; non maritum caste diligit,
quae propterea diligit, quia aliquid donavit, aut
quia multum donavit. Et dives maritus, et pauper factus
maritus est. Quam multi proscripti, a castis
uxoribus amplius dilecti sunt? Probata sunt multa
casta conjugia calamitatibus maritorum: ne aliud
amare quam maritum putarentur, non solum non deseruerunt,
sed amplius obsecutae sunt. Si ergo maritus
carnalis gratis diligitur, si caste diligitur; et uxor
carnalis gratis diligitur, si caste diligitur: Deus quomodo
diligendus est, verus et verax animae maritus ad
prolem sempiternae vitae fecundans, et steriles nos
non esse permittens? Illum ergo sic diligamus, ut
aliud praeter ipsum non diligatur; et fit in nobis quod
diximus, quod cantavimus, quia et hic vox nostra est: <hi>In quacumque die invocavero te, ecce scivi quoniam
Deus meus es tu.</hi> 
 Hoc est invocare Deum, gratis invocare.
Proinde de quibusdam quid dictum est? <hi>Dominum
non invocaverunt.</hi> Quasi Dominum sibi invocare
videbantur; et petebant eum de haereditatibus, de
amplianda pecunia, de prolonganda vita ista, de caeteris
temporalibus rebus: et quid de illis Scriptura? <hi>Dominum non invocaverunt.</hi> 
 Ideo quid sequitur? <hi>Ibi
timuerunt timore, ubi non erat timor <note>(Psal. XIII, 5)</note>
          </hi>.
Quid est, <hi>ubi non erat timor?</hi> Ne illis subtraheretur
pecunia, ne aliquid in domo eorum minus fieret; postremo
ne minus annorum haberent in hac vita, quam
sibi sperabant: verum <hi>ibi trepidaverunt timore, ubi
non erat timor.</hi> Quales fuerunt illi Judaei: <hi>Si dimiserimus
<pb n="0659"/>
eum vivere, venient Romani, et auferent a nobis et
locum et gentem <note>(Joan. XI, 48)</note>
          </hi>. <hi>Ibi timuerunt timore
ubi non erat timor. Ecce scivi, quoniam Deus meus es tu.</hi> 
Magnae divitiae cordis, magnum lumen oculi interioris,
magna fiducia securitatis! <hi>Ecce scivi quoniam
Deus meus es tu.</hi> </p>
        </div3>
<div3>
          <head>18.</head>
          <p>
 <hi>[vers. 11.] In Deo laudabo verbum, in Domino
laudabo sermonem: in Deo speravi</hi>, <hi>non timebo quid
faciat mihi homo.</hi> Jam ipse est sensus qui superius est
repetitus.</p>
        </div3>
<div3>
          <head>19.</head>
          <p>
 <hi>[vers. 12.] In me sunt, Deus, vota tua, quae reddam
laudis tibi.</hi> Vovete, et reddite Domino Deo vestro <note>(Psal. LXXV, 12)</note>.
Quid voveatis, quid reddatis? An
forte animalia illa quae offerebantur ad aras aliquando?
Nihil tale offeras: in te est quod voveas et reddas. De
cordis arca profer laudis incensum, de cellario bonae
conscientiae profer sacrificium fidei. Quidquid profers,
accende charitate. In te sint vota, quae reddas laudis
Deo. Cujus laudis? Quid enim tibi praestitit? <hi>Quoniam
eruisti animam meam de morte.</hi> Ipsa est illa vita quam
enuntiat illi: <hi>Deus, vitam meam enuntiavi tibi.</hi> Quid
enim eram? Mortuus. Per meipsum eram mortuus:
per te quid sum? Vivus. Ideo <hi>in me sunt, Deus, vota
tua, quae reddam laudis tibi.</hi> En amo Deum meum;
nemo hunc mihi eripit: quod illi dem nemo mihi eripit,
quia in corde inclusum est. Merito dicitur in illa
superiore fiducia, <hi>Quid faciat mihi homo?</hi> Saeviat
homo, permittatur saevire, permittatur efficere quod
conatur: quid est ablaturus? Aurum, argentum, pecora,
servos, ancillas, fundos, domos; auferat omnia:
numquid aufert vota quae in me sunt, quae reddam
laudis Deo? Permissus est tentare tentator sanctum
virum Job: uno puncto temporis abstulit omnia, quidquid
facultatum habuerat ademit, abstulit haereditatem,
interfecit haeredes; neque hoc paulatim, sed
catervatim, uno ictu, uno impetu, ut omnia subito
nuntiarentur. Ablatis omnibus solus remansit Job;
sed in illo erant vota laudis quae redderet Deo, in illo
plane erant: arcam sancti pectoris sui fur diabolus
non invaserat, plenus erat unde sacrificaret. Audi quae
habebat, audi quae protulit: <hi>Dominus dedit, Dominus
abstulit; sicut Domino placuit, ita factum est: sit nomen
Domino benedictum <note>(Job I, 12-21)</note>
          </hi>. O divitiae interiores,
quo fur non accedit! Ipse dederat Deus unde
accipiebat; ipse ditaverat, unde illi offerebat quod
amabat. Laudem a te quaerit Deus, confessionem
tuam quaerit Deus. Sed de agro tuo aliquid daturus es?
Ipse pluit ut haberes. De arca daturus es aliquid?
Ipse instituit quod datarus es. Quid datarus es quod
ab illo non accepisti? Quid enim habes quod non accepisti <note>(I Cor. IV, 7)</note>?
De corde dabis? Ipse dedit fidem,
spem et charitatem: hoc prolaturus, hoc sacrificaturus
es. Sed plane omnia illa caetera potest tibi
auferre inimicus invito, hoc auferre non potest nisi
volenti. Illa perdet et invitus; et volens habere
aurum, perdet aurum, et volens habere domum,
perdet domum: fidem nemo perdet nisi qui spreverit.
<pb n="0660"/>
</p>
        </div3>
<div3>
          <head>20. </head>
          <p>
 <hi>[vers.13.] In me sunt, Deus, vota tua, quae reddam
laudis tibi: quia eruisti animam meam de morte,
oculos meos a lacrymis, et pedes meos de lapsu; ut
placeam corum Deo in lumine viventium.</hi> Merito non
placet filiis alienis longe factis a sanctis, quia non
habent lumen viventium, unde videant quod Deo
placet. Lumen viventium est lumen immortalium,
lumen sanctorum. Qui non est in tenebris, placet in
lumine viventium. Attenditur homo et ea quae ipsius
sunt, nemo scit qualis est: Deus videt qualis est. Aliquando
et ipsum diabolum latet; nisi tentet, non invenit
sicut de isto viro quem modo commemoravi.
Noverat eum Deus, et ei testimonium perhibebat:
diabolus eum non noverat, et ideo dixerat, <hi>Numquid
Job gratis colit Deum <note>(Job I, 9)</note>
          </hi> Videte quo provocat
inimicus: ibi perfectio est. Videtequid objicit inimicus.
Videbat hominem Deo servientem, in omnibus obsequentem,
omnia bene operantem; et quia dives erat
et felicissima domus, hoc objicit quia ideo colit Deum,
quoniam dedit illi haec omnia: <hi>Numquid Job gratis
colit Deum?</hi> Hoc enim erat verum lumen, hoc lumen
viventium, ut gratis coleret Deum. Deus videbat in
corde servi sui cultum suum gratuitum. Placebat
enim illud cor in conspectu Domini, in lumine viventium:
diabolum latebat, quia in tenebris erat. Admisit
Deus tentatorem, non ut ipse nosset quod noverat,
sed ut nobis noscendum et imitandum praeberet. Numquid
enim si tentator non admitteretur, videremus
nos ipsi in Job quod deberemus et vellemus imitari?
Admissus est tentator, abstulit omnia, remansit ille
solus a facultatibus, solus a familia, solus a filiis, plenus
Deo. Uxor sane relicta erat. Misericordem putatis
diabolum, qui ei reliquit uxorem? Noverat per
quam deceperat Adam. Suam reliquerat adjutricem,
non mariti consolatricem. Ille ergo plenus Deo, in
quo vota erant quae redderet laudis, ut ostenderet
quia gratis Deum colebat, non ideo quia tanta acceperat;
et amissis omnibus talis est, quia illum qui dederat
omnia non amisit: <hi>Dominus dedit,</hi> inquit, <hi>Dominus
abstulit; sicut Domino placuit, ita factum est: sit nomen
Domini benedictum.</hi> Vulnere etiam percussus a capite
usque ad pedes, integer tamen intus, respondit tentatrici,
de lumine viventium, de lumine cordis sui: <hi>Locuta es tanquam una ex insipientibus mulieribus 
 <note>(Id.
II, 10)</note>
          </hi>, id est, tanquam ea quae non habet lumen viventium.
Lumen enim viventium sapientia, et tenebrae
insipientium stultitia est. <hi>Locuta es tanquam una
ex insipientibus mulieribus:</hi> carnem meam vides, lumen
cordis mei non vides. Poterat enim illa tunc virum
amplius amare, si pulchritudinem interiorem
nosset, et inspiceret ubi ille pulcher erat coram
oculis Dei: quia in illo erant vota, quae redderet laudis
Deo. Quomodo illud patrimonium non invaserat
inimicus! Quam integrum erat quod possidebat, et
propter quod amplius possidendum sperabat iturus a
virtutibus in virtutem! Ergo, fratres, ad hoc nobis
<pb n="0661"/>
valeant haec omnia, ut Deum gratis diligamus, in
illo speremus semper, nec hominem, nec diabolum
timeamus. Nec ille, nec iste facit aliquid, nisi quando
permittitur: permitti ad nihilum potest, nisi quod
nobis prodest. Toleremus malos, simus boni, quia et
nos fuimus mali. Pro nihilo salvos faciet Deus omnes,
de quibus desperare audemus. Ergo de nemine desperemus,
pro omnibus quos patimur oremus, a Deo
nunquam recedamus. Patrimonium nostrum ipse sit,
spes nostra ipse sit, salus nostra ipse sit. Ipse hic
consolator, ibi munerator, ubique vivificator et vitae
dator; non alterius vitae, sed illius de qua dictum est, <hi>Ego sum via et veritas et vita 
 <note>(Joan. XIV. 6)</note>
          </hi>: ut et hic
in lumine fidei, et ibi in lumine speciei, tanquam
in lumine viventium, in conspectu Domini placeamus.
</p>
        </div3>
      </div1>

<div1>
        <head>IN PSALMUM LVI ENARRATIO. SERMO AD PLEBEM.</head>
<div3>
          <head>1.</head>
          <p>
 Audivimus in Evangelio modo, fratres, quantum
nos diligat Dominus et Salvator noster Jesus
Christus, Deus apud Patrem, homo apud nos, ex
nobis ipsis, jam circa dexteram Patris, audistis quantum
nos diligat. Nam suae charitatis mensuram, et
ipse dixit, et nobis indixit, mandatum suum dicens
esse ut nos invicem diligamus <note>(Joan. XIII, 34)</note>. Et ne
quaereremus dubitantes et aestuantes quantum nos
debeamus invicem diligere, quantaque illa sit quae
Deo placet charitatis perfecta mensura, ea enim perfecta
est, qua major esse non potest, expressit ipse,
docuit, et ait: <hi>Majorem hac charitatem nemo habet,
quam ut animam suam quis ponat pro amicis suis <note>(Id.
XV, 12)</note>
          </hi>. Fecit ipse quod docuit, fecerunt Apostoli
quod ab illo didicerunt, et nobis faciendum praedicaverunt.
Faciamus et nos; quia etsi non sumus quod
ille secundum id quod creavit nos, quod ille tamen
sumus secundum id quod factus est propter nos. Et
si solus fecisset, forte nemo nostrum deberet audere
imitari; ita enim ille homo erat, ut et Deus esset: sed
in eo quod homo erat, imitati sunt servi Dominum, et
discipuli Magistrum, et fecerunt qui nos praecesserunt
in familia ipsius, patres quidem nostri, sed tamen
conservi nostri; neque imperaret hoc Deus ut faceremus,
si impossibile judicaret ut hoc ab homine fieret.
Sed considerans infirmitatem tuam, deficis sub praecepto?
Confortare in exemplo. Sed etiam exemplum
ad te multum est? Adest ille qui praebuit exemplum,
ut praebeat et auxilium. Audiamus ergo in isto psalmo:
opportune namque accidit, et illo procurante, ut ei
consonaret Evangelium, commendans nobis dilectionem
Christi, qui animam suam posuit pro nobis, ut
et nos animam nostram pro fratribus ponamus <note>(I Joan.
IV, 16)</note>. Concordavit et consonuit huic psalmo, ut
videamus quomodo ipse Dominus noster animam
<pb n="0662"/>
suam posuit pro nobis: psalmus enim iste passionem
ipsius cantat. Et quoniam totus Christus caput est et
corpus, quod bene vos nosse non dubito: caput est
ipse Salvator noster, passus sub Pontio Pilato, qui
nunc postea quam resurrexit a mortuis, sedet ad
dexteram Patris: corpus autem ejus est Ecclesia;
non ista, aut illa, sed toto orbe diffusa; nec ea quae
nunc est in hominibus qui praesentem vitam agunt,
sed ad eam pertinentibus etiam his qui fuerunt ante
nos, et his qui futuri sunt post nos usque in finem
saeculi. Tota enim Ecclesia constans ex omnibus fidelibus,
quia fideles omnes membra sunt Christi, habet
illud caput positum in coelis quod gubernat corpus
suum; etsi separatum est visione, sed annectitur charitate.
Quia ergo totus Christus caput est et corpus
ejus; propterea in omnibus Psalmis sic audiamus
voces capitis, ut audiamus et voces corporis. Noluit
enim loqui separatim, quia noluit esse separatus, dicens: <hi>Ecce ego vobiscum sum usque ad consummationem
saeculi 
 <note>(Matth. XXVIII, 20)</note>
          </hi>. Si nobiscum est, loquitur
in nobis, loquitur de nobis, loquitur per nos;
quia et nos loquimur in illo: et ideo verum loquimur
quia in illo loquimur. Nam quando in nobis et ex
nobis loqui voluerimus, in mendacio remanebimus.</p>
        </div3>
<div3>
          <head>2.</head>
          <p>
 <hi>[vers. 1.]</hi> Quia ergo passionem Domini cantat
iste psalmus, vide quem titulum habeat: <hi>In finem.</hi> 
Finis Christus est <note>(Rom. X, 4)</note>. Quare dictus est finis?
Non qui consumat, sed qui consummet. Consumere
enim, perdere est: consummare, perficere. Finitum
enim quidquid dicimus, a fine dicimus. Sed aliter dicimus,
Finitus est panis; aliter dicimus, Finita est
tunica: finitus est panis qui manducabatur, finita est
tunica quae texebatur: panis ergo finitus est ut consumeretur,
tunica finita est ut perficeretur. Finis ergo
propositi nostri Christus est; quia quantumlibet conemur,
in illo perficimur, et ab illo perficimur; et
haec est perfectio nostra, ad illum pervenire: sed
cum ad illum perveneris, ultra non quaeris; finis tuus
est. Quomodo enim finis viae tuae locus est quo tendis;
quo cum perveneris, jam manebis: sic finis studii
tui, propositi tui, conatus tui, intentionis tuae, ille
est ad quem tendis; ad quem cum perveneris, ultra
non desiderabis, quia melius nihil habebis. Ipse
ergo et exemplum nobis vivendi proposuit in hac
vita, et praemium vivendi dabit in futura vita.</p>
        </div3>
<div3>
          <head>3.</head>
          <p>
 <hi>In finem, ne corrumpas ipsi David in tituli inscriptionem,
cum fugeret a facie Saül in speluncam.</hi> 
Referentes nos ad sanctam Scripturam, invenimus
quidem sanctum David illum regem Israel, ex quo
etiam nomen accepit Psalterium Davidicum, persecutorem
passum fuisse Saülem regem ipsius populi <note>(I Reg. XXIV, 1-4)</note>,
sicut multi vestrum noverunt,
qui Scripturas vel attigerunt vel audierunt. Habuit
ergo persecutorem Saülem rex David: et cum esset
ille mitissimus, ille ferocissimus; ille lenis, ille invidus;
ille patiens, ille crudelis; ille beneficus, ille
ingratus; pertulit eum tanta lenitate, ut cum eum accepisset
in manus, non illum attigisset, non laesisset.
Accepit enim a Domino Deo potestatem, ut si vellet,
<pb n="0663"/>
occideret Saülem ipse David; et elegit parcere quam
occidere. Ille autem nec tali beneficio victus est, ut
desineret persequi. Invenimus ergo illo tempore,
quando Saül David persequebatur, regem futurum et
praedestinatum rex jam reprobatus, quod fugerit a
facie Saül in speluncam ipse David. Quid ergo hoc ad
Christum? Si omnia quae tunc agebantur, figurae erant
futurorum, invenimus ibi Christum, et multo maxime.
Nam illud, <hi>Ne corrumpas in tituli inscriptionem,</hi> non
video quomodo pertineat ad illum David. Non enim
aliquis titulus inscriptus erat ipsi David, quem voluit
corrumpere Saül. Videmus autem in passione Domini
scriptum fuisse titulum, <hi>Rex Judaeorum;</hi> ut ille titulus
exprobraret frontem ipsorum, quod a rege suo
manus non abstinuerunt. In illis enim Saül erat, in
Christo David erat. Christus enim, sicut dicit apostolicum
Evangelium, est, quod novimus, quod confitemur, <hi>ex semine David secundum carnem 
 <note>(Rom. I, 3, et
Matth. I, 1)</note>
          </hi>: nam secundum divinitatem supra David,
supra omnes homines, supra coelum et terram, supra
Angelos, supra omnia visibilia et invisibilia; quia
omnia per ipsum facta sunt, et sine ipso factum est
nihil <note>(Joan. I, 3)</note>: dignatus tamen homo fieri ex semine
David ad nos venit; quia de tribu David natus
est, unde virgo Maria quae peperit Christum <note>(Luc. I,
27, et II, 4)</note>. Inscriptus itaque titulus ille est, <hi>Rex
Judaeorum.</hi> Saül, ut diximus, populus Judaeorum
erat; David Christus erat: titulus ibi, <hi>Rex Judaeorum.</hi> 
Indignati sunt Judaei, quia inscriptus erat titulus, <hi>Rex
Judaeorum:</hi> puduit illos habere regem quem crucifigere
potuerunt. Non enim viderunt quia ipsa crux, in
qua eum fixerunt, futura erat in frontibus regum.
Cum ergo indignarentur ex illo titulo, adierunt Pilatum
judicem, cui obtulerant occidendum Christum,
et dixerunt ad eum: <hi>Noli scribere sic, Rex Judaeorum;
sed scribe quia ipse dixit se regem esse Judaeorum.</hi> Et
quia jam cantatum erat per Spiritum sanctum, <hi>In finem;
ne corrumpas in tituli inscriptionem,</hi> respondit
eis Pilatus, <hi>Quod scripsi scripsi <note>(Joan. XIX, 19-22)</note>
          </hi>:
quid mihi suggeritis falsitatem? Ego non corrumpo
veritatem.</p>
        </div3>
<div3>
          <head>4.</head>
          <p>
 Audivimus ergo quid sibi velit, <hi>Ne corrumpas in
tituli inscriptionem.</hi> Quid ergo est, <hi>Cum fugeret a facie
Saül in speluncam?</hi> Quod quidem et David ille fecit:
sed quia in illo non invenimus tituli inscriptionem,
in hoc inveniamus fugam in speluncam. Figurabat
enim aliquid illa speluncam, qua se texit David. Quare
autem se texit? Ut occultaretur, et non inveniretur.
Quid est contegi spelunca? Contegi terra. Qui enim
fugit in speluncam, terra contegitur, ne videatur.
Portabat autem terram Jesus, carnem quam acceperat
de terra; et in ea se occultabat, ne a Judaeis inveniretur
Deus. Si enim cognovissent, nunquam Dominum
gloriae crucifixissent <note>(I Cor. II, 8)</note>. Quare ergo Dominum
gloriae non invenerunt? Quia spelunca se texerat,
id est, carnis infirmitatem oculis objiciebat, majestatem
autem divinitatis in corporis tegmine, tanquam terrae
abdito contegebat. Illi ergo non cognoscentes Deum,
crucifixerunt hominem. Nec mori potuit nisi in homine,
<pb n="0664"/>
nec crucifigi potuit nisi in homine; quia nec
teneri posset nisi in homine. Opposuit male quaerentibus
terram, servavit bene quaerentibus vitam. Fugit
ergo secundum carnem in speluncam a facie Saül.
Quod si et hoc velis accipere, ita Dominum fugisse in
speluncam a facie Saül, quia passus est; usque adeo
se occultavit Judaeis, ut et moreretur. Quantumlibet
enim saevirent in eum Judaei, donec moreretur, adhuc
putabant eum posse liberari, et ostendere aliquo miraculo
quod Filius Dei esset. Hoc praedictum erat in
libro Sapientiae: <hi>Morte turpissima condemnemus illum;
erit enim respectus illi ex sermonibus illius. Si enim
vere filius Dei est, suscipiet illum, et liberabit illum de
manibus contrariorum <note>(Sap. II, 20, 18)</note>
          </hi>. Quia ergo
crucifigebatur, et non liberabatur, crediderunt illum
non esse Filium Dei. Propterea insultantes pendenti
in ligno, et caput agitantes, dicebant illi: <hi>Si filius
Dei es, descende de cruce Alios salvos fecit, seipsum
salvare non potest <note>(Matth. XXVII, 40, 42)</note>
          </hi>. Ista dicentes,
sicut est in ipso libro Sapientiae, <hi>haec cogitaverunt
et erraverunt; excaecavit enim illos malitia eorum <note>(Sap.
II, 21)</note>
          </hi>. Quid enim magnum erat de cruce descendere,
cui facile fuit de sepulcro resurgere? Sed quare
usque ad mortem voluit esse patiens? Ut fugeret a
facie Saül in speluncam. Etenim spelunca, inferior
pars terrae potest accipi. Et certe quod manifestum
est, et certum omnibus, corpus ejus in monumento
positum est, quod erat excisum in petra. Hoc ergo
monumentum spelunca erat: illuc fugit a facie Saül.
Tamdiu enim persecuti sunt illum Judaei, quoadusque
poneretur in spelunca. Unde probamus quod tamdiu
illum persecuti sunt, quousque ibi poneretur? Etiam
mortuum in cruce pendentem lancea vulneraverunt <note>(Joan. XIX, 34)</note>.
At ubi involutus curato funere positus
est in spelunca, jam nihil habuerunt quod carni
facerent. Resurrexit ergo Dominus ex illa spelunca
illaesus, incorruptus, quo fugerat a facie Saül; occultans
se impiis, quos praefigurabat Saül, ostendens se
autem membris suis. Nam resurgentis membra a
membris ejus palpata sunt: membra enim ejus Apostoli
tetigerunt resurgentem, et crediderunt <note>(Luc.
XXIV, 39)</note>; et ecce nihil profuit persecutio Saülis.
Audiamus ergo jam Psalmum, quia de titulo ejus
satis locuti sumus, quantum Dominus donare dignatus
est.</p>
        </div3>
<div3>
          <head>5.</head>
          <p>
 <hi>[vers. 2.] Miserere mei, Deus, miserere mei, quoniam
in te confidit anima mea.</hi> Christus in passione dicit, <hi>Miserere mei, Deus.</hi> 
 Deo Deus dicit, <hi>Miserere mei.</hi> 
Qui cum Patre miseretur tui, in te clamat, <hi>Miserere
mei.</hi> Etenim quod de illo clamat, <hi>Miserere mei,</hi> tuum
est: a te hoc accepit, propter te liberandum carne
indutus est. Caro ipsa clamat, <hi>Miserere mei, Deus,
miserere mei:</hi> homo ipse, anima et caro. Totum enim
hominem suscepit Verbum, et totus homo factus est
Verbum. Ne ideo putetur non ibi fuisse animam, quia
evangelista ita dicit: <hi>Verbum caro factum est, et habitavit
<pb n="0665"/>
in nobis <note>(Joan. I, 14)</note>
          </hi>. Etenim dicitur caro homo,
sicut alio loco dicit Scriptura, <hi>Et videbit omnis caro
salutare Dei <note>(Isai. XL, 5; Luc. III, 6)</note>
          </hi>. Numquid caro
sola videbit, et anima ibi non erit? Iterum dicit ipse
Dominus de hominibus: <hi>Sicut dedisti ei potestatem
omnis carnis <note>(Joan. XVII, 2)</note>
          </hi>. Numquid in solam carnem
acceperat potestatem, et non maxime in animas,
quas primitus liberabat? Ergo ibi erat anima, ibi erat
caro, ibi totus homo; et totus homo cum Verbo, et
Verbum cum homine, et homo et Verbum unus homo,
et Verbum et homo unus Deus. Dicat ergo, <hi>Miserere
mei, Deus, miserere mei.</hi> Non expavescamus voces petentis
misericordiam et exhibentis. Ideo enim petit,
quia exhibet: ad hoc enim homo, quia misericors;
non ut conditionis necessitate nasceretur, sed ut nos
de conditione necessitatis liberaret. <hi>Miserere mei,
Deus, miserere mei, quoniam in te confidit anima mea.</hi> 
Audis magistrum orantem, disce orare. Ad hoc enim
oravit, ut doceret orare: quia ad hoc passus est, ut
doceret pati; ad hoc resurrexit, ut doceret sperare
resurrectionem.</p>
        </div3>
<div3>
          <head>6.</head>
          <p>
 <hi>Et in umbra alarum tuarum sperabo, donec transeat
iniquitas.</hi> Hoc plane jam totus Christus dixit: hic
est et vox nostra. Non enim jam transiit iniquitas,
adhuc fervet iniquitas. Et in fine dixit ipse Dominus
abundantiam futuram iniquitatis: <hi>Et quoniam abundabit
iniquitas, refrigescet charitas multorum; qui autem
perseveraverit usque in finem, hic salvus erit <note>(Matth.
XXIV, 12)</note>
          </hi>. Quis autem perseverabit usque in finem,
quoadusque transeat iniquitas? Qui fuerit in Christi
corpore, qui fuerit in membris Christi, et a capite didicerit
patientiam perseverandi. Transis tu, et ecce
transierunt tentationes tuae; et is in aliam vitam in
quam ierunt sancti, si sanctus fueris. In aliam ierunt
martyres: si martyr fueris, is et tu in aliam vitam.
Numquid quia tu transisti hinc, propterea jam transiit
iniquitas? Nascuntur alii iniqui, sicut moriuntur alii
iniqui. Quomodo ergo alii iniqui moriuntur, et alii
nascuntur; sic alii justi eunt, et alii nascuntur. Usque
in finem saeculi nec iniquitas deerit premens, nec
justitia patiens. <hi>Et in umbra alarum tuarum sperabo,
donec transeat iniquitas:</hi> id est, tu proteges me, et ut
ab aestu iniquitatis non arescam, tu umbraculum praebebis
mihi.</p>
        </div3>
<div3>
          <head>7.</head>
          <p>
 <hi>[vers. 3.] Clamabo ad Deum altissimum.</hi> Si altissimus
est, quomodo audit te clamantem? Nata est experimento
fiducia: <hi>Deum,</hi> inquit, <hi>qui benefecit mihi.</hi> Si
antequam eum quaererem benefecit mihi, clamantem
me non exaudiet? Bene enim nobis fecit Dominus
Deus mittendo nobis Salvatorem nostrum Jesum Christum,
ut moreretur propter delicta nostra, et resurgeret
propter justificationem nostram <note>(Rom. IV, 25)</note>.
Pro qualibus mori voluit Filium suum? Pro impiis.
Impii autem non quaerebant Deum, et quaesiti sunt a
Deo. Sic est ergo ille altissimus, ut non sit ab illo
longe miseria nostra et gemitus noster; quia prope
est Dominus his qui obtriverunt cor <note>(Psal. XXXIII, 19)</note>. <hi>Clamabo ad Deum altissimum, Deum qui benefecit mihi.</hi> </p>
        </div3>
<div3>
          <head>8.</head>
          <p>
 <hi>[vers. 4, 5.] Misit de coelo, et salvum fecit me.</hi> Jam
<pb n="0666"/>
homo ipse, jam caro ipsa, jam Filius Dei, secundum
nostram participationem manifestum est, quia salvatus
est, et misit de coelo Pater, et salvavit eum; misit
de coelo et resuscitavit eum: sed ut noveritis quia
et ipse Dominus se resuscitavit; utrumque positum
est in Scriptura, quia et Pater illum resuscitavit,
et quia ipse se resuscitavit. Audite quia Pater
illum resuscitavit: Apostolus dicit, <hi>Factus est,</hi> inquit, <hi>obediens usque ad mortem, mortem autem crucis:
propter quod et Deus eum exaltavit, et donavit ei
nomen quod est super omne nomen 
 <note>(Philipp. II, 8, 9)</note>
          </hi>.
Audistis Patrem resuscitantem et exaltantem Filium;
audite quia et ipse carnem suam resuscitavit: in figura
templi dicit ad Judaeos, <hi>Solvite templum hoc, et
in triduo suscitabo illud.</hi> Evangelista autem exposuit
nobis quid diceret: <hi>Hoc autem,</hi> inquit, <hi>dicebat de templo
corporis sui <note>(Joan. II, 19, 21)</note>
          </hi>. Modo ergo ex persona
precantis, ex persona hominis, ex persona carnis
dicit, <hi>Misit de coelo, et salvum fecit me.</hi> </p>
        </div3>
<div3>
          <head>9.</head>
          <p>
 <hi>Dedit in opprobrium conculcantes me.</hi> Qui illum
conculcaverunt, qui mortuo insultaverunt, qui tanquam
hominem crucifixerunt, quia Deum non intellexerunt,
dedit eos in opprobrium. Videte si non est
factum: non futurum credimus, sed completum agnoscimus.
Saevierunt Judaei in Christum, superbierunt
in Christum: ubi? In civitate Jerusalem. Ubi enim
regnabant, ibi tumebant, ibi cervices erexerunt. Post
passionem Domini eradicati inde sunt; et perdiderunt
regnum, in quo regem Christum agnoscere noluerunt.
Quemadmodum dati sunt in opprobrium, videte: dispersi
sunt per omnes gentes, nusquam habentes
stabilitatem, nusquam certam sedem. Propterea autem
adhuc Judaei sunt, ut Libros nostros portent ad
confusionem suam. Quando enim volumus ostendere
prophetatum Christum, proferimus Paganis istas Litteras.
Et ne forte dicant duri ad fidem quia nos illas
Christiani composuimus, ut cum Evangelio quod praedicamus
finxerimus Prophetas, per quos praedictum
videretur quod praedicamus; hinc eos convincimus
quia omnes ipsae Litterae quibus Christus prophetatus
est, apud Judaeos sunt, omnes ipsas Litteras habent
Judaei. Proferimus Codices ab inimicis, ut confundamus
alios inimicos. In quali ergo opprobrio sunt
Judaei? Codicem portat Judaeus, unde credat Christianus.
Librarii nostri facti sunt, quomodo solent servi
post dominos codices ferre, ut illi portando deficiant,
illi legendo proficiant. In tale opprobrium dati sunt
Judaei; et impletum est quod tanto ante praedictum
est: <hi>Dedit in opprobrium conculcantes me.</hi> Quale autem
opprobrium est, fratres, ut hunc versum legant, et
ipsi caeci attendant ad speculum suum? Sic enim apparent
Judaei de Scriptura sancta quam portant, quomodo
apparet facies caeci de speculo: ab aliis videtur, ab
ipso non videtur. <hi>Dedit in opprobrium conculcantes me.</hi> </p>
        </div3>
<div3>
          <head>10.</head>
          <p>
 Quaerebas forte cum diceret, <hi>Misit de coelo, et
salvum me fecit:</hi> Quid misit de coelo? quem misit de
coelo? Angelum misit, ut salvum faceret Christum, et
per servum salvus fit Dominus? Omnes enim Angeli
creatura serviens Christo est. Ad obsequium mitti
<pb n="0667"/>
potuerunt Angeli, ad servitium mitti potuerunt, non
ad adjutorium: sicut scriptum est, quod Angeli ministrabant
ei <note>(Matth. IV, 11)</note>, non tanquam misericordes
indigenti, sed tanquam subjecti omnipotenti.
Quid ergo <hi>misit de coelo, et salvum fecit me?</hi> Modo audimus
 in alio versu quid de coelo miserit: <hi>Misit de
coelo misericordiam suam et veritatem suam.</hi> Ad quam
rem? <hi>Et eruit animam meam de medio catulorum leonum.
Misit,</hi> inquit, <hi>de coelo misericordiam suam et veritatem
suam:</hi> et ipse Christus ait, <hi>Ego sum veritas <note>(Joan. XIV, 6)</note>
          </hi>.
Missa est ergo veritas, ut erueret animam
meam hinc de medio catulorum leonum; missa
est misericordia. Ipsum Christum invenimus et misericordiam
et veritatem; misericordiam nobis compatientem,
et veritatem nobis retribuentem. Hoc est
ergo quod paulo ante dixi, quia et ipse se resuscitavit.
Si enim veritas resuscitavit Christum, et si veritas
animam Christi eruit de medio catulorum leonum;
ut misericors fuit mori pro nobis, ita verax fuit resurgere
ad justificandos nos. Dixerat enim se resurrecturum,
et veritas mentiri non potuit; et quia veritas
et verax, propterea cicatrices veras ostendit, quia
vera vulnera pertulit. Has cicatrices tenuerunt discipuli,
palpaverunt, manifestaverunt sibi; exclamavit
qui misit digitos in compunctum latus, et ait, <hi>Dominus
meus et Deus meus <note>(Id. XX, 28)</note>
          </hi>. Misericordia pro
illo mortuus erat, et veritate ad illum resurrexerat. <hi>Misit de coelo misericordiam suam et veritatem suam: et
eruit animam meam de medio catulorum leonum.</hi> 
 Qui
sunt catuli leonum? Populus ille minutus, male deceptus,
male seductus a principibus Judaeorum: ut
illi leones, illi catuli leonum. Omnes fremuerunt,
omnes occiderunt. Audituri enim sumus hic et caedem
ipsorum, modo in consequentibus versibus psalmi
hujus.</p>
        </div3>
<div3>
          <head>11.</head>
          <p>
 <hi>Et eruit,</hi> inquit, <hi>animam meam de medio catulorum
leonum.</hi> Quare dicis, <hi>Et eruit animam meam?</hi> 
Quid enim passus eras, ut erueretur anima tua? <hi>Dormivi
conturbatus.</hi> Expressit Christus mortem suam.
Certe de illo David legimus quod fugerit in speluncam,
non tamen quia dormivit in spelunca. Alius
David est in spelunca, alius David est qui dicit, <hi>Dormivi
conturbatus.</hi> Videmus perturbationem ipsius;
non illo turbato, sed illis turbantibus. Turbatum se
enim dixit, secundum opinionem frementium, non
secundum cedentis conscientiam. Putaverunt se illi
turbasse, putaverunt vicisse: ille autem dormivit
conturbatus. Tam placatus erat iste turbatus, ut
quando vellet, dormiret. Nemo dormit turbatus:
omnes qui perturbantur, aut a somno excitantur,
aut in somnum vergi non permittuntur. Ille autem
turbatus est, et dormivit. Magna humilitas perturbati,
magna potestas dormientis. De qua potestate veniebat
quod dormivit? De qua ipse dicit: <hi>Potestatem
<pb n="0668"/>
habeo ponendi animam meam, et potestatem habeo sumendi
eam: nemo tollit eam a me; sed ego eam pono, et
iterum sumo eam <note>(Joan. X, 18)</note>
          </hi>. Turbaverunt illi, et
dormivit ipse. Cujus typum gerebat Adam, quando
immisit ei Deus soporem, ut de latere illi conjugem
faceret <note>(Gen. II, 21)</note>. Num enim non poterat uxorem
facere primo homini etiam de latere vigilantis? aut
propterea voluit eum dormire, ne sentiret cum sibi
costa detraheretur? Postremo, quis ita dormit, ut osse
sibi convulso non expergiscatur? Qui potuit sine dolore
auferre costam dormienti, potuit et vigilanti. Sed
quare voluit dormienti facere? Quia dormienti Christo
in cruce facta est conjux de latere. Percussum est
enim latus pendentis de lancea <note>(Joan. XIX, 34)</note>, et
profluxerunt Ecclesiae Sacramenta. <hi>Dormivi,</hi> inquit, <hi>conturbatus.</hi> 
 Et in alio psalmo manifestat hoc, ubi
ait: <hi>Ego dormivi, et somnum cepi.</hi> Ibi expressit potestatem
suam. Poterat et illic dicere, <hi>Dormivi,</hi> sicut
dixit hic. Quid est autem, <hi>Ego dormivi?</hi> Id est, quia
volui, dormivi. Non illi me in somnum nolentem
compulerunt; sed mea voluntate ego dormivi, secundum
illud: <hi>Potestatem habeo ponendi animam meam,
et potestatem habeo iterum sumendi eam.</hi> Propterea
ibi sequitur et dicit: <hi>Ego dormivi, et somnum cepi; et
exsurrexi, quoniam Dominus suscipiet me <note>(Psal. III, 6)</note>
          </hi>.</p>
        </div3>
<div3>
          <head>12.</head>
          <p>
 <hi>Dormivi conturbatus.</hi> Unde turbatus? quibus
turbantibus? Videamus quomodo inurat malam conscientiam
Judaeis, volentibus excusare se ab interfectione
Domini. Nam propterca eum, sicut loquitur
Evangelium, judici tradiderunt, ne ipsi eum occidisse
viderentur. Cum enim dixisset eis judex tunc Pilatus, <hi>Accipite eum vos, et secundum legem vestram judicate
eum;</hi> 
 responderunt, <hi>Nobis non licet interficere quemquam <note>(Joan. XVIII, 31)</note>
          </hi>.
Interficere non licet, tradere
interficiendum licet? Quis autem occidit? Qui
audito clamore cessit, an qui clamando ut occideretur
extorsit? Ipse Dominus dicat testimonium a
quibus occisus est, utrum ab illo Pilato qui nolens
eum occidit: unde etiam eum flagellavit, et veste
ignominiosa induit, et flagellatum ad eorum oculos
produxit, ut saltem poena flagellorum ejus satiati,
eum occidi non extorquerent. Propterea etiam cum videret
eos perseverare, sicut legimus, lavit manus
suas, et dixit: <hi>Innocens ego sum a sanguine justi hujus <note>(Matth. XXVII, 24)</note>
          </hi>.
Videris utrum ille innocens,
qui vel cessit clamantibus: multo magis tamen illi
nocentes, qui clamando eum occidere voluerunt. Sed
nos interrogemus et audiamus Dominum, quibus tribuat
mortem suam, quia dixit, <hi>Dormivi turbatus.</hi> Interrogemus
eum, et dicamus: Quoniam dormisti
turbatus, qui te persecuti sunt? qui te occiderunt?
Numquid forte Pilatus, qui militibus dedit in ligno
suspendendum, clavis transfigendum? Audite qui: <hi>Filii hominum.</hi> 
 Illos utique dicit, quos persecutores
passus est. Sed quomodo ipsi occiderunt, qui ferrum
non ferebant? Qui gladium non strinxerunt, qui impetum
in eum non fecerunt ad occidendum, unde occiderunt? <hi>Dentes eorum arma et sagittae, et lingua eorum
<pb n="0669"/>
gladius aculus.</hi> 
 Noli attendere inermes manus, sed
os armatum: inde gladius processit quo Christus occideretur;
quomodo et de ore Christi, unde et Judaei
occiderentur. Habet enim ille gladium bis acutum <note>(Apoc. I, 16)</note>:
et resurgens percussit eos, et divisit
ab eis quos faceret fideles suos. Illi malum gladium,
ille bonum: illi sagittas malas, ille bonas. Nam habet
et ipse sagittas bonas, verba bona, unde sagittat cor
fidele, ut ametur. Ergo aliae istorum sagittae, et alius
istorum gladius. <hi>Filii hominum dentes eorum arma et
sagittae, et lingua eorum machaera acuta.</hi> Lingua filiorum
hominum machaera acuta, et dentes eorum arma
et sagittae. Quando ergo percusserunt, nisi quando
clamaverunt: <hi>Crucifige, crucifige <note>(Matth. XXVII, 4, et
Joan. XIX, 6)</note>
          </hi>.</p>
        </div3>
<div3>
          <head>13.</head>
          <p>
 <hi>[vers. 6.]</hi> Et quid tibi fecerunt, o Domine? Exsultet
hic Propheta. Superius enim omnes illos versus
Dominus loquebatur: Propheta quidem, sed ex
persona Domini, quia in Propheta Dominus. Et quando
loquitur ex persona sua Propheta, ipse Dominus loquitur
per eum, qui ei dictat veritatem quam loquatur.
Modo ergo ex persona Prophetae audite, fratres
mei. Vidit Dominum in Spiritu iste propheta humiliatum,
caesum, flagellatum, colaphis percussum, expalmatum
manibus, sputis illitum, spinis coronatum,
ligno suspensum; illos saevientes, illum tolerantem;
illos exsultantes, illum quasi victum vidit in Spiritu:
et post illam jam omnem humiliationem, et illorum
furorem resurrexisse eum, et illa omnia quae fecerant
Judaei saevientes facta esse inania; et elatus gaudio,
tanquam videret fieri, <hi>Exaltare,</hi> inquit, <hi>super coelos,
Deus.</hi> Homo in cruce, et super coelos Deus. Remaneant
in terra saevientes, tu in coelo esto judicans.
Ubi sunt qui furebant? ubi sunt <hi>dentes eorum arma et
sagittae?</hi> Nonne <hi>sagittae infantium factae sunt plagae
eorum?</hi> Alio enim loco psalmus hoc dicit, volens eos
ostendere inaniter saevisse, et inaniter in furias praecipitatos
esse: quoniam nihil potuerunt facere Christo
ad horam crucifixo, et postea resurgenti, atque in
coelo sedenti, <hi>sagittae infantium factae sunt plagae eorum <note>(Psal. LXIII, 8)</note>
          </hi>.
Quomodo infantes faciunt sibi
sagittas? De cannis. Sagittae autem quae? aut quae
vires? aut qui arcus? aut qui ictus? aut quod vulnus? <hi>Exaltare super coelos, Deus, et super omnem terram gloria
tua.</hi> 
 Utquid exaltaris super coelos Deus? Fratres,
exaltatum Deum super coelos, non videmus, sed credimus:
super omnem autem terram gloriam ejus non
tantum credimus, sed etiam videmus. Qualem verum
vesaniam patiantur haeretici, quaeso ut attendatis.
Illi praecisi a compagine Ecclesiae Christi, et partem
tenentes, totum amittentes, nolunt communicare orbi
terrarum, qua diffusa est gloria Christi. Nos autem Catholici
in omni terra sumus, quia omni terrae communicamus
quacumque gloria Christi diffusa est. Videmus
enim quod tunc cantatum est, modo completum. Exaltatus
est super coelos Deus noster, et super omnem
<pb n="0670"/>
terram gloria ipsius. O haeretica insania! Quod non
vides credis mecum, quod vides negas: credis mecum
exaltatum Christum super coelos, quod non videmus;
et negas gloriam ejus super omnem terram, quod videmus. <hi>Exaltare super coelos, Deus, et super omnem
terram gloria tua.</hi> </p>
        </div3>
<div3>
          <head>14.</head>
          <p>
 <hi>[vers. 7.]</hi> Redit ad verba Domini: et ipse Dominus
narrare nobis incipit, tanquam alloquens nos,
exsultante etiam Propheta et dicente, <hi>Exaltare super
coelos, Deus, et super omnem terram gloria tua.</hi> Confirmat
nos et ipse, tanquam dicens nobis: Quid mihi
facere potuerunt illi qui me persecuti sunt? Quare
autem nos alloquitur? Quia faciunt et nobis. Sed nihil
faciunt qui nos similiter fuerint persecuti. Videat
enim Charitas Vestra alloquentem nos Dominum, et
exhortantem nos exemplo suo. <hi>Muscipulam paraverunt
pedibus meis, et incurvaverunt animam meam.</hi> Voluerunt
illam quasi de coelo deponere, et ad inferiora
deprimere: <hi>Curaverunt animam meam. Foderunt ante
faciem meam foveam, et ipsi inciderunt in eam.</hi> Mihi
nocuerunt, an sibi? Ecce ille exaltatus est super coelos
Deus, et ecce super omnem terram gloria ipsius:
regnum Christi videmus, ubi est regnum Judaeorum?
Quoniam ergo fecerunt quod facere non debuerunt,
factum est in illos quod pati debuerunt: ipsi <hi>foderunt
foveam, et ipsi inciderunt in eam.</hi> Quod enim persecuti
sunt Christum, Christo non obfuit, sed ipsis obfuit.
Et nolite putare, fratres, ipsis solis hoc accidisse.
Omnis qui parat foveam fratri suo, necesse est
ut ipse incidat in eam. Intendite, fratres mei, christianos
oculos habete, nolite decipi visibilibus. Forte
enim alicui vestrum, quia hoc dixi, subvenit modo
aliquis qui voluit fratri suo fraudem facere, et voluit
ei aliquas insidias machinari, et machinatus est, et
implevit, et cecidit frater in insidias ejus, et spoliatus
est, aut pressus est, sive carcere, sive falso testimonio,
sive aliqua nefaria criminatione circumventus:
videtur autem iste oppressus, ille oppressisse;
iste victus, ille vicisse; et falsum putatur quod
diximus, quoniam quicumque foveam paraverit fratri
suo, ipse cadit in eam. Interrogo vos tanquam
christianos, ut sumatis exemplum de his quae jam
novimus. Pagani persecuti sunt martyres, et martyres
capti sunt, ligati sunt, in carcerem missi sunt, bestiis
subrecti sunt, alii ferro percussi, alii ignibus
concremati: vicerunt persequentes, et victi
sunt martyres? Absit. Quaere gloriam martyrum apud
Deum, quaere foveam Paganorum in confossa conscientia:
ibi est enim fovea quo cadit impius, in conscientia
mala. Putas eum in foveam non cecidisse,
qui lucem Christi perdidit et caecitate percussus est?
Si non caderet in foveam, videret ante se: nescit
qua eat; quomodo qui ambulat in via cum ceciderit
in foveam, perdidit viam. Videtis ergo omnes malefactores
perdidisse viam, implicatos facinore. Sed
jam te tradidit in manus forte latronis, aut in manus
alicujus injusti vel circumventi a se judicis: et tu in
<pb n="0671"/>
pressura es, ille laetatur, ille exsultat. Noli, jam dixi,
noli habere oculos Paganorum: christianos oculos
habe. Vides illum qui exsultat: ipsa exsultatio est
fovea ipsius. Melior est enim tristitia iniqua patientis,
quam laetitia iniqua facientis. Ipsa laetitia iniqua
facientis, ipsa est fovea: illuc quisque cum ceciderit,
oculos perdit. Te doles, quia perdidisti vestem; et
illum non doles, quia perdidit fidem? Quis vestrum
graviore damno percussus est? Ecce ille occidit, tu
occideris: vivit ille, tu mortuus es? Absit. Ubi est fides
Christianorum? ubi est ille qui moritur ad tempus?
Audiat Dominum suum: <hi>Qui credit in me, licet
moriatur, vivit <note>(Joan. XI, 25)</note>
          </hi>. Ergo qui non credit,
licet vivat, mortuus est. <hi>Foderunt ante faciem meam
foveam, et ipsi inciderunt in eam.</hi> Omnibus malis necesse
est ut hoc contingat.</p>
        </div3>
<div3>
          <head>15.</head>
          <p>
 <hi>[vers. 8.]</hi> Bonorum autem patientia praeparatione
cordis excipit voluntatem Dei, et gloriatur in tribulationibus,
dicens quod sequitur: <hi>Paratum cor
meum, Deus, paratum cor meum; cantabo et psallam.</hi> 
Quid fecit mihi? Paravit foveam, cor meum paratum
est. Ille paravit foveam ad decipiendum, ego cor non
parabo ad perpetiendum? Ille paravit foveam ad opprimendum,
ego cor non parabo ad tolerandum? Propterea
ille incidet in eam, ego autem cantabo et
psallam. Audi cor paratum in Apostolo, quia imitatus
est Dominum suum: <hi>Gloriamur,</hi> inquit, <hi>in tribulationibus;
quia tribulatio patientiam operatur, patientia
probationem, probatio spem, spes vero non confundit:
quia charitas Dei diffusa est in cordibus nostris per Spiritum
sanctum qui datus est nobis <note>(Rom. V, 3-5)</note>
          </hi>. Erat
in pressuris, in catenis, in carceribus, in plagis, in fame
et siti, in frigore et nuditate, in omni vastatione laborum
et dolorum <note>(II Cor. XI, 27)</note>, et dicebat: <hi>Gloriamur in
tribulationibus.</hi> Unde, nisi quia paratum est cor ejus?
Ideo cantabat et psallebat: <hi>Paratum cor meum, Deus,
paratum cor meum; cantabo et psallam.</hi> </p>
        </div3>
<div3>
          <head>16.</head>
          <p>
 <hi>[vers. 9.] Exsurge, gloria mea.</hi> Ille qui fugerat
a facie Saül in speluncam, <hi>Exsurge, gloria mea,</hi> glorificetur
Jesus post passionem. <hi>Exsurge, psalterium et
cithara.</hi> Quid vocat, ut surgat? Duo organa video,
corpus autem Christi unum video: una caro resurrexit,
et duo organa surrexerunt. Alterum ergo organum
psalterium, alterum cithara. Organa dicuntur
omnia instrumenta musicorum. Non solum illud organum
dicitur, quod grande est, et inflatur follibus; sed
quidquid aptatur ad cantilenam, et corporeum est,
quo instrumento utitur qui cantat, organum dicitur.
Distincta sunt autem inter se ista organa; et volo,
quantum Dominus dat, indicare vobis, et quomodo
distincta sunt, et quare distincta, et quare utrique dicatur, <hi>Exsurge.</hi> 
 Jam diximus, una caro Domini resurrexit;
et dicitur, <hi>Exsurge, psalterium et cithara.</hi> Psalterium
est organum, quod quidem manibus fertur percutientis,
et chordas distentas habet; sed illum locum
unde sonum accipiunt chordae, illud concavum lignum
quod pendet et tactum resonat, quia concipit aerem,
psalterium in superiore parte habet. Cithara autem
hoc genus ligni concavum et resonans in inferiore
<pb n="0672"/>
parte habet. Itaque in psalterio chordae sonum desuper
accipiunt; in cithara autem chordae sonum ex inferiore
parte accipiunt: hoc interest inter psalterium
et citharam. Quid ergo duo haec organa nobis figurant?
Excitat enim Christus Dominus Deus noster
psalterium suum et citharam suam, et dicit, <hi>Exsurgam
diluculo.</hi> Puto quia hic jam agnoscitis Dominum
resurgentem. Legimus in Evangelio: videte horam
resurrectionis. Quamdiu per umbras quaerebatur
Christus? Luxit, agnoscatur; diluculo resurrexit <note>(Marc. XVI, 2)</note>.
Sed quid est psalterium? quid est cithara?
Per carnem suam Dominus duo genera factorum
operatus est, miracula et passiones: miracula
desuper fuerunt, passiones de inferiore fuerunt. Illa
enim quae fecit miracula, divina erant; sed per corpus
fecit, per carnem fecit. Caro ergo divina operans,
psalterium est: caro humana patiens, cithara est.
Sonet psalterium; illuminentur caeci, audiant surdi,
stringantur paralytici, ambulent claudi, surgant aegroti,
resurgant mortui: iste est sonus psalterii. Sonet et
cithara; esuriat, sitiat, dormiat, teneatur, flagelletur,
irrideatur, crucifigatur, sepeliatur. Cum ergo vides in
illa carne quaedam sonuisse desuper, quaedam de inferiore
parte, una caro resurrexit, et in una carne
agnoscimus et psalterium et citharam. Et ista duo genera
factorum impleverunt Evangelium, et praedicatur
in gentibus; nam et miracula et passiones Domini
praedicantur.</p>
        </div3>
<div3>
          <head>17.</head>
          <p>
 <hi>[vers. 10-12.]</hi> Ergo surrexit psalterium et cithara
diluculo, et confitetur Domino: et quid ait? <hi>Confitebor
tibi in populis, Domine, et psallam tibi in gentibus:
quia magnificata est usque ad coelos misericordia
tua, et usque ad nubes veritas tua.</hi> Coeli supra nubes, et
nubes infra coelos: et tamen ad hoc coelum proximum
pertinent nubes. Sed aliquando nubes recumbunt
in montibus, usque adeo in proximo aere conglomerantur.
Coelum autem sursum est, habitationes
Angelorum, Sedium, Dominationum, Principatuum,
Potestatum. Illud ergo forte videatur fuisse dicendum,
Magnificata est usque ad coelos veritas tua, et usque
ad nubes misericordia tua. Etenim in coelo Angeli
laudant Deum, videntes ipsam speciem veritatis, sine
ulla caligine visionis, sine interpolatione aliqua falsitatis:
vident, diligunt, laudant, non fatigantur. Ibi
veritas: hic autem in nostra miseria utique misericordia.
Misero enim praebenda est misericordia. Non
enim opus est misericordia sursum, ubi nullus est miser.
Hoc propterea dixi, quia videtur congruentius
dici potuisse, Magnificata est usque ad coelos veritas
tua, et usque ad nubes misericordia tua. Nubes enim
intelligimus praedicatores veritatis, homines portantes
istam carnem caliginosam quodammodo, unde Deus
et coruscat miraculis, et tonat praeceptis: et ipsi sunt
illae nubes de quibus dicit Isaias ex persona Domini,
increpans quamdam vineam malam, sterilem, spinosam, <hi>Mandabo nubibus meis, ne pluant super eam imbrem</hi> 
<pb n="0673"/> <note>(Isai. V, 6)</note>:
id est, mandabo Apostolis meis, ut
deserant Judaeos, et non illis evangelizent, sed evangelizent
in terra bona Gentium, unde non spinae, sed
uvae procedant. Novimus ergo nubes Dei esse praedicatores
veritatis, Prophetas, Apostolos, omnes recte
proferentes verbum veritatis et habentes in se lumen
occultum, sicut habent nubes unde coruscant: homines
ergo nubes. Quid sibi itaque vult, Domine, <hi>Quia
magnificata est usque ad coelos misericordia tua, et
usque ad nubes veritas tua?</hi> Veritas praepollet in Angelis:
sed dedisti illam et hominibus, et deduxisti
illam usque ad nubes. Sursum misericordia
videntur Angeli non indigere; sed quia homines
miseros tu miseraris, et praebendo illis misericordiam
communicatione resurrectionis Angelos
facis, usque ad coelos est misericordia tua. Gloria Domino
nostro, et misericordiae ipsius, et veritati ipsius,
quia nec deseruit nos misericordia facere beatos
per gratiam suam, nec fraudavit nos veritate: quia
primo veritas carne operta venit ad nos, et sanavit
per carnem suam oculum interiorem cordis nostri, ut
eam postea facie ad faciem videre possemus <note>(I Cor.
XIII, 12)</note>. Agentes ergo illi gratias, dicamus cum ipso
Psalmo ultimos versus, quos jamdudum etiam dixit: <hi>Exaltare super coelos Deus, et super omnem terram gloria
tua.</hi> 
 Hoc enim ei dixit Propheta ante tot annos:
hoc modo videmus nos; hoc ergo dicamus et nos.
</p>
        </div3>
      </div1>

<div1>
        <head>IN PSALMUM LVII ENARRATIO. SERMO AD PLEBEM.</head>
<div3>
          <head>1.</head>
          <p>
 <hi>[vers. 1, 2.]</hi> Vox quam cantavimus, audienda
nobis magis est, quam clamanda. Omnibus enim
tanquam in concione generis humani veritas clamat: <hi>Si vere utique justitiam loquimini, recta judicate, filii
hominum.</hi> 
 Cui enim iniquo non facile est loqui justitiam?
aut quis de justitia interrogatus, quando non
habet causam, non facile respondeat quid sit justum?
Quandoquidem manu formatoris nostri in ipsis cordibus
nostris veritas scripsit: <hi>Quod tibi non vis fieri,
ne facias alteri <note>(Tob. IV, 16, et Matth. VII, 12)</note>
          </hi>. Hoc
et antequam Lex daretur nemo ignorare permissus
est, ut esset unde judicarentur et quibus Lex non
esset data. Sed ne sibi homines aliquid defuisse quaererentur,
scriptum est et in tabulis quod in cordibus
non legebant. Non enim scriptum non habebant, sed
legere nolebant. Oppositum est oculis eorum quod
in conscientia videre cogerentur; et quasi forinsecus
admota voce Dei, ad interiora sua homo compulsus
est, dicente Scriptura: <hi>In cogitationibus enim impii
interrogatio erit <note>(Sap. I, 9)</note>
          </hi>. Ubi <hi>interrogatio,</hi> ibi lex.
Sed quia homines appetentes ea quae foris sunt, etiam
a seipsis exsules facti sunt, data est etiam conscripta
lex: non quia in cordibus scripta non erat; sed quia
tu fugitivus eras cordis tui, ab illo qui ubique est
comprehenderis, et ad teipsum intro revocaris.
Propterea scripta lex quid clamat eis qui deseruerunt
legem scriptam in cordibus suis <note>(Rom. II, 15)</note>? <hi>Redite
<pb n="0674"/>
praevaricatores ad cor <note>(Isai. XLVI, 8)</note>
          </hi>. Quis enim te
docuit, nolle accedi ab altero ad uxorem tuam? quis
te docuit, nolle tibi furtum fieri? quis te docuit,
nolle injuriam pati, et quidquid aliud vel universaliter
vel particulariter dici potest? Multa enim sunt,
de quibus singulis interrogati homines, clara voce
respondeant, nolle se pati. Age, si non vis pati ista,
numquid solus es homo? nonne in societate vivis generis
humani? Qui tecum factus est, socius tuus est;
et omnes facti ad imaginem Dei, nisi terrenis cupiditatibus
conterant quod ille formavit. <hi>Quod</hi> ergo <hi>tibi
non vis fieri, noli alteri facere.</hi> Judicas enim malum
esse in eo quod pati non vis: et hoc te cogit nosse
lex intima, in ipso tuo corde conscripta. Faciebas,
et clamabatur inter manus tuas: quomodo cogeris
redire ad cor tuum, cum hoc pateris inter manus
alienas? Furtum bonum est? Non. Interrogo: Adulterium
bonum est? Omnes clamant: Non. Homicidium
bonum est? Omnes clamant detestari se. Concupiscere
rem proximi bonum est? Non, vox omnium
est. Aut si adhuc non confiteris, accedit qui concupiscat
rem tuam: placeat tibi, et responde quod vis.
Omnes ergo de his rebus interrogati, clamant haec
bona non esse. Rursus de beneficiis, non solum de
non nocendo, verum etiam de praestando atque tribuendo.
Interrogatur omnis anima esuriens, Famem
pateris; alius habet panem, et redundat ei ultra sufficientiam,
novit te egere, non dat: displicet tibi
esurienti; displiceat et satiato, cum alterum esurire
cognoveris. Peregrinus tecto indigens venit in patriam
tuam, non suscipitur: ille tunc clamat inhumanam
esse illam civitatem, facile apud barbaros
sibi esse potuisse refugium. Sentit iniquitatem, quia
patitur: tu forte non sentis; sed oportet ut et te cogites
peregrinum, et videas quomodo tibi possit displicere
qui tibi non praestiterit quod tu in patria tua
non vis peregrino praestare. Interrogo omnes: Vera
sunt haec? Vera. Justa sunt haec? Justa.</p>
        </div3>
<div3>
          <head>2.</head>
          <p>
 Sed Psalmum audite: <hi>Si vere ergo justitiam loquimini,
recta judicate, filii hominum.</hi> Non sit justitia
labiorum, sed et factorum. Si enim aliter agis quam
loqueris, bona loqueris, et male judicas. Si enim
agis quomodo judicas? Interrogatus quid sit melius,
aurum an fides, non usque adeo perversus et devius
es ab omni veritate, ut aurum melius esse respondeas:
praeponis ergo interrogatus auro fidem; locutus
es justitiam. Audisti Psalmum? <hi>Si vere ergo justitiam
loquimini, recta judicate, filii hominum.</hi> Et ubi
probabo non te ita ut locutus es judicare? Jam teneo
responsionem tuam praeponentem auro fidem.
Ecce nescio unde amicus venit, et nullo teste aurum
commendavit; solus hoc novit, et tu, quantum ad
homines attinet. Est ibi alius testis qui non videtur et
videt: et ille tibi aurum in secreto et in cubiculo
tuo, forte remotis omnibus arbitris, commendavit;
testis qui adest, non in cubiculo adest parietum, sed
in cubilibus conscientiarum vestrarum. Commendavit
ille atque discessit, nulli suorum notum fecit, rediturum
se spernas, et ab amico quod dederat recepturum:
<pb n="0675"/>
ut humana sunt, mortuus est, habet haeredem,
reliquit filium; ignorat filius quid pater habuerit,
quid tibi commendaverit. Eia tu redi, redi, praevaricator,
ad cor, ibi scripta lex est: <hi>Quod tibi non vis
fieri, alii ne feceris.</hi> Teipsum cogita commendasse,
nulli tuorum dixisse, mortuum esse, filium reliquisse:
quid ei velles a tuo amico praestari? Responde, judica
causam: judicis tribunal est in mente tua; sedet
ibi Deus, adest accusatrix conscientia, tortor timor.
In rebus humanis es, in societate humana detineris:
cogita quid velles praestari filio tuo ab amico tuo.
Novi quid tibi respondeat cogitatio tua: sic judica,
sicut audis. Judica, vox erit. Vox veritatis non tacet;
non labiis clamat, sed vociferatur ex corde:
adhibe aurem; ibi esto cum filio amici tui. Vides
fortasse etiam indigentem vagari, nescientem quid
pater ejus habuerit, ubi posuerit, cui commendaverit:
cogita et filium tuum, fac illum vivere quem
contemnis mortuum, te mortuum cogita ut vivas.
Sed aliud jubet avaritia, jubet contra Deum; Deus
aliud, aliud avaritia; aliud in paradiso conditor noster,
aliud de transverso seductor serpens. Veniat in
mentem prior casus tuus: propterea mortalis, propterea
laborans, propterea in sudore vultus tui panem
comedens, propterea spinas et tribulos tibi terra generat <note>(Gen. III, 17, 18)</note>:
experimento disce, quod
noluisti praecepto. Sed vincit cupiditas: cur non potius
veritas? Et ubi est quod loquebaris? Ecce cogitas
aurum negare, ecce cogitas haeredi amici tui prorsus
abscondere. Interrogaveram paulo ante quid sit
charius, et quid sit melius, aurum an fides. Quare
aliud dicis, aliud agis? Non times hanc vocem, <hi>Si
vere justitiam loquimini, recta judicate, filii hominum?</hi> 
Ecce locutus es mihi meliorem esse fidem, et in judicio
tuo melius duxisti aurum. Non sic judicasti ut locutus
es: vera locutus es, et falsa judicasti. Ergo et
cum loquebaris justitiam, non vere loquebaris: <hi>Si</hi> 
enim <hi>vere justitiam loquimini, recta judicate, filii hominum.</hi> 
Quando mihi de justitia respondebas, erubescendo,
non fatendo loquebaris.</p>
        </div3>
<div3>
          <head>3.</head>
          <p>
 Sed ad causam praesentem jam veniamus, si
placet. Vox est enim illa dulcis et nota auribus Ecclesiae,
vox Domini nostri Jesu Christi, et vox corporis
ejus, vox Ecclesiae laborantis, peregrinantis in
terra, inter maledicentium et adulantium pericula
viventis. Non timebis comminatorem, si non amas
adulatorem. Attendit ergo ille cujus haec vox est, et
vidit omnes loqui justitiam. Quis enim audet non loqui
eam, ne dicatur injustus? Cum ergo tanquam audiret
omnium voces, et intenderet omnium labia,
clamabat ad eos: <hi>Si vere utique justitiam loquimini,</hi> si
non falso justitiam loquimini, si non aliud in labiis
perstrepit, aliud celatur in cordibus, <hi>recta judicate,
filii hominum.</hi> Audi ex Evangelio propriam vocem,
eamdem ipsam quae in hoc psalmo est. <hi>Hypocritae,</hi> 
ait Dominus Pharisaeis, <hi>quomodo potestis bona loqui,
<pb n="0676"/>
cum sitis mali? Aut facite arborem bonam, et fructum
ejus bonum; aut facite arborem malam, et fructum ejus
malum <note>(Matth. XII, 34, 33)</note>
          </hi>. Quid te vis dealbare,
paries lutee? Novi interiora tua, non fallor tectorio
tuo: novi quid praetendas, novi quid tegas. <hi>Neque
enim opus ei erat,</hi> ait evangelista, <hi>ut quisquam ei perhiberet
testimonium de homine: ipse enim sciebat quid
esset in homine <note>(Joan. II, 25)</note>
          </hi>. <hi>Sciebat quid esset in homine,</hi> 
qui fecerat hominem, et homo factus erat ut
quaereret hominem. Videte ergo si non sequuntur se
voces istae: <hi>Hypocritae, quomodo potestis bona loqui,
cum istis mali? Si vere ergo justitiam loquimini, recta
judicate, filii hominum.</hi> Nonne justitiam locuti estis,
quando dixistis: <hi>Magister, scimus quia justus es,
et nullius personam accipis <note>(Matth. XXII, 16)</note>
          </hi>? Quare
dolum in corde tegebatis? quare imaginem Caesaris
Creatori vestro ostendebatis, et ejus imaginem in
vestris cordibus delebatis? Nonne auditum est quid
locuti fueritis, et expertum est quemadmodum judicaveritis?
Nonne vos crucifixistis eum quem justum
esse dixeratis? <hi>Si vere ergo justitiam loquimini, recta
judicate, filii hominum.</hi> Utquid audio locutionem vestram, <hi>Scimus quia justus es;</hi> 
 cum praevideam judicium
vestrum, <hi>Crucifige, crucifige? Si vere ergo justitiam loquimini,
recta judicate, filii hominum.</hi> Quid enim fecistis
saeviendo adversus Deum qui homo erat, et occidendo
regem vestrum? Non enim ideo rex non erat
futurus, quia occisus est a vobis resurrecturus. In
titulo ubi scriptum erat, <hi>Rex Judaeorum,</hi> posito super
crucem Domini, linguis tribus, hebraica, graeca,
latina <note>(Luc. XXIII, 38)</note>, noverat dicere judex homo, <hi>Quod scripsi, scripsi:</hi> 
 et Deus non noverat dicere,
Quod scripsi, scripsi? Prorsus rex vester est: vivus,
rex vester est; occisus, rex vester est. Ecce resurrexit,
et in coelo rex vester est: ecce venturus est; vae
vobis, quia rex vester est. Ite nunc, et loquimini justitiam,
et nolite recta judicare, filii hominum. Non
vultis recte judicare, recte judicabimini. Vivit enim
ille rex vester, et jam non moritur, et mors ei ultra
non dominabitur. <note>(Rom. VI, 9)</note>. Ecce venit; <hi>redite,
praevaricatores, ad cor <note>(Isai. XLVI, 8)</note>
          </hi>. Ecce veniet,
corrigimini antequam veniat, praevenite faciem ejus
in confessione <note>(Psal. XCIV, 2)</note>. Ecce veniet; rex vester
est. Recordamini titulum super crucem. Si non
eum videtis scriptum, manet tamen: in terra non
legitur, sed in coelo servatur. Putatis enim illam inscriptionem
fuisse corruptam? Et quid ait titulus psalmi
hujus? <hi>In finem, ne corrumpas ipsi David in tituli
inscriptionem.</hi> Non ergo corrumpitur illa inscriptio tituli.
Rex vester est Christus, quia omnium rex Christus: <hi>quoniam</hi> 
 ipsius <hi>est regnum, et ipse dominabitur
gentium <note>(Psal. XXI, 29)</note>
          </hi>. Si ergo rex est, ecce, antequam
veniat, dicit vobis: Adhuc loquor, inquit,
nondum judico; qui sic clamo comminando, nolo ferire
judicando. <hi>Si vere ergo justitiam loquimini, recta
judicate, filii hominum.</hi> </p>
        </div3>
<div3>
          <head>4.</head>
          <p>
 <hi>[vers. 3.]</hi> Nunc autem quid facitis? Quare ista
vobis dico? <hi>Etenim in corde iniquitates operamini in
terra.</hi> Iniquitates forte in corde solo? Audi quid sequitur:
<pb n="0677"/>
et cor suum sequuntur manus, et cordi suo
famulantur manus, cogitatur et fit; aut ideo non fit,
non quia nolumus, sed quia non possumus. Quidquid
vis, et non potes, factum Deus computat. <hi>Etenim in
corde iniquitates operamini in terra.</hi> Quid deinde? <hi>Iniquitates
manus vestrae connectunt.</hi> Quid est, <hi>connectunt?</hi> 
De peccato peccatum, et ad peccatum peccatum,
propter peccatum. Quid est hoc? Furtum fecit,
peccatum est: visus est, occidere quaerit eum a quo
visus est; connexum est peccatum peccato. Permiserit
Deus occulto judicio occidere eum quem voluit
occidere; sentit sciri, quaerit et alterum occidere;
connexuit tertium. Dum ea molitur, forte
ne inveniatur, aut quia fecit ne convincatur, consulit
mathematicum; additum est quartum. Respondet
forte aliqua dura et mala mathematicus;
curritur ad aruspicem ut expietur: respondet aruspex
non se posse expiare; maleficus quaeritur. Et quis
omnia possit numerare quae connectuntur peccata
peccatis? <hi>Iniquitates manus vestrae connectunt.</hi> Quamdiu
connectis, ligas peccatum peccato: te solve a peccatis.
Sed non possum, inquis. Clama ad illum: <hi>Infelix
ego homo, quis me liberabit de corpore mortis hujus <note>(Rom. VII, 24)</note>
          </hi>.
Veniet enim gratia Dei, ut delectet
te justitia, sicut delectabat iniquitas; et homo qui ex
vinculis resolutus es, exclamabis ad Deum: <hi>Disrupisti
vincula mea <note>(Psal. CXV, 16)</note>
          </hi>. Quid est, <hi>disrupisti vincula
mea,</hi> nisi, remisisti peccata mea? Audi quia vincula
sunt: respondet Scriptura, <hi>Criniculis peccatorum suorum
unusquisque constringitur <note>(Prov. V, 22)</note>
          </hi>. Non solum
vincula, sed et criniculi sunt. Criniculi sunt, qui
fiunt intorquendo: hoc est quod peccatis peccata connectebas. <hi>Vae his qui trahunt peccata sicut restem longam,</hi> 
Isaias clamat. <hi>Vae his qui trahunt peccata sicut
vestem longam <note>(Isai. V, 18)</note>
          </hi>: quid est aliud, quam vae
his quorum manus connectunt iniquitatem? Et quia
unusquisque peccatis suis constringitur, sicut et peccatis
suis caeditur, Dominus male versantes in templo
flagello de resticulis facto exclusit <note>(Joan. II, 15)</note>. Sed
non vis modo disrumpi vincula tua, quia non sentis
vincula tua; etiam delectant te, et voluptati sunt:
senties in fine, cum dicetur, <hi>Ligate illi manus et pedes,
et projicite illum in tenebras exteriores; ibi erit fletus
et stridor dentium <note>(Matth. XXII, 13)</note>
          </hi>. Exhorrescis, times,
pectus tundis; dicis mala esse peccata, bonam
esse justitiam. <hi>Si vere ergo justitiam loquimini, recta
judicate, filii hominum.</hi> In vita vestra inveniantur verba
vestra; in factis vestris cognoscantur labia vestra.
Nolite ergo connectere iniquitatem; quia vobis ad alligaturam
adhibebitur quidquid connectitis. Non audiunt;
non omnes tamen: et qui non audiunt praecogniti sunt.</p>
        </div3>
<div3>
          <head>5.</head>
          <p>
 <hi>[vers. 4.] Alienati sunt peccatores a vulva, erraverunt
a ventre, locuti sunt falsa.</hi> Et cum iniquitatem loquuntur,
falsa loquuntur; quia fallax est iniquitas:
et cum justitiam loquuntur, falsa loquuntur; quia
aliud ore proferunt, aliud in corde obtegunt. <hi>Alienati
sunt peccatores a vulva:</hi> Quid est hoc? Quaeramus diligentius:
fortassis enim illud dicit quia Deus praecognovit
homines peccatores etiam in uteris matrum.
<pb n="0678"/>
Nam unde cum adhuc praegnans esset Rebecca, et
geminos in utero portaret, dictum est: <hi>Jacob dilexi,
Esaü autem odio habui <note>(Gen. XXV, 23, Malach. I, 2, 3,
et Rom. IX, 13)</note>
          </hi>? Dictum est enim: <hi>Major serviet minori.</hi> 
Occultum ibi judicium Dei; sed tamen <hi>a vulva,</hi> 
id est, ab ipsa origine <hi>alienati sunt peccatores.</hi> Unde
alienati? A veritate. Unde alienati? A patria beata, a
vita beata. An forte alienati ab ipsa vulva? Et qui
peccatores alienati sunt a vulva? Qui enim nascerentur,
si non ibi tenerentur? Aut qui hodie viverent,
ut haec sine causa audirent, nisi nascerentur? Forte
ergo a quadam vulva alienati sunt peccatores, in qua
dolores patiebatur charitas, per Apostolum dicens, <hi>Quos iterum parturio, donec Christus formetur in vobis <note>(Gal. IV, 19)</note>
          </hi>.
Exspecta ergo; formare. Noli tibi tribuere
judicium quod forte non nosti. Carnalis es adhuc,
conceptus es: eo ipso quo accepisti nomen Christi,
sacramento quodam natus es in visceribus matris.
Non enim ex visceribus tantum homo nascitur, sed et
in visceribus. Prius nascitur in visceribus, ut possit
nasci de visceribus. Propterea dictum est de Maria: <hi>Quod enim natum est in ea, de Spiritu sancto est 
 <note>(Matth.
I, 20)</note>
          </hi>. Nondum de illa natum erat, sed jam in illa natum
erat. Ergo nascuntur intra viscera Ecclesiae quidam
parvuli; et bonum est ut formati exeant, ne abortu
labantur. Generet te mater, non abortiat. Si patiens
fueris, usquequo formeris, usquequo in te certa sit doctrina
veritatis, continere te debent materna viscera.
Si autem impatientia tua concusseris latera matris,
cum dolore quidem te excutit foras, sed magis tuo
malo quam suo.</p>
        </div3>
<div3>
          <head>6.</head>
          <p>
 <hi>Alienati sunt peccatores a vulva, erraverunt a ventre,
locuti sunt falsa.</hi> Ideo ergo erraverunt a ventre,
quia locuti sunt falsa? An potius ideo locuti sunt falsa,
quia erraverunt a ventre? In ventre quippe Ecclesiae,
veritas manet. Quisquis ab hoc ventre Ecclesiae separatus
fuerit, necesse est falsa loquatur: necesse
est, inquam, falsa loquatur, qui aut concipi noluit, aut
quem conceptum mater excussit. Inde haeretici clamant
contra Evangelium: ut de his potius loquamur
quos dolemus excussos. Recitamus eis: Ecce Christus
dixit, <hi>Oportebat Christum pati, et a mortuis resurgere
tertia die.</hi> Agnosco ibi caput nostrum, agnosco
ibi sponsum nostrum: agnosce et tu mecum sponsam,
vide quid sequitur: <hi>Praedicari in nomine ejus
poenitentiam et remissionem peccatorum per omnes gentes,
incipientibus ab Jerusalem <note>(Luc. XXIV, 46, 47)</note>
          </hi> 
Huc veni, huc veni. Ecce Ecclesia <hi>per omnes gentes,
incipientibus ab Jerusalem:</hi> non dico, Huc veni;
ipsa ad te venit. Illi autem obsurdescentes adversus
Evangelium, et non nos permittentes legere verba
Dei, quae se jactant custodisse a flamma et volunt delere
lingua, loquuntur sua, loquuntur inania: Ille tradidit,
et ille tradidit. Imo et ego dico, Et ille tradidit,
et ille tradidit: et verum dico. Sed quid ad me?
Nec tu mihi quos nominas ex Evangelio legis, nec
ego quos nomino ex Evangelio lego. Auferantur de
<pb n="0679"/>
medio chartae nostrae, procedat in medium Codex
Dei. Audi Christum dicentem, audi veritatem loquentem: <hi>Praedicari in nomine ejus,</hi> 
 inquit, <hi>poenitentiam et
remissionem peccatorum per omnes gentes, incipientibus
ab Jerusalem.</hi> Non, inquiunt; sed quod nos dicimus
audite: quod dicit Evangelium nolumus audire. <hi>Alienati
sunt peccatores a vulva, erraverunt a ventre, locuti
sunt falsa.</hi> Nos loquamur vera, quia audivimus vera;
quod Dominus dicit, non quod homo dicit. Potest fieri
ut homo mentiatur: non potest fieri ut veritas mentiatur.
Ex veritatis ore agnosco Christum, ipsam veritatem:
ex veritatis ore agnosco Ecclesiam, participem
veritatis. Nemo mihi falsa loquatur, qui erravit
ab utero in visceribus Ecclesiae: primo viderem quid
me vellet docere. Video alienatum a vulva, video errasse
a ventre, et auditurus sum ab eo, quid nisi
falsa? <hi>Erraverunt a ventre, locuti sunt falsa.</hi> </p>
        </div3>
<div3>
          <head>7.</head>
          <p>
 <hi>[vers. 5, 6.] Indignatio eis secundum similitudinem
serpentis.</hi> Magnam rem audituri estis. <hi>Indignatio
eis secundum similitudinem serpentis.</hi> Quasi dixerimus,
quid est quod dixisti? sequitur, <hi>Sicut aspidis surdae.</hi> 
Unde surdae? <hi>Et obturantis aures suas.</hi> Ideo surdae,
quia obturat aures suas. <hi>Et obturantis aures suas, quae
non exaudiet vocem incantantium, et medicamenti medicati
a sapiente.</hi> Sicut audivimus, quod et homines dicunt,
qui ea qua potuerunt haec cognitione didicerunt, sed tamen
quod Spiritus Dei multo melius omnibus hominibus
novit. Non enim frustra hoc dixit, nisi quia fieri potest
ut verum sit etiam illud quod audivimus de aspide. Aspis
cum coeperit pati incantatorem Marsum, qui eam quibusdam
carminibus propriis evocat, sicut sunt multa
etiam magica, audite quid facit. Sed interim in hoc
attendite, fratres: hoc enim praeloquendum est, ne
quisquam veluti haesitans audiat: non, undecumque
datur similitudo, ab Scripturis laudatur ipsa res, sed
tantum inde similitudo trahitur. Non enim laudavit
iniquum judicem qui nolebat audire illam viduam, et
nec Deum timebat, nec homines reverebatur; et tamen
inde similitudinem Dominus traxit <note>(Luc. XVIII, 2)</note>:
nec illum laudavit pigrum qui tres panes, non propter
amicitiam dedit petenti, sed taedio victus; et tamen
inde similitudinem dedit <note>(Luc. XI, 8)</note>. Et de rebus
ergo non laudandis trahuntur secundum quemdam
modum nonnullae similitudines. Aut si propterea
putatis eundum esse ad Marsos, quia hoc audistis
in Scriptura Dei; eundum est et ad spectacula theatri,
quia dicit Apostolus: <hi>Non sic pugillor, quasi aerem
caedens;</hi> pugilari enim est pancratium facere. Jam quia
hinc data est similitudo, spectacula ista delectare nos
debent? aut quia dixit, <hi>Qui in agone contendit, ab
omnibus abstinens est <note>(I Cor. IX, 26, 28)</note>
          </hi>; propterea
agonistica ista vana et ludicra debet affectare christianus?
Attende quid tibi dicatur ad similitudinem,
quid moneatur ad prohibitionem. Ita ergo et hic data
est quaedam similitudo de Marso, qui incantat ut educat
aspidem de tenebrosa caverna: utique in lucem vult
educere; illa autem amando tenebras suas quibus se
involutans occultat, dicitur quod cum exire noluerit,
recusans tamen audire illas voces quibus se cogi sentit,
<pb n="0680"/>
allidit unam aurem terrae, et de cauda obturat
alteram, atque ita voces illas quantum potest evitans,
non exit ad incantantem. Huic similes dixit Spiritus
Dei quosdam non audientes verbum Dei, et non solum
non facientes, sed omnino ne faciant audire nolentes.</p>
        </div3>
<div3>
          <head>8.</head>
          <p>
 Factum est hoc et in primis temporibus fidei.
Stephanus martyr praedicabat veritatem, et tanquam
tenebrosis mentibus, ut eas in lucem educeret, incantabat:
ubi venit ad commemorationem Christi, quem
illi omnino audire noluerunt, quid de eis Scriptura
dicit? quid de illis narrat? <hi>Clauserunt,</hi> inquit, <hi>aures
suas.</hi> Quid autem postea fecerint, passio Stephani
narrata declarat. Non erant surdi, sed fecerunt se
surdos. Quia enim aures patentes in corde non habebant,
violentia tamen verbi per aures carnis irruens,
etiam ipsis auribus cordis vim faciebat: clauserunt et
aures corporis, et ierunt ad lapides <note>(Act. VII, 56, 57)</note>.
Ecce aspides surdae, duriores lapidibus quibus incantatorem
suum lapidaverunt: non audierunt vocem incantantis, <hi>et medicamenti medicati a sapiente.</hi> 
 Quid est
medicamentum medicatum a sapiente? Forte medicamentum
confectum, dicat medicamentum medicatum.
An quaerimus ibi aliquid, quomodo jam si medicamentum
est, etiam medicatum sit? Medicamenta
erant in Prophetis, medicamenta erant in Lege, praecepta
ipsa omnia medicamenta erant; et hoc medicamentum
nondum erat medicatum: adventu Domini
medicatum est medicamentum; hoc illi ferre non potuerunt.
Quia enim non curabantur medicamento,
medicatum est ipsum medicamentum adventu Domini.
Jam Stephanus medicamentum medicatum incantabat;
hoc illi audire noluerunt: unde medicatum est medicamentum,
contra hoc aures clauserunt. Nam ibi hoc
fecerunt, ubi nominatus est Christus. Indignatio
eorum, sicut indignatio serpentis. Quid aures clauditis?
Exspectate, audite; et si potueritis, saevite. Quia
nolebant nisi saevire, noluerunt audire. Quod si audirent,
forte desaevirent. Indignatio eorum, sicut indignatio
serpentis.</p>
        </div3>
<div3>
          <head>9.</head>
          <p>
 Tales etiam istos patimur. Primo sibi veritatem
tenere videbantur: non cessavit Deus, non quievit.
In Ecclesia sua praedicata est veritas, in visceribus
matris aperta sunt eorum mendacia: patefactum
est quod lucet; demonstrata est civitas super montem
constituta, quae abscondi non potest, et lucerna posita
est super candelabrum, quae lucet omnibus qui
in domo sunt <note>(Matth. V, 14, 15)</note>. Ubi enim latet Ecclesia
Christi? ubi latet veritas Christi? Nonne ipse
est mons qui crevit ex minimo lapide, et implevit universam
faciem terrae <note>(Dan. II, 35)</note>? Convincuntur
hinc, non habent quod dicant contra Ecclesiam. Et
quid eis remansit? Quid nos quaeritis? quid nos vultis,
dicunt? recedite a nobis. Dicunt autem et suis: Nemo
cum illis loquatur, nemo illis conjungatur, nemo illos
audiat. Indignatio eorum, indignatio serpentium:
<pb n="0681"/> <hi>sicut aspidis surdae et obturantis aures suas, quae non
exaudiet vocem incantantium, et medicamenti,</hi> 
 hoc est
vocem medicamenti, <hi>medicati a sapiente.</hi> Nonne hinc
jam intelligitur quale medicamentum, quando vocem
dicit? Numquid medicamentum habet vocem? Est
quoddam medicamentum quod habet vocem. Medicamentum
portamus; vocem ejus audite, non quomodo
aspides surdae. <hi>Si vere utique justitiam loquimini, recta
judicate, filii hominum.</hi> Vox est <hi>medicamenti,</hi> et hoc <hi>medicati a sapiente.</hi> 
 Jam enim venit Christus qui impleret
Legem et Prophetas <note>(Matth. V, 17)</note>, qui veritatem
ipsam firmaret: in quibus duobus praeceptis
tota Lex pendet et Prophetae <note>(Id. XXII, 40)</note>.</p>
        </div3>
<div3>
          <head>10.</head>
          <p>
 An forte quaerimus aliquid et in eo quod dicitur
aspis ita aures claudere, ut unam earum in terram
premat, alteram cauda oppilet? Quid sibi vult hoc? In
cauda, posteriora utique intelliguntur; ergo praeterita,
quo jam tergum oportet ponere, ut in ea quae
nobis promittuntur intendamus: ergo nec ex praeterita
vita nostra, nec ex praesenti delectari debemus.
Hoc enim Apostolus monet dicens, <hi>Quem ergo aliquando
fructum habuistis in his in quibus nunc erubescitis <note>(Rom. VI, 21)</note>
          </hi>?
Revocat a recordandis cum
delectatione praeteritis, et cum quadam concupiscentia
fruendi, ne redeamus corde in Aegyptum. Quid de
praesentibus? quomodo jubet etiam ipsa contemni? <hi>Non respicientibus,</hi> 
 inquit, <hi>quae videntur, sed quae non
videntur. Quae enim videntur, temporalia sunt: quae
autem non videntur, aeterna <note>(II Cor. IV, 18)</note>
          </hi>. Item de
praesenti vita dicit: <hi>Si in hac vita tantum in Christo
sperantes sumus, miserabiliores sumus omnibus hominibus <note>(I Cor. XV, 19)</note>
          </hi>.
Obliviscere ergo praeterita,
quibus male vixisti; contemne praesentia, quibus
temporaliter vivis, ne te alligando, praesentia non
permittant pervenire ad futura. Si enim praesens vita
te delectat, aurem in terra posuisti: si tuis praeteritis
etiam retro labentibus delectaris, aurem de cauda
obturasti. Debes ergo ire in lucem, exire de tenebris,
audita voce medicamenti medicati a sapiente; ut jam
in luce ambulans, et exsultans dicas: <hi>Quae retro oblitus,
in ea quae ante sunt extentus <note>(Philipp. III, 13)</note>
          </hi>. Non
dixit: Quae retro oblitus, et ex praesentibus delectatus.
Cum dicit, <hi>Quae retro oblitus,</hi> non obturavit aurem
de cauda; cum dicit, <hi>In ea quae ante sunt extentus,</hi> his
et praesentibus non obsurduit: merito audiens, merito
praedicans, merito exsultat lingua ejus, praedicans veritatem
in luce nova, deposita vetere tunica. Et ad
hoc enim valet astutia serpentis, ad quam nos imitandam
Dominus exhortatur. Ait enim: <hi>Estote astuti sicut
serpentes <note>(Matth. X, 16)</note>
          </hi>. Quid est, <hi>astuti sicut serpentes?</hi> 
Offer omnia membra tua percutienti, dummodo
caput integrum serves. <hi>Caput viri, Christus <note>(I Cor.
XI, 3)</note>
          </hi>. Sed gravat quasi pondus corii cujusdam et
quasi senecta veteris hominis. Audi Apostolum dicentem, <hi>Exuentes vos veterem hominem, et induentes novum <note>(Coloss. III, 9, 10)</note>
          </hi>.
Et quomodo exuo, inquis,
veterem hominem? Imitare astutiam serpentis. Quid
<pb n="0682"/>
enim facit serpens, ut exuat se veterem tunicam?
Coarctat se per foramen angustum. Et ubi, inquis,
invenio hoc foramen angustum? Audi: <hi>Arcta et angusta
est via quae ducit ad vitam, et pauci sunt qui ingrediuntur
per eam <note>(Matth. VII, 14)</note>
          </hi>. Reformidas eam, et
non vis ambulare, quia pauci sunt? Ibi ponenda est
vetus tunica, et alibi poni non potest. Aut si vis vetustate
impediri, gravari, premi, noli ire per angustam.
Si autem gravaris vetustate quadam peccati tui
et praeteritae vitae, transire non potes. Quia ergo corpus
quod corrumpitur, aggravat animam <note>(Sap. IX, 15)</note>;
vel cupiditates corporales non premant, vel concupiscentiae
carnis exuantur. Unde exuuntur, nisi ieris
per angustam, nisi fueris astutus ut serpens?</p>
        </div3>
<div3>
          <head>11.</head>
          <p>
 <hi>[vers. 7.] Deus contrivit dentes eorum in ore
ipsorum.</hi> Quorum? Quibus indignatio est sicut similitudo
serpentis, et aspidis obturantis aures suas, ne
audiat vocem incantantium, et medicamenti medicati
a sapiente. Quid illis fecit Dominus? <hi>Contrivit dentes
eorum in ore ipsorum.</hi> Factum est; hoc primo factum
est, et modo fit. Sed sufficeret, fratres mei, ut diceretur, <hi>Deus contrivit dentes eorum.</hi> 
 Quare, <hi>in ore ipsorum?</hi> 
Nolebant audire legem, nolebant audire praecepta veritatis
a Christo Pharisaei, similes serpenti illi et
aspidi. Praeteritis enim suis peccatis delectabantur,
et praesentem vitam nolebant amittere, id est gaudia
terrena pro gaudiis aeternis. Unam aurem claudebant
ex delectatione praeteritorum, alteram ex delectatione
praesentium: ideo nolebant audire. Nam unde est
illud: <hi>Si dimiserimus eum, venient Romani, et tollent
nobis et locum et gentem <note>(Joan. XI, 48)</note>
          </hi>? Utique
nolebant perdere locum, ad terram colliserant
aurem suam; et ideo noluerunt audire verba illa
medicata a sapiente. Dictum est de illis et quod
avari erant et amatores pecuniae: et omnis vita
eorum, etiam praeterita, descripta est a Domino
in Evangelio. Qui legit diligenter Evangelium, invenit
unde illi ambas aures obturabant. Intendat Charitas
Vestra: Dominus quid fecit? <hi>Contrivit dentes eorum in
ore ipsorum.</hi> Quid est, <hi>in ore ipsorum?</hi> Ut ore suo
contra se pronuntiarent: coegit illos ore suo in se
sententiam dicere. Calumniari volebant ei propter
tributum: non dixit ille, Licet reddere tributum, aut,
non licet reddere. Et volebat dentes eorum, quibus
inhiabant ut morderent, conterere; sed in ore ipsorum
volebat. Si diceret, Solvatur Caesari tributum;
calumniarentur illi quod maledixisset genti Judaeorum,
eam tributariam faciendo. Ex peccato enim tributum
reddebant humiliati, sicut illis in Lege praedictum
erat. Tenemus illum, aiunt, maledictorem
gentis nostrae, si nos jusserit tributum persolvere: si
autem dixerit, Nolite solvere, tenemus eum quod
contradixerit nobis devotos esse Caesari. Talem bicipitem
laqueum quasi capiendo Domino posuerunt.
Sed ad quem venerant? Qui noverat conterere dentes
eorum in ore ipsorum. <hi>Ostendite mihi nummum,</hi> inquit.
<pb n="0683"/> <hi>Quid me tentatis, hypocritae?</hi> 
 De tributo solvendo
cogitatis? justitiam facere vultis? consilium justitiae
quaeritis? <hi>Si vere justitiam loquimini, recta judicate,
filii hominum.</hi> Nunc autem quia alia loquimini, alia
judicatis, hypocritae estis: <hi>quid me tentatis?</hi> Nunc
conteram dentes vestros in ore vestro: <hi>ostendite mihi
nummum.</hi> Et demonstraverunt ei. Et ille non dicit,
Caesaris est; sed interrogat, <hi>Cujus est?</hi> ut eorum
dentes in ore ipsorum conterantur. Quaerente quippe
illo cujus haberet imaginem et inscriptionem, illi
Caesaris dixerunt. Jam nunc Dominus conteret dentes
eorum in ore ipsorum. Jam respondistis, jam
contriti sunt dentes vestri in ore vestro. <hi>Reddite Caesari
quae Caesaris sunt, et Deo quae Dei sunt <note>(Matth. XXII,
17-21)</note>
          </hi>. Quaerit Caesar imaginem suam; reddite:
quaerit Deus imaginem suam; reddite. Non perdat ex
vobis Caesar nummum suum: non perdat Deus in vobis
nummum suum. Et illi non invenerunt quid responderent.
Missi enim erant ut calumniarentur ei:
et redierunt dicentes quod nemo possit ei respondere.
Unde? Quia contriti erant dentes eorum in ore
ipsorum.</p>
        </div3>
<div3>
          <head>12.</head>
          <p>
 Inde est et illud: <hi>In qua potestate ista facis? Et
ego interrogabo vos unum sermonem; respondete mihi.</hi> 
Et interrogavit de Joanne, unde esset baptismus
Joannis, de coelo, an ex hominibus; ut si quid responderent,
contra illos esset. Noluerunt dicere, Ex
hominibus, timentes homines ne lapidarentur ab eis,
eo quod Joannem prophetam haberent: dicere, De
coelo plus formidabant, ne faterentur ipsum Christum,
quia Joannes praedicaverat Christum. Coarctati utrinque,
ex hac parte et ex hac parte, qui parabant objicere
crimen responderunt ignorantiam; dixerunt: <hi>Nescimus 
 <note>(Marc. XI, 28-33)</note>
          </hi>. Calumniam enim praeparabant,
quando dixerunt, <hi>In qua potestate ista facis?</hi> 
ut si diceret, Christus sum, quasi arrogantem,
superbum, sacrilegum invaderent. Noluit dicere,
Christus sum; sed quaesivit de Joanne, qui dixerat
quod ipse esset Christus. Illi non sunt ausi reprehendere
Joannem, timentes ne a populo occiderentur:
non sunt ausi dicere, Verum dixit Joannes, ne diceretur
eis, Credite illi. Obmutuerunt, nescire se dixerunt:
jam mordere non valebant. Unde non valebant?
Jam occurrit vobis; contriti erant dentes eorum
in ore ipsorum.</p>
        </div3>
<div3>
          <head>13.</head>
          <p>
 Pharisaeo displicuit Dominus illi qui ad prandium
vocaverat, quod peccatrix mulier accesserit ei
ad pedes; et murmuravit adversus eum dicens: <hi>Si
esset hic propheta, sciret quae mulier illi accessit ad
pedes.</hi> O tu non propheta, unde scis quod nescierit
quae mulier illi accessit ad pedes? Quia non servabat
videlicet munditiam Judaeorum, quae a foris quasi
custodiebatur in carne, et exsulabat ex corde, hoc
de Domino suspicatus est. Dominus autem qui peccata
mulieris noverat, etiam cogitationes hospitis audiebat,
et respondit quae nostis. Et ne diu hinc loquar,
<pb n="0684"/>
tamen in ore ejus voluit conterere dentes ejus
Proposuit enim: <hi>Duo debitores erant cuidam feneratori:
unus quingentos debebat denarios, alius quinquaginta.
Non habebant ambo unde redderent; dimisit ambobus.
Quis eum plus dilexit?</hi> Ad hoc interrogat ille, ut ille
respondeat: ad hoc ille respondet, ut dentes ejus in
ore ejus conterantur. Respondit confusus, exclusus
est: admissa est illa ad percipiendam misericordiam,
quae irruperat in habitaculum alienum, sed non accesserat
ad Deum alienum <note>(Luc. VII, 39-50)</note>: <hi>Contrivit
Dominus dentes eorum in ore ipsorum.</hi> </p>
        </div3>
<div3>
          <head>14.</head>
          <p>
 <hi>Molas leonum confregit Dominus.</hi> Non tantum
aspidum. Quid de aspidibus? Aspides insidiosae volunt
venena immittere, et spargere, et insibilare.
Apertissime saevierunt gentes, et fremuerunt sicut
leones. <hi>Quare fremuerunt gentes, et populi meditati
sunt inania <note>(Psal. II, 1)</note>
          </hi>? Quando insidiabantur Domino, <hi>Licet dare tributum Caesari, an non licet?</hi> 
 aspides
erant, serpentes erant: contriti sunt dentes eorum in
ore ipsorum. Postea clamaverunt, <hi>Crucifige, crucifige <note>(Matth. XXVII, 23, et Joan. XIX, 6)</note>
          </hi>:
jam non est lingua
aspidis, sed fremitus leonis. Sed et <hi>molas leonum
confregit Dominus.</hi> Forte hic non vacat quod non addidit,
in ore eorum. Insidiantes enim captiosis interrogationibus,
cogebantur responsione sua vinci: isti
autem qui aperte saeviebant, numquid interrogationibus
convincendi erant? Tamen et eorum molae contritae
sunt: crucifixus resurrexit, ascendit in coelum,
glorificatus est Christus, adoratur ab omnibus gentibus,
adoratur ab omnibus regibus. Saeviant modo Judaei,
si possunt. Non saeviunt. <hi>Molas leonum confregit
Dominus.</hi> </p>
        </div3>
<div3>
          <head>15.</head>
          <p>
 Habemus et in haereticis hoc documentum et
experimentum, quia et ipsos invenimus esse serpentes
indignatione obsurdatos, nolentes audire medicamentum
medicatum a sapiente: et in ore ipsorum contrivit
Dominus dentes eorum. Quomodo saeviebant in
nos, reprehendendo quod quasi persecutores essemus,
excludendo illos de basilicis? Modo illos interroga:
Debent excludi haeretici de basilicis, an non debent?
Respondeant modo. Dicant non debere: repetunt
Maximianistae basilicas. Ne autem repetant Maximianistae
basilicas, dicunt debere. Quid est ergo quod
dicebatis adversum nos? An contriti sunt dentes vestri
in ore vestro? Quid nobis et regibus, inquiunt?
quid nobis et imperatoribus? Vos de imperatoribus
praesumitis. Quaero et ego: Quid vobis ad proconsules,
quos miserunt imperatores? quid vobis ad leges,
quas contra vos dederunt imperatores? Imperatores
communionis nostrae leges adversus omnes haereticos
dederunt: eos utique appellant haereticos, qui non
sunt communionis eorum, inter quos utique et vos
estis. Si verae sunt leges, valeant et in vos haereticos;
si falsae sunt leges, quare valent contra vestros haereticos?
Fratres, paululum advertite, et intelligite quod
diximus: quando egerunt causas suas adversus Maximianistas,
ut eos a se damnatos et schismaticos suis
ejicerent de locis, quae illi loca tenebant antiquitus,
et successerant episcopis decessoribus suis; volentes
<pb n="0685"/>
illos inde excludere, egerunt legibus publicis, ad
judices venerunt, dixerunt se catholicos, ut possent
excludere haereticos. Quare te dicis catholicum, ut
excludatur haereticus, et non potius es catholicus, ne
sis exclusus haereticus? Modo catholicus es, ut valeas
ad excludendum haereticum. Judex enim non posset
nisi legibus suis judicare. Dixerunt se catholicos; admissi
sunt agere: dixerunt illos haereticos; quaesivit
unde probaretur: lectum est concilium Bagaitanum,
ubi damnati sunt Maximianistae; insertum est Actis
proconsularibus, probatum est quod illi damnati non
deberent tenere basilicas, et pronuntiavit proconsul
ex lege. Ex qua lege? Quae lata est contra haereticos.
Si contra haereticos, et contra te. Quare, inquit, contra
me? non enim ego haereticus sum. Si tu haereticus
non es, falsae sunt illae leges: ab his enim imperatoribus
latae sunt, qui non sunt communionis tuae; omnes
qui non sunt communionis eorum, legibus suis
haereticos vocant. Non quaero ultrum verae an falsae;
sequestrata illa sit quaestio, si adhuc quaestio est: interim
secundum te modo interrogo, Verae leges sunt,
an falsae leges sunt? Si verae sunt, credatur eis: si
falsae sunt, quare uteris eis? Dixisti proconsuli: Catholicus
sum, exclude haereticum. Quaesivit ille unde
probaretur haereticus: protulisti concilium tuum,
ostendisti quod eum damnaveris. Ille vel connivens,
vel non intelligens, usus tamen est lege sicut judex:
et fecisti de judice quod de te non vis facere. Si enim
judex usus est lege imperatoris ad tuam suggestionem,
cur ea tu non uteris ad tuam correctionem?
Ecce ejecit haereticum tuum ex lege imperatoris sui:
quare te ex eadem lege non vis ut ejiciat? Replicamus
quod fecistis: ecce basilicae tenebantur a Maximianistis,
modo a vobis tenentur; exclusi sunt ex eis
Maximianistae: exstant jussiones proconsulum, exstant
memoriae Gestorum; apparitores accipiuntur, civitates
excitantur, pelluntur homines de locis suis. Quare?
Quia haeretici sunt. Qua lege pelluntur? Responde:
videamus si nondum contriti sunt dentes vestri in ore
vestro. Falsa lex est? Non valeat in haereticum tuum.
Vera lex est? Valeat et in te. Non est quod respondeant; <hi>Deus contrivit dentes eorum in ore ipsorum.</hi> 
Ideoque ubi non possunt lubrica fallacia serpere ut
aspides, aperta violentia fremunt ut leones. Prosiliunt
et saeviunt armatae turbae Circumcellionum; dant stragem
quantam possunt, quantamcumque possunt. Sed
et <hi>molas leonum confregit Dominus.</hi> </p>
        </div3>
<div3>
          <head>16.</head>
          <p>
 <hi>[vers. 8.] Spernentur tanquam aqua decurrens.</hi> 
Non vos terreant, fratres, quidam fluvii qui dicuntur
torrentes; hiemalibus aquis implentur: nolite timere;
post paululum transit, decurrit aqua, ad
tempus perstrepit, mox cessabit; diu stare non possunt.
Multae haereses jam emortuae sunt: cucurrerunt
in rivis suis quantum potuerunt, decurrerunt, siccati
sunt rivi, vix eorum memoria reperitur, vel
quia fuerint. <hi>Spernentur tanquam aqua decurrens.</hi> Sed
non solum ipsi: totum hoc saeculum ad tempus perstrepit,
et quaerit quem trahat. Omnes impii, omnes
<pb n="0686"/>
superbi, sonantes ad saxa superbiae suae quasi aquis
irruentibus et confluentibus, non vos terreant; hiemales
aquae sunt, semper manare non possunt: necesse
est decurrant in locum suum, in finem suum.
Et tamen de isto torrente saeculi bibit Dominus. Passus
est enim hic, ipsum torrentem bibit; sed in via
bibit, sed in transcursu, quia in via peccatorum non
stetit <note>(Psal. I, 1)</note>. Sed quid ait de illo Scriptura? <hi>De torrente in via bibet, propterea exaltabit caput 
 <note>(Psal.
CIX, 7)</note>
          </hi>: id est, propterea glorificatus est, quia mortuus
est; propterea resurrexit, quia passus est. Si
nollet bibere in via de torrente, non moreretur; si
non moreretur, non resurgeret; si non resurgeret,
non glorificaretur. Ergo, <hi>de torrente in via bibet,
propterea exaltabit caput.</hi> Exaltatum est jam caput nostrum:
sequantur eum membra sua. <hi>Spernentur tanquam
aqua decurrens. Intendit arcum suum, donec infirmentur.</hi> 
Minae Dei non cessant: arcus Dei, minae Dei.
Intenditur arcus, nondum ferit. <hi>Intendit arcum suum,
donec infirmentur.</hi> Et multi infirmati sunt ipsius intentione
arcus territi. Nam hinc infirmatus est ille
qui dixit: <hi>Quid me jubes facere? Ego sum,</hi> inquit, <hi>Jesus Nazarenus, quem tu persequeris 
 <note>(Act. IX, 6, 5)</note>
          </hi>.
Qui clamabat de coelo, arcum tendebat. Multi ergo
qui fuerunt inimici, infirmati sunt, et conversi noluerunt
erigere diu cervices suas adversus perseverantiam
extenti arcus. Nam sic infirmatus est et ille
qui ait, ne timeamus infirmari: <hi>Quando infirmor, tunc
potens sum.</hi> Et cum oraret a se tolli stimulum carnis,
quid ei responsum est? <hi>Virtus in infirmitate perficitur <note>(II Cor. XII, 10, 9)</note>
          </hi>.
 <hi>Intendit arcum suum, donec infirmentur.</hi> </p>
        </div3>
<div3>
          <head>17.</head>
          <p>
 <hi>[vers 9.] Sicut cera liquefacta auferentur.</hi> Dicturus
enim eras: Non omnes sic infirmantur, quomodo
ego, ut credant; perseverant multi in malo suo et in
malitia sua. Et de ipsis nihil timeas: <hi>Sicut cera liquefacta
auferentur.</hi> Non contra te stabunt, non perdurabunt:
igne quodam concupiscentiarum suarum peribunt.
Est enim hic quaedam poena occulta: de illa
dicturus est modo Psalmus usque in finem. Pauci sunt
versus: intenti estote. Est quaedam poena futura,
gehennae ignis, ignis aeternus. Futura enim poena
duas species habet. Aut inferorum est, ubi ardebat
dives ille, qui volebat sibi stillam aquae stillari in linguam
de digito pauperis, quem ante januam suam
contempserat, quando ait: <hi>Quoniam crucior in hac
flamma <note>(Luc. XVI, 24)</note>
          </hi>. Et altera est illa in fine, de
qua audituri sunt: qui ad sinistram ponendi sunt: <hi>Ite in ignem aeternum, qui praeparatus est diabolo et
angelis ejus 
 <note>(Matth. XXV, 41)</note>
          </hi>. Illae poenae manifestae
erunt eo tempore, quando exitum fuerit ex hac vita,
aut finito saeculo perventum ad resurrectionem mortuorum.
Modo ergo nulla poena est, et prorsus impunita
sinit Deus peccata usque ad illum diem? Est et
hic quaedam poena occulta; de ipsa modo tractatur.
Hanc vult commendare Spiritus Dei: hanc intelligamus,
hanc caveamus, hanc evitemus, et in illas
multum terribiles non incidemus. Forte dicturus est
<pb n="0687"/>
mihi aliquis: Sunt et hic poenae, carceres, exsilia,
tormenta, mortes, diversa genera dolorum et tribulationum.
Sunt quidem et ista, et Dei judicio dispensantur;
sed multis ad probationem, multis ad damnationem.
Videmus tamen aliquando in his poenis
justos affligi, et ab his poenis injustos esse alienos:
unde nutaverunt pedes illi, qui postea gratulatus ait, <hi>Quam bonus Israel Deus rectis corde! Mei autem pene
commoti sunt pedes, quia zelavi in peccatoribus, pacem
peccatorum intuens.</hi> 
 Viderat enim felicitatem malorum,
et delectatus erat esse malus, videns regnare malos,
bene illis esse, abundare eos in omni copia rerum
temporalium, qualia adhuc ipse parvulus desiderabat
a Domino: et nutaverunt illi pedes, usquequo videret
quid in finem vel sperandum vel timendum sit.
Ait enim in eodem psalmo: <hi>Hoc labor est ante me,
donec introeam in sanctuarium Dei, et intelligam in
novissima <note>(Psal. LXXII, 1, 2, 3, 16, 17)</note>
          </hi>. Non ergo
poenas inferorum, non poenas illius post resurrectionem
ignis aeterni, non poenas istas quae adhuc in hoc
saeculo promiscuae sunt justis et injustis, et plerumque
graviores justorum quam injustorum: sed nescio
quam poenam praesentis vitae vult commendare Spiritus
Dei. Advertite, audite hoc me dicturum quod
noveratis: sed dulcius est cum in Psalmo ostenditur,
qui obscurus antequam ostenderetur, putabatur. Ecce
enim profero quae jam noveratis: sed quia inde proferuntur,
ubi nondum ea videbatis, fit ut etiam nota
tanquam nova delectent. Audite poenam impiorum: <hi>Sicut cera,</hi> 
 inquit, <hi>liquefacta auferentur.</hi> Dixi per
concupiscentias suas hoc eis fieri. Concupiscentia
mala, quasi ardor est et ignis. Ignis consumit vestem,
libido adulterii non consumit animam? De cogitato
adulterio cum loqueretur Scriptura ait: <hi>Alligabit
quis ignem in sinu suo, et vestimenta sua non
comburet?</hi> Gestas in sinu prunas, perforatur tunica:
gestas in cogitatione adulterium, et integra est anima <note>(Prov. VI, 27-29)</note> 
?</p>
        </div3>
<div3>
          <head>18.</head>
          <p>
 Sed istas poenas pauci vident: propterea eas
maxime commendat Spiritus Dei. Audi Apostolum
dicentem: <hi>Tradidit illos Deus in concupiscentias cordis
eorum.</hi> Ecce ignis, a cujus facie tanquam cera liquescunt:
solvuntur enim a quadam constantia castitatis;
propterea et ipsi euntes in libidines suas, soluti
et fluxi dicuntur. Unde fluxi? unde soluti? Ab igne
concupiscentiarum. <hi>Tradidit illos Deus in concupiscentias
cordis eorum, ut faciant quae non conveniunt, repletos
omni iniquitate.</hi> Et enumerat multa quae peccata
sunt, et poenas dicit esse peccatorum. Nam dicit
primam poenam superbiam: imo non poenam, sed
primum peccatum superbiam. Primum peccatum superbia
est: ultima poena est ignis aeternus, aut ignis
infernus; jam enim damnatorum. Inter illud primum
peccatum et hanc ultimam poenam, media quae sunt,
et peccata sunt et poenae. Tam multa enim dicit Apostolus
fieri ab eis, quae peccata sunt detestabilia;
et tamen poenas eas dicit. <hi>Propter hoc,</hi> inquit, <hi>Deus
<pb n="0688"/>
tradidit eos in concupiscentias cordis eorum, in immunditiam,
ut faciant quae non conveniunt.</hi> Et ne putaret
quisquam ipsis poenis tantum se affligi quibus modo
delectatur, et non timeret quod venturum est in fine,
commemoravit ultimam poenam: <hi>Qui cum justitiam
Dei cognovissent, non intellexerunt,</hi> inquit, <hi>quoniam
qui ea agunt, digni sunt morte; non solum qui faciunt,
sed etiam qui consentiunt facientibus. Qui ea agunt digni
sunt morte:</hi> quae? Quae superius enumeravit in poenis
esse: nam <hi>tradidit illos Deus,</hi> dixit, <hi>in concupiscentias
cordis eorum, ut faciant quae non conveniunt.</hi> Ut
adulter sit, jam poena est; ut mendax, ut avarus,
ut fraudulentus, ut homicida, jam poenae sunt. Cujus
peccati poenae? Prioris apostasiae, illius superbiae: <hi>Initium peccati hominis apostatare a Deo;</hi> 
 et <hi>initium
omnis peccati superbia <note>(Eccli. X, 14, 15)</note>
          </hi>. Propterea ipsum
peccatum prius dixit: <hi>Qui cum cognovissent Deum, non
ut Deum glorificaverunt, aut gratias egerunt; sed evanuerunt
in cogitationibus suis, et obscuratum est insipiens
cor eorum.</hi> Jam ista poena est obscuratio cordis.
Sed unde contigit? <hi>Dicentes enim se esse sapientes,
stulti facti sunt <note>(Rom. I, 21-29)</note>
          </hi>. Quia a se habere dicebant
quod a Deo acceperant; aut si cognoverunt a
quo acceperunt, non eum glorificaverunt a quo se
accepisse cognoverunt; hoc est, <hi>Dicentes se esse
sapientes.</hi> Et ibi statim poena secuta est: <hi>Stulti facti
sunt, et obscuratum est insipiens cor eorum. Dicentes se
esse sapientes, stulti facti sunt.</hi> Parva ista poena est?
Ut de ista sola loquamur, obscuratio cordis, excaecatio
mentis parva est poena? Si quis furtum faciens,
statim oculum perdidisset, omnes dicerent Deum praesentem
vindicasse. Oculum cordis amisit, et ei pepercisse
putatur Deus! <hi>Sicut cera liquefacta auferentur.</hi> </p>
        </div3>
<div3>
          <head>19.</head>
          <p>
 <hi>Supercecidit ignis, et non viderunt solem.</hi> Videtis
quomodo dicit quamdam poenam obscurationis. <hi>Ignis supercecidit:</hi> 
 ignis superbiae, ignis fumosus,
ignis concupiscentiae, ignis iracundiae. Quantus ignis
est? Super quem ceciderit, non videbit solem. Ideo
dictum est: <hi>Non occidat sol super iracundiam vestram <note>(Ephes. IV, 26)</note>
          </hi>.
Ergo, fratres, ignem malae concupiscentiae
timete, si non vultis liquefieri sicut cera, et
perire a facie Dei. Supercadit enim ignis iste, et solem
non videbitis. Quem solem? Non istum quem tecum
vident et pecora, et muscae, et boni et mali;
quia facit solem suum oriri super bonos et malos <note>(Matth. V, 45)</note>.
Sed est alius sol, de quo dicturi sunt
illi, <hi>Et sol non ortus est nobis; transierunt omnia illa
tanquam umbra. Ergo erravimus a via veritatis, et justitiae
lumen non luxit nobis, et sol non ortus est nobis <note>(Sap. V, 6, 9)</note>
          </hi>.
Quare, nisi quia <hi>supercecidit ignis, et
non viderunt solem?</hi> Vicit illos concupiscentia carnis.
Et ista concupiscentia unde venit? Attendite. De traduce
natus es cum eo quod vincas: noli tibi hostes
addere, vince cum quo natus es. Ad stadium vitae
hujus cum illo venisti, congredere cum eo qui tecum
processit. Ipso non victo, quare provocas catervas
concupiscentiarum? Delectatio enim carnalis, fratres,
cum homine nascitur. Sed qui bene eruditur, cito videt
<pb n="0689"/>
hostem suum, et aggreditur et luctatur, et cito
vincit: idoneus est enim nondum crescentibus hostibus.
Qui autem illam concupiscentiam, cum qua de
peccati propagine natus est, contemnit vincere, et
multas adhuc excitat exseritque libidines, difficulter
eas superat, et adversus se ipse divisus, igne proprio
concrematur. Ne itaque speres quasi illas solas
poenas futuras; praesentes vide. <hi>Supercecidit ignis, et
non viderunt solem.</hi> </p>
        </div3>
<div3>
          <head>20.</head>
          <p>
 <hi>[vers. 10] Priusquam producat spinas vestras rhamnus,
tanquam viventes tanquam in ira combibet eos.</hi> Quid
est rhamnus? Spinarum genus est, densissimae quaedam
spinae esse dicuntur. Primo herba est; et cum herba
est, mollis et pulchra est: ibi sunt tamen spinae
postea processurae. Modo ergo delectant peccata, et
quasi non compungunt. Herba est rhamnus, et modo
tamen est spina. <hi>Priusquam producat spinas rhamnus:</hi> 
priusquam miserarum delectationum et voluptatum
manifesta tormenta procedant. Interrogent se qui aliquid
amant, et ad id pervenire non possunt; videant
si non cruciantur desiderio: et cum pervenerint ad
id quod illicite desiderant, attendant si non cruciantur
timore. Videant ergo hic poenas suas, antequam
veniat illa resurrectio, cum in carne resurgentes non
immutabuntur. Omnes enim resurgemus, sed non
omnes immutabimur <note>(I Cor. XV, 51)</note>. Habebunt quippe
corruptionem carnis in qua doleant, non in qua moriantur;
alioqui et illi dolores finirentur. Tunc spinae
illius rhamni, id est, dolores omnes et compunctiones
tormentorum producentur. Quales spinas patientur
illi qui dicturi sunt: <hi>Hi sunt quos aliquando habuimus
in risum <note>(Sap. V, 3)</note>
          </hi>? Spinas compunctionis poenitentiae,
sed serae et infructuosae, sicut spinarum sterilitas.
Poenitentia hujus temporis, dolor medicinalis
est: poenitentia illius temporis, dolor poenalis est.
Non vis illas pati spinas? Hic compungere spinis poenitentiae,
ut facias quod dictum est: <hi>Conversus sum
in aerumna, cum configeretur spina. Peccatum meum
cognovi, et iniquitatem meam non operui. Dixi: Pronuntiabo
adversus me delictum meum Domino; et tu
remisisti impietatem cordis mei <note>(Psal. XXXI, 4-6)</note>
          </hi>. Modo
fac, modo compungere; non in te fiat quod dictum
est de quibusdam detestabilibus, <hi>Discissi sunt, nec
compuncti sunt <note>(Psal. XXXIV, 16)</note>
          </hi>. Attendite qui <hi>discissi sunt, nec compuncti sunt.</hi> Videtis discissos, et
non videtis compunctos. Ecce praeter Ecclesiam sunt,
et non eos poenitet, ut rideant unde discissi sunt.
Producet postea spinas eorum rhamnus. Nolunt modo
habere compunctionem medicinalem; habebunt postea
poenalem. Sed etiam modo, priusquam producat
spinas rhamnus, supercecidit ignis qui eos non permittit
videre solem, qui eos adhuc viventes in ira
Dei combibit: ignis concupiscentiarum malarum, honorum
vanorum, superbiae, avaritiae suae; et quidquid
eos premit ne cognoscant veritatem, ne victi
videantur, ne subjiciat illos vel ipsa veritas. Quid
enim gloriosius, fratres quam subjici et vinci a veritate?
Superet te veritas volentem; nam et invitum
<pb n="0690"/>
ipsa superabit. Ergo ille ignis concupiscentiarum malarum,
qui supercecidit ut non videant solem, combibit
rhamnum, priusquam producat spinas eorum:
id est, occultat eorum malam vitam, priusquam pariat
eadem vita manifestos in fine cruciatus; sed in
ira Dei occultat rhamnum ignis iste. Non enim parva
poena est quod modo non vident solem, nec spinas
poenarum credunt ex hac vita mala sibi postea processuras.
Vos enim, inquit, rhamnus estis; quem
rhamnum, id est vos ipsos, viventes, id est adhuc
in hac vita constitutos, priusquam in futuro judicio
spinas poenarum vestrarum manifestas producat, nunc
in ira combibit, id est, quasi absorbendo apparere
non sinit. Hic itaque ordo verborum, quantum puto,
planius ita contexitur: <hi>Supercecidit ignis, et non viderunt
solem:</hi> qui ignis <hi>tanquam in ira, tanquam viventes
vos rhamnum combibit, priusquam producat spinas vestras:</hi> 
id est, vos ipsos quos rhamnum invenit, combibit
ante mortem, priusquam idem rhamnus spinas
vestras post mortem in illa poenali resurrectione producat.
Quare autem non dixit, viventes, sed, <hi>tanquam
viventes,</hi> nisi quia falsa est haec vita impiorum? Neque
enim vivunt, sed vivere sibi videntur. Et quare
non, in ira, sed, <hi>tanquam in ira,</hi> nisi quia tranquillus
hoc facit Deus? Nam et hoc scriptum est: <hi>Tu autem
Domine virtutum cum tranquillitate judicas <note>(Sap.
XII, 18)</note>
          </hi>. Ille ergo et cum minatur, non irascitur. Neque
enim perturbatur, sed tanquam irascitur, quia
punit et vindicat. Et qui corrigi nolunt, tanquam vivunt,
sed non vivunt. Vindicta enim primi peccati, et
eorum quae addiderunt, manet super eos: et ipsa vocatur
ira Dei, quia de judicio Dei venit. Unde Dominus
de non credente ait: <hi>Sed ira Dei manet super eum <note>(Joan. III, 36)</note>
          </hi>.
Cum ira enim Dei mortales nascimur.
Unde dicit Apostolus: <hi>Fuimus et nos aliquando natura
filii irae, sicut et caeteri <note>(Ephes. II, 3)</note>
          </hi>. Quid est, <hi>natura filii irae,</hi> 
 nisi quia portamus nobiscum poenam
primi peccati? Sed si convertamus nos, aufertur ira,
praebetur gratia. Non vis converti, addis etiam super
id quod natus es: tanquam in ira combiberis in praesenti
tempore.</p>
        </div3>
<div3>
          <head>21.</head>
          <p>
 <hi>[vers. 11.]</hi> Agnoscite ergo istam poenam, et
gaudete vos non esse in hac poena omnes qui proficitis,
omnes qui intelligitis et amatis veritatem, omnes
qui plus in vobis vultis victoriam veritatis quam vestram,
qui non clauditis adversus veritatem aures vestras,
de praesentium delectatione et de praeteritorum
recordatione, ne sitis canis reversus ad suum vomitum <note>(II Petr. II, 22)</note>.
Omnes tales qui estis, videte
poenas eorum qui tales non sunt, et gaudete. Adhuc
inferorum poenae non venerunt, adhuc ignis aeternus
non venit: comparet qui proficit in Deo se modo cum
impio, caecum cor cum illuminato corde; comparate
duos, videntem et non videntem in carne. Et quid
magnum est visio carnis? Numquid Tobias habebat
carneos oculos? Filius ipsius habebat, et ilie non habebat;
et viam vitae caecus videnti ostendebat <note>(Tob.
IV, 1)</note>. Ergo istam poenam quando videtis, gaudete
quia in illa non estis. Propterea dicit Scriptura: <hi>Laetabitur
<pb n="0691"/>
justus, cum viderit vindictam.</hi> Non illam futuram;
nam vide quid sequitur: <hi>Manus suas lavabit in
sanguine peccatoris.</hi> Quid est hoc? Intendat Charitas
Vestra. Numquid quando feriuntur homicidae, debent
illuc innocentes ire, et lavare manus suas? Sed quid
est, <hi>in sanguine peccatoris lavabit manus suas?</hi> Justus
quando videt poenam peccatoris, proficit ipse: et
mors alterius valet ad vitam alterius. Si enim spiritualiter
sanguis currit de his qui intrinsecus moriuntur,
tu videns talem vindictam, lava illic manus tuas;
de caetero mundius vive. Et quomodo lavabit manus
suas, si justus est? Quid enim habet in manibus quod
lavetur, si justus est? Sed justus ex fide vivit <note>(Rom.
I, 17)</note>. Justos ergo dixit fideles: et ex quo jam credidisti,
jam incipis vocari justus. Facta est enim dimissio
peccatorum. Etsi de ista residua vita quaedam peccata
tua sunt, quae non possunt nisi tanquam aqua
de mari in sentinam influere: tamen quia credidisti;
cum videris eum qui omnino aversus est a Deo occidi
in illa caecitate, supercadente illo igne non videre solem,
tu qui jam per fidem vides Christum, ut videas
per speciem, quia justus ex fide vivit, attende impium
morientem, et purga te a peccatis. Ita lavabis
quodammodo manus tuas in sanguine peccatoris. <hi>Manus</hi> 
ergo <hi>suas lavabit in sanguine peccatoris.</hi> </p>
        </div3>
<div3>
          <head>22.</head>
          <p>
 <hi>[vers. 12.] Et dicet homo: Si ergo fructus justo.</hi> 
Ecce antequam veniat quod promittitur, antequam
detur vita aeterna, antequam impii projiciantur
in ignem aeternum, hic in hac vita est fructus justo.
Qui fructus? <hi>Spe gaudentes, in tribulatione patientes <note>(Id. XII, 12)</note>
          </hi>.
Qui fructus justo? <hi>Gloriamur in tribulationibus:
scientes quia tribulatio patientiam operatur,
patientia autem probationem, probatio vero spem, spes
autem non confundit; quia charitas Dei diffusa est in
cordibus nostris per Spiritum sanctum, qui datus est nobis <note>(Id. V, 3-5)</note>
          </hi>.
Gaudet ebriosus, et non gaudet justus?
In charitate est fructus justo. Miser ille, etiam
cum se inebriat: beatus iste, etiam cum esurit et sitit.
Illum ingurgitat vinolentia; istum spes pascit. Videat
ergo illius poenam, suum gaudium, et cogitet
Deum. Qui tale gaudium modo dedit de fide, de spe,
de charitate, de veritate Scripturarum suarum, quale
praeparat in finem! In via sic pascit, in patria quomodo
saginabit! <hi>Et dicet homo: Si ergo est fructus justo.</hi> 
Credant qui vident, et videant et intelligant. <hi>Laetabitur
justus, cum viderit vindictam.</hi> Si autem non
habet oculos unde videat vindictam, contristabitur,
nec corrigetur ex illa. Si autem videt illam, videt
quid intersit inter contenebratum oculum cordis, et
oculum illuminatum cordis; inter refrigerium castitatis,
et flammam libidinis; inter securitatem spei, et
oculum illuminatum cordis; inter refrigerium castitatis,
et flammam libidinis; inter securitatem spei, et
timorem facinoris. Cum viderit hoc, discernat se, et
lavet manus suas in sanguine ipsius. Proficiat ex comparatione,
et dicat, <hi>Ergo est fructus justo: ergo est
Deus judicans eos in terra:</hi> nondum in illa vita, nondum
in igne aeterno, nondum apud inferos, sed hic
in terra. Ecce dives ille adhuc induitur purpura et
bysso, et adhuc epulatur quotidie splendide. Nondum
<pb n="0692"/>
produxit spinas rhamnus; nondum dicit, <hi>Crucior
in hac flamma <note>(Luc. XVI, 19, 24)</note>
          </hi>: sed jam est mentis
caecitas, jam oculus mentis exstinctus est. Si caecus
oculis carnis ad mensam suam quamlibet opimam discumberet,
miserum eum diceres: caecus interius,
panem Christum non videt, et beatus est? Hoc non
dicit nisi pariter caecus. <hi>Ergo est fructus justo: ergo
est Deus judicans eos in terra.</hi> </p>
        </div3>
<div3>
          <head>23.</head>
          <p>
 Si aliquanto prolixiores fuimus, date veniam.
Exhortamur vos in nomine Christi, ut haec quae audistis,
ad fructum cogitetis. Quia et praedicare veritatem
nihil est, si cor a lingua dissentiat; et audire veritatem,
nihil prodest, si homo non super petram aedificet.
Qui aedificat super petram, ipse est qui audit et
facit: qui autem audit et non facit, aedificat super
arenam <note>(Matth. VII, 24, 26)</note>: qui nec audit nec facit,
nihil aedificat. Sed quomodo qui aedificat super arenam,
ruinam sibi aedificat; sic ille qui non aedificat
super petram, veniente fluvio, sine domo rapitur. Non
est quod facere, nisi et aedificare et super petram
aedificare; id est, et audire et facere. Nec alius dicat:
Utquid procedo ad ecclesiam? ecce qui quotidie ad
ecclesiam procedunt, non faciunt quod audiunt. Faciunt
tamen ut audiant; sic possunt facere ut audiant
et faciant: tu autem quantum longe es a faciendo,
qui tantum fugis ab audiendo? Sed ego, inquit, non
aedifico super arenam. Nudum te inventurus est fluvius:
numquid ideo te non ablaturus est? numquid
ideo pluvia non necabit? numquid venti propterea
non abripient! Ergo veniam et audiam. Sed cum audieris,
fac. Nam si audieris, et non feceris, aedificasti
quidem, sed super arenam. Quia ergo sine aedificio
constituti, nudi sumus, in aedificio autem super arenam
posito sub ruina sumus; restat ut super petram
aedificemus, et quod audivimus faciamus.
</p>
        </div3>
      </div1>



<div1>
        <head>IN PSALMUM LVIII ENARRATIO.</head>
        <head>SERMO I. <hi>De prima parte Psalmi.</hi> </head>
<div3>
          <head>1.</head>
          <p>
 <hi>[vers. 1.]</hi> Sicut solet Scriptura Psalmorum mysteria
in titulis ponere, et frontem Psalmi sublimitate
sacramenti decorare, ut sciamus qui intraturi sumus,
cum tanquam super postem quid intus agatur legerimus,
vel cujus domus sit, vel quisnam sit illius praedii
possessor: ita et in hoc psalmo scriptus est titulus de
titulo. Habet enim, <hi>In finem, ne corrumpas ipsi David
in tituli inscriptionem.</hi> Hoc est quod dixi, titulus de
titulo. Quaenam enim sit tituli hujus inscriptio quam
corrumpi vetat, Evangelium nobis indicat. Nam cum
Dominus crucifigeretur, titulus inscriptus est a Pilato
et positus, <hi>Rex Judaeorum,</hi> tribus linguis hebraea,
graeca, et latina <note>(Luc. XXIII, 38)</note>: quae linguae toto
orbe maxime excellunt. Igitur si rex Judaeorum crucifixus
est, et Judaei regem suum crucifixerunt; crucifigendo
eum etiam regem Gentium fecerunt, magis
quam occiderunt. Et quidem quantum in illis fuit,
perdiderunt Christum, sed sibi, non nobis; et mortuus
<pb n="0693"/>
est ille pro nobis, et sanguine suo redemit nos.
Et modo non est corruptus titulus: quia ille rex est,
non solum Gentium, sed etiam ipsorum Judaeorum.
Quid enim? Quia contradixerunt, ideo regis sui dominationem
evertere potuerunt? Rex est et supra illos.
Nam ille rex virgam ferream gerit, qua et regit et
frangit. <hi>Ego,</hi> inquit, <hi>constitutus sum rex ab eo super
Sion montem sanctum ejus, praedicans praeceptum Domini.
Dominus dixit ad me: Filius meus es tu, ego
hodie genui te. Postula a me, et dabo tibi gentes haereditatem
tuam, et possessionem tuam terminos terrae.
Reges eos in virga ferrea, et tanquam vas figuli conteres
eos <note>(Psal. II, 6-9)</note>
          </hi>. Quos reget? quos conteret?
Reget obedientes, conteret resistentes. Ergo, <hi>Ne corrumpas,</hi> 
optime et prophetice: quandoquidem et illi
Judaei suggesserunt tunc Pilato, et dixerunt, <hi>Noli
scribere rex Judaeorum, sed</hi> scribe, <hi>quia ipse se dixit
regem Judaeorum;</hi> nam iste titulus, inquiunt, confirmavit
illum regem nobis. Et Pilatus: <hi>Quod scripsi, scripsi <note>(Joan. XIX, 21)</note>
          </hi>.
Et impletum est, <hi>Ne corrumpas.</hi> </p>
        </div3>
<div3>
          <head>2.</head>
          <p>
 Nec iste solus psalmus habet hujusmodi inscriptionem,
ut titulus non corrumpatur. Aliquot psalmi
sic praenotati sunt <note>(Psal. LVI-LVIII)</note>, sed tamen in
omnibus passio Domini praenuntiatur. Ergo et hic
intelligamus Domini passionem, et loquatur nobis
Christus caput et corpus. Sic semper, aut prope semper
audiamus voces Christi de Psalmo, ut non solum
intueamur caput illud unum mediatorem Dei et hominum,
hominem Christum Jesum <note>(I Tim. II, 5)</note>;
qui etiam secundum divinitatem in principio erat
Verbum, Deus apud Deum, quod Verbum caro factum
est, et habitavit in nobis <note>(Joan. I, 1, 14)</note>, caro ex semine
Abraham, ex semine David de Maria virgine <note>(Matth. I, 1)</note>:
non ergo illum solum qui est caput nostrum
cogitemus, quando audimus Christum loqui;
sed cogitemus Christum caput et corpus, totum integrum
quemdam virum. Nobis enim dicitur, <hi>Vos autem
estis corpus Christi et membra <note>(I Cor. XII, 27)</note>
          </hi>, ab apostolo
Paulo. Et de illo dicitur ab eodem Apostolo
quia est caput Ecclesiae <note>(Ephes. I, 22, et Coloss. I, 18)</note>.
Si ergo ille caput, nos corpus; totus Christus caput
et corpus. Aliquando enim invenis verba quae non
congruant capiti, et nisi ea coaptaveris corpori, nutabit
intellectus tuus: rursus invenis verba quae non
apta sunt corpori, et Christus tamen loquitur. Ibi non
timendum est ne erret quisque; cito enim pergit ut
capiti aptet quod videt corpori non convenire. Ipse
denique in cruce pendens, ex persona corporis locutus
est: <hi>Deus meus, Deus meus, respice in me, quare
me dereliquisti <note>(Psal. XXI, 2, et Matth. XXVII, 46)</note>
          </hi>?
Non enim dereliquerat Christum, a quo derelictus
non est. Aut vero sic ad nos venit, ut illum desereret;
aut sic illum misit, ut ab illo discederet? Sed quia
homo desertus est a Deo, Adam ille peccans, qui cum
soleret gaudere ad faciem Dei, conscientia peccati
deterritus fugit a gaudio suo <note>(Gen. III, 8)</note>; et vere
dereliquit illum Deus, quia ipse deseruit Deum: ex
quo Adam Christus cum carnem accepisset, hoc ex
persona ipsius carnis ait, quia tunc vetus homo noster
<pb n="0694"/>
simul confixus est cruci cum illo <note>(Rom. VI, 6)</note>.</p>
        </div3>
<div3>
          <head>3.</head>
          <p>
 Audiamus ergo quod sequitur: <hi>Quando misit
Saül, et custodivit domum ejus, ut eum interficeret.</hi> 
Hoc non ad crucem Domini, sed tamen ad passionem
Domini pertinet. Crucifixus enim Christus, et mortuus,
et sepultus est. Erat ergo illa sepultura tanquam
domus: ad quam custodiendam misit regnum
Judaeorum, quando custodes adhibiti sunt sepulcro
Christi <note>(Matth. XXVII, 66)</note>. Est quidem historia in
Scriptura Regnorum, quando misit Saül ad custodiendam
domum, ut interficeret David <note>(I Reg. XIX,
11)</note>: sed quantum inde sumpsit qui Psalmum scripsit,
tantum debemus discutere cum titulum Psalmi
tractamus. Hoc nobis significare tantum voluit, quia
missum est ad domum ut custodiretur, et ille interficeretur?
Quomodo ergo ad hoc custodita est domus,
si David figurabat Christum, ut Christus interficeretur;
quando in sepultura Christus positus non est,
nisi in cruce interfectus? Refer hoc ergo ad corpus
Christi; quia interficere Christum erat, tollere nomen
Christi ne crederetur in Christum, dum mendacium
praevaleret custodum, qui corrupti sunt ut dicerent
quia cum dormirent, venerunt discipuli ejus, et
abstulerunt eum <note>(Matth. XXVIII, 13)</note>. Hoc est vere
Christum velle interficere, nomen resurrectionis ejus
exstinguere, ut mendacium Evangelio praeferretur.
Sed quomodo illud non effecit Saül, ut interficeret
David; sic hoc nec potuit regnum Judaeorum efficere,
ut plus valeret testimonium custodum dormientium,
quam Apostolorum vigilantium. Quid enim edocti
sunt custodes ut dicerent? Damus vobis, inquiunt,
quantum vultis pecuniae; et dicite quia cum dormiretis,
venerunt discipuli ejus, et abstulerunt eum. Ecce
quales testes mendacii contra veritatem et resurrectionem
Christi inimici ejus per Saül figurati produxerunt.
Interroga, infidelitas, testes dormientes;
respondeant tibi quid actum sit in sepulcro. Qui si
dormiebant, unde scierunt? Si vigilabant, fures quare
non tenuerunt? Dicat ergo quod sequitur.</p>
        </div3>
<div3>
          <head>4.</head>
          <p>
 <hi>[vers. 2.] Erue me de inimicis meis, Deus meus,
et ab insurgentibus super me redime me.</hi> Factum est hoc
in carne Christi, fit et in nobis. Neque enim cessant
inimici nostri, diabolus et angeli ejus, insurgere super
nos quotidie, et illudere velle infirmitati et fragilitati
nostrae, deceptionibus, suggestionibus, tentationibus,
et quibuscumque laqueis irretire, cum in terra
adhuc vivimus. Sed vox nostra vigilet ad Deum, et
clamet in membris Christi, sub capite in coelo constituto: <hi>Erue me de inimicis meis, Deus meus, et ab
insurgentibus super me redime me.</hi> </p>
        </div3>
<div3>
          <head>5.</head>
          <p>
 <hi>[vers. 3.] Erue me de operantibus iniquitatem, et
de viris sanguinum salvum me fac.</hi> Erant illi quidem
viri sanguinum, qui justum occiderunt, in quo nullam
culpam invenerunt: erant illi viri sanguinum,
quia cum vellet alienigena lotis manibus dimittere
Christum, clamaverunt, <hi>Crucifige, crucifige:</hi> erant
viri sanguinum, quibus cum jam objiceretur crimen
sanguinis Christi, responderunt, propinantes posteris
<pb n="0695"/>
suis, <hi>Sanguis ejus super nos, et super filios nostros <note>(Matth. XXVII, 23, 25)</note>
          </hi>.
Sed nec in ejus corpus exsurgere
viri sanguinum cessaverunt, nam et post resurrectionem
ascensionemque Christi, persecutiones
passa est Ecclesia; et illa quidem primo quae effloruit
de gente Judaeorum, de qua et Apostoli nostri
fuerunt. Ibi primo Stephanus lapidatus est <note>(Act. VII,
58)</note>, et quod vocabatur accepit. Stephanus enim
Corona dicitur. Humiliter lapidatus, sed sublimiter
coronatus. Deinde in Gentibus exsurrexerunt regna
Gentium, antequam in eis impleretur quod praedictum
erat, <hi>Adorabunt eum omnes reges terrae; omnes gentes
servient ei <note>(Psal. LXXI, 11)</note>
          </hi>: et fremuit impetus regni
illius adversus testes Christi; effusus est magnus et
multus martyrum sanguis: quo effuso, tanquam seminata
seges Ecclesiae fertilius pullulavit, et totum
mundum, sicut nunc conspicimus, occupavit. Ab his
ergo viris sanguinum eruitur Christus, non solum
caput, sed etiam corpus. A viris sanguinum eruitur
Christus, et eis qui fuerunt, et eis qui sunt, et eis
qui futuri sunt, eruitur Christus, et qui praecessit, et
qui est, et qui venturus est. Christus enim est totum
corpus Christi: et quicumque nunc christiani boni,
et qui ante nos, et qui post nos futuri sunt, totus
Christus eruitur a viris sanguinum; nec vacat haec
vox, <hi>Et a viris sanguinum salvum me fac.</hi> </p>
        </div3>
<div3>
          <head>6.</head>
          <p>
 <hi>[vers. 4.] Quia ecce venati sunt animam meam.</hi> 
Potuerunt tenere, potuerunt occidere, <hi>venati sunt
animam meam.</hi> Sed ubi est, <hi>Disrupisti vincula mea <note>(Psal. CXV, 16)</note>
          </hi>?
Ubi est, <hi>Muscipula comminuta est,
et nos eruti sumus?</hi> Ubi est quod benedicimus Deum, <hi>qui non dedit nos in venationem dentibus eorum 
 <note>(Psal.
CXXIII, 7, 6)</note>
          </hi>? Illi quidem venati sunt, sed in manibus
venantium non dimittit qui custodit Israel. <hi>Quia ecce
venati sunt animam meam: irruerunt super me fortes.</hi> 
Non utcumque transeundum est ab his fortibus: diligenter
insinuandum est qui sint fortes insurgentes.
Fortes, super quos, nisi super infirmos, super invalidos,
super non fortes? Et laudantur tamen infirmi,
et damnantur fortes. Si intelligantur qui sunt fortes,
primo ipsum diabolum Dominus fortem dixit: <hi>Nemo,</hi> 
inquit, <hi>potest intrare in domum fortis, et vasa ejus
eripere, nisi prius alligaverit fortem <note>(Matth. XII, 29)</note>
          </hi>.
Alligavit ergo fortem vinculis dominationis suae; et
vasa ejus arripuit, ac vasa sua fecit. Erant enim
omnes iniqui vasa diaboli, qui credentes facti sunt
vasa Christi: quibus Apostolus dicit, <hi>Fuistis enim
aliquando tenebrae, nunc autem lux in Domino <note>(Ephes.
V, 8)</note>
          </hi>, <hi>qui notas facit divitias suas in vasa misericordiae <note>(Rom. IX, 23)</note>
          </hi>.
Possunt ergo isti fortes intelligi. Sed
sunt in hominibus quidam fortes reprehensibili et
damnabili fortitudine, qui praesumunt quidem, sed
de temporali felicitate. Non vobis videtur fuisse fortis
dives iste, qui nunc ex Evangelio recitatus est, quoniam
successit ei regio in opulentia fructuum? Perturbatus
consilium reconditionis invenit, ut destructis
veteribus apothecis, novas construeret ampliores,
eisque completis, animae suae diceret: <hi>Habes multa
bona, anima; epulare, jucundare, satiare (Luc. XII,
<pb n="0696"/>
16-19)</hi>. Qualem fortem vides? <hi>Ecce homo qui non
posuit Deum adjutorem suum, sed speravit in multitudine
divitiarum suarum.</hi> Vide quam fortis sit: <hi>Et praevaluit,</hi> 
inquit, <hi>in vanitate sua <note>(Psal. LI, 9)</note>
          </hi>.</p>
        </div3>
<div3>
          <head>7.</head>
          <p>
 Sunt et alii fortes, non de divitiis, non de viribus
corporis, non de aliqua in tempore praecellenti
potentia dignitatis, sed praesumentes de justitia sua.
Hoc genus fortium cavendum, metuendum, aversandum,
non imitandum: praesumentium, inquam, non
de corpore, non de opibus, non de genere, non de
honore; omnia enim ista quis non videat temporalia,
fluxa, caduca, volatica? sed praesumentium de justitia
sua. Talis fortitudo impedivit Judaeos ne per foramen
acus intrarent <note>(Matth. XIX, 24)</note>. Cum enim de
se praesumunt quod justi sint, et tanquam sani sibi
videntur, medicinam recusaverunt, et ipsum medicum
necaverunt. Tales ergo fortes, non infirmos,
non venit vocare qui dixit: <hi>Non est opus sanis medicus,
sed male habentibus. Non veni vocare justos, sed
peccatores in poenitentiam.</hi> Isti erant fortes qui insultabant
discipulis Christi, quia magister eorum ad infirmos
intrabat, et convivabatur cum infirmis. <hi>Quare,</hi> 
inquiunt, <hi>magister vester cum publicanis et peccatoribus
manducat <note>(Id. IX, 11-13)</note>
          </hi>? O fortes quibus medicus
opus non est! Fortitudo ista non sanitatis est,
sed insaniae. Nam et phreneticis nihil fortius, valentiores
sunt sanis: sed quanto majores vires, tanto
mors vicinior. Avertat ergo Deus ab imitatione nostra
fortes istos. Timendum est enim ne eos quisque
velit imitari. Doctor autem humilitatis, particeps
nostrae infirmitatis, donans participationem suae divinitatis,
ad hoc descendens ut viam doceret et via
fieret <note>(Joan. XIV, 6)</note>, maxime suam humilitatem nobis
commendare dignatus est; et ideo a servo baptizari
non dedignatus est <note>(Matth. III, 13)</note>, ut nos doceret
confiteri peccata nostra, et infirmari ut fortes
simus, habere potius Apostoli vocem dicentis, <hi>Quando
infirmor, tunc potens sum <note>(II Cor. XII, 10)</note>
          </hi>. Quomodo
ergo noluit esse fortis. Isti autem qui fortes esse
voluerunt, id est, qui de sua virtute praesumere voluerunt
tanquam justi, offenderunt in lapidem offensionis <note>(Rom. IX, 32)</note>:
et haedus visus est eis Agnus,
et quia veluti haedum occiderunt, ab Agno redimi
non meruerunt. Ipsi sunt ergo fortes, qui irruerunt
super Christum, commendantes justitiam suam. Audite
fortes istos: Cum quidam Jerosolymitae dicerent,
missi ab eis ad apprehendendum Christum, et non
audentes apprehendere (quia quando voluit, tunc
apprehensus est, qui vere fortis erat): <hi>Quare ergo,</hi> 
inquiunt, <hi>non eum potuistis apprehendere? Et responderunt:
Nemo unquam hominum sic locutus est, sicut
ille.</hi> Et illi fortes: <hi>Numquid aliquis Pharisaeorum in
illum credidit, aut aliquis Scribarum, nisi populus iste
nesciens Legem <note>(Joan. VII, 45-49)</note>
          </hi>. Praeposuerunt se
turbae infirmae ad medicum currenti: unde, nisi quia
ipsi fortes erant? et fortitudine sua, quod est gravius,
omnem etiam turbam in se traduxerunt, et medicum
omnium occiderunt. Sed et ille eo quod occisus est,
de sanguine suo medicamentum fecit aegrotis. <hi>Irruerunt
<pb n="0697"/>
super me fortes.</hi> Hos maxime fortes advertite;
et videte utrum de ulla re praesumendum sit homini,
quando nec de justitia praesumendum est. Jam videte
ubi jaceant praesumentes de divitiis, de viribus corporis,
de nobilitate generis, de dignitate saeculi, si
qui de ipsa justitia tanquam de sua praesumpserit,
cadit. <hi>Irruerunt super me fortes.</hi> Ex illis fortibus fuit
ille vires suas jactans: <hi>Gratias tibi,</hi> inquit, <hi>ago quia
non sum sicut caeteri hominum, injusti, raptores, adulteri,
sicut et Publicanus iste: jejuno bis in sabbato,
decimas do omnium quae possideo.</hi> Vide fortem jactantem
vires suas: contra vero longe stantem infirmum
attende, et humilitate propinquantem. <hi>Publicanus
autem,</hi> inquit, <hi>de longinquo stabat, et nec oculos suos
audebat in coelum levare, sed percutiebat pectus suum;
dicens: Deus, propitius esto mihi peccatori. Amen dico
vobis, descendit justificatus Publicanus ille magis quam
ille Pharisaeus.</hi> Et vide justitiam: <hi>Quia omnis qui se
exaltat, humiliabitur; et qui se humiliat, exaltabitur <note>(Luc. XVIII, 11-14)</note>
          </hi>.
Irruerunt isti fortes, id est superbi,
qui ignorantes Dei justitiam, et suam justitiam
volentes constituere, justitiae Dei non sunt subjecti <note>(Rom. X, 3)</note>.</p>
        </div3>
<div3>
          <head>8.</head>
          <p>
 <hi>[vers. 5.]</hi> Quid deinde? <hi>Neque iniquitas mea,
neque peccatum meum, Domine.</hi> Irruerunt quidem fortes
de justitia sua praesumentes, irruerunt, sed peccatum
in me non invenerunt. Nam utique illi fortes,
id est velut justi quare possent persequi Christum,
nisi quasi peccatorem? Sed tamen illi viderint quam
fortes sint immanitate febris, non firmitate sanitatis:
viderint illi quam fortes sint, et tanquam justi contra
iniquum saevierunt. Sed tamen <hi>neque iniquitas mea,
neque peccatum meum, Domine. Sine iniquitate cucurri,
et dirigebar</hi>. Illi ergo fortes currentem me sequi non
potuerunt: ideo peccatorem putaverunt, quia vestigia
mea non viderunt.</p>
        </div3>
<div3>
          <head>9.</head>
          <p>
 <hi>[vers. 6.] Sine iniquitate cucurri, et dirigebar:
exsurge in occursum mihi, et vide.</hi> Deo dicitur, <hi>Sine
iniquitate cucurri, et dirigebar: exsurge in occursum
mihi, et vide.</hi> Quid enim? Si non occurrat, videre non
potest? Tanquam si ambulares viam, et de longinquo
ab aliquo cognosci non posses, clamares ad eum,
et diceres: Occurre mihi, et vide quemadmodum
ambulem; nam quando de longinquo me attendis,
gressum meum videre non potes. Itane et Deus nisi
occurreret, non videret quam sine iniquitate iste
dirigebatur, et quam sine peccato currebat? Accipere
quidem et hoc possumus, <hi>Exsurge in occursum mihi,</hi> 
adjuva me. Quod autem addidit, <hi>et vide,</hi> intelligendum
est, fac videri quod curro, fac videri quod dirigor;
ex illa figura qua et illud dictum est Abraham: <hi>Nunc
cognovi quod times Deum <note>(Gen. XXII, 12)</note>
          </hi>. Deus dicit, <hi>Nunc cognovi:</hi> 
 unde, nisi quia nunc te feci cognoscere?
Ignotus enim sibi quisque est ante interrogationem
tentationis, sicut se Petrus praesumendo ignorabat,
et negando didicit quales vires haberet; in sua
ipsa titubatione intellexit falso sese praesumpsisse:
<pb n="0698"/>
flevit <note>(Matth. XXVI, 35, 69, 75)</note>; et flendo meruit
fructuose nosse quod fuit, et esse quod non fuit.
Ergo probatus Abraham, factus est cognitus sibi;
et dictum est a Deo, <hi>Nunc cognovi,</hi> hoc est, nunc te
feci cognoscere. Quomodo laetus dies, quod facit
laetos; et tristis amaritudo, quod contristat gustantem:
sic videns Deus, videre faciens. <hi>Exsurge</hi> ergo,
inquit, <hi>in occursum mihi, et vide.</hi> Quid est, <hi>et vide?</hi> 
Et adjuva me, id est in illis, ut videant cursum
meum, sequantur me, non eis videatur pravum esse
quod rectum est, non eis videatur distortum esse
quod tenet regulam veritatis: <hi>Quoniam sine iniquitate
cucurri, et dirigebar: exsurge in occursum mihi,
et vide.</hi> </p>
        </div3>
<div3>
          <head>10.</head>
          <p>
 Aliquid etiam me dicere admonet in hoc loco
capitis ipsius nostri sublimitas; quoniam infirmatus
est usque ad mortem, et assumpsit infirmitatis carnem,
ut pullos Jerusalem colligeret sub alas suas
tanquam gallina infirmata cum parvulis. Non enim
in aliqua ave hoc aliquando conspeximus, earum
etiam quae nidificant ante oculos nostros, sicut parietum
passeres, sicut hirundines tanquam annuae nostrae
hospites, sicut ciconiae, sicut aliae atque aliae
aves quae ante oculos nostros nidificant, et ovis insidunt,
pullos alunt, sicut ipsae columbae quas quotidie
videmus; aliquam avem infirmari cum parvulis
non cognovimus, non aspeximus, non vidimus. Gallina
quomodo hoc habet? Certe notam rem dico, quae
in conspectu nostro quotidie versatur: quomodo raucescit
vox, quomodo fit hispidum totum corpus?
deponuntur alae, laxantur plumae, et vides circa pullos
nescio quid aegrotum, et ea est materna charitas
quae invenitur infirmitas. Quare ergo Dominus, nisi
propter hoc, gallina esse voluit in sancta Scriptura
dicens: <hi>Jerusalem, Jerusalem, quoties volui congregare
filios tuos, tanquam gallina pullos suos sub alas, et
noluisti <note>(Id. XXIII, 37)</note>
          </hi>! Congregavit autem omnes
gentes, tanquam gallina pullos suos, qui infirmatus
est propter nos, accipiens carnem a nobis, id est
a genere humano; crucifixus, contemptus, alapis
caesus, flagellatus, ligno suspensus, lancea vulneratus.
Ergo hoc maternae infirmitatis est, non amissae
majestatis. Cum ergo talis esset Christus, et ideo contemptus,
et ideo lapis offensionis et petra scandali,
et ideo multi offenderunt in eum <note>(Rom. IX, 32, et
I Petr. II, 8)</note>: cum talis ergo esset, et tamen carnem
sine peccato suscepisset, factus est particeps nostrae
infirmitatis, non iniquitatis; ut ex eo quod nobiscum
communicavit infirmitatem, solveret nostram iniquitatem.
Ideo, <hi>Sine iniquitate cucurri, et dirigebar.</hi> Quid
ergo, secundum id quod Deus est non est agnoscendus,
et illud solum in eo considerandum est quod
propter nos factus est, non illud quo nos fecit? Plane
etiam illud considerandum est; quia magnum pietatis
indicium est nosse quis pro te quid sustinuit.
Non quicumque parvus, non pro te magno, sed pro
<pb n="0699"/>
te infirmo ille summus. Quid? Factus parvulus: <hi>Humiliavit
se, factus obediens usque ad mortem.</hi> Quis?
supra audi: <hi>Qui cum in forma Dei esset, non rapinam
arbitratus est esse aequalis Deo.</hi> Ergo aequalis Deo <hi>semetipsum exinanivit, formam servi accipiens, in similitudinem
hominum factus, et habitu inventus ut homo <note>(Philipp. II, 6-8)</note>
          </hi>:
et ita exinanivit, ut assumeret
quod non erat, non ut amitteret quod erat. Quomodo
ergo exinanivit? Quia tibi talis apparuit; quia tibi
dignitatem quam apud Patrem habet, non demonstravit;
quia tibi nunc obtulit infirmitatem, servavit
purgato postea claritatem. Ille ergo Patri aequalis,
talis est factus: et tamen in ipsa infirmitate agnoscendus
est, non visione, sed fide; ut quod videre
nondum possumus, saltem credamus, et credendo
quod non videmus, etiam videre mereamur. Merito
posteaquam resurrexit, ait Mariae Magdalenae, cui
dignatus est primitus apparere: <hi>Noli me tangere,
nondum enim ascendi ad Patrem <note>(Joan. XX, 17)</note>
          </hi>. Quid
est hoc? Paulo post eum mulieres tetigerunt. Nam
redeuntes a monumento, obviam sibi factum adoraverunt,
et pedes ejus tenuerunt <note>(Matth. XXVIII, 9)</note>:
discipuli etiam cicatrices palpaverunt <note>(Luc. XXIV,
39)</note>. Quid est ergo, <hi>Noli me tangere, nondum enim
ascendi ad Patrem;</hi> nisi, noli quod vides hoc solum
me credere, ne et hic remaneat aspectus tuus quasi
tactus tuus? Humilis enim tibi videor, <hi>nondum ascendi
ad Patrem,</hi> unde et ad vos descendi, et inde non recessi,
nondum illuc ascendi, quando vos non deserui.
Venit non recedens, ascendit non deserens. Sed
quid est quod ascendit ad Patrem? Quando nobis
innotescit aequalis Patri. Nos enim ascendimus proficiendo,
ut hoc videre, ut hoc intelligere, ut hoc utcumque
capere valeamus. Ideo ergo distulit tactum,
non abstulit, non repulit, non negavit. <hi>Nondum enim,</hi> 
inquit, <hi>ascendi ad Patrem. A summo coelo egressio ejus,</hi> 
dicit alius Psalmus, <hi>et occursus ejus usque ad summum
coeli <note>(Psal. XVIII, 7)</note>
          </hi>. <hi>Summum coeli,</hi> id est, summum
in omnibus spiritualibus Pater est: inde excursus
ejus, et occursus usque ad summum coeli. Occurrit
usque ad summum, non dicitur nisi de aequali. Denique
cum aliqua inaequalia comparamus, et aliquid
breve ad aliquid magnum applicamus, videre quantum
ad quantum sit, si inaequale invenerimus, ita
solemus loqui, Non occurrit: si autem aequale sit,
Occurrit. Ergo <hi>occursus ejus usque ad summum coeli,</hi> 
quia aequalis est Patri. Talem se volebat innotescere
fidelibus suis, qui dixerat: <hi>Noli me tangere.</hi> Hoc volebat
praestari a Patre fidelibus suis, qui dicebat: <hi>Exsurge in occursum mihi, et vide;</hi> 
 innotesce quod
tibi aequalis sim. <hi>Et vide:</hi> quid est, <hi>Et vide?</hi> Fac videri
quod tibi aequalis sim. Quamdiu mihi Philippus
dicit: <hi>Ostende nobis Patrem, et sufficit nobis?</hi> Quamdiu
ego dicam, <hi>Tanto tempore vobiscum sum, et</hi> Patrem <hi>non nostis? Philippe, qui me videt, videt et Patrem:
non credis quia ego in Patre, et Pater in me est <note>(Joan. XIV, 8-11)</note>
          </hi>?
et adhuc forte non credit aequalem.
<pb n="0700"/> <hi>Exsurge in occursum mihi, et vide.</hi> 
 Fac me videri,
fac te videri, fac notam hominibus aequalitatem
nostram. Non putent Judaei se hominem crucifixisse.
Quamvis in eo non crucifixum sit, nisi in quantum
homo erat: tamen non cognoverunt quem crucifixerunt.
Si enim cognovissent, Dominum gloriae nunquam
crucifixissent <note>(I Cor. II, 8)</note>. Hunc Dominum
gloriae ut noverint fideles mei, <hi>Exsurge in occursum
mihi, et vide.</hi> </p>
        </div3>
<div3>
          <head>11.</head>
          <p>
 <hi>Et tu Domine Deus virtutum, Deus Israel.</hi> Te
Deus Israel, qui non putaris nisi Deus Israel solius
qui non putaris nisi Deus unius gentis quae te colit,
cum omnes gentes idola colant, tu Deus Israel, <hi>intende
ad visitandum omnes gentes.</hi> Impleatur ista prophetia,
in qua Isaias ex persona tua alloquitur Ecclesiam
tuam, sanctam civitatem tuam, sterilem
illam cujus <hi>multi filii desertae, magis quam ejus quae
habet virum.</hi> Ei quippe dictum est: <hi>Laetare sterilis
quae non paris, erumpe et exclama quae non parturis;
quia multi filii desertae, magis quam ejus quae habet
virum:</hi> magis quam gentis Judaeae quae habet virum,
quae accepit Legem; magis quam ejus gentis quae
habuit evidentem regem. Nam tuus rex latet, et plures
tibi filii sunt ex occulto sponso. Ergo ei dicitur: <hi>Multi filii desertae, magis quam ejus quae habet virum.</hi> 
Deinde adjungit Propheta: <hi>Dilata locum tabernaculi
tui, et aulas tuas confige; non est quod parcas: extende
longius funiculos tuos, et palos validos constitue,
etiam atque etiam in dexteram atque sinistram.</hi> In dextera
tene bonos, in sinistra tene malos <note>(Matth. XXV,
33)</note>, donec veniat ventilabrum <note>(Id. III, 12)</note>: posside
tamen omnes gentes. Invitentur ad nuptias boni et
mali, impleantur nuptiae recumbentium <note>(Id. XXII, 9,
10)</note>: servorum est invitare, Domini separare. <hi>Etiam
atque etiam in dexteram atque sinistram extende. Semen
enim tuum haereditabit gentes, et civitates quae desertae
erant, inhabitabis:</hi> desertae a Deo, desertae a
Prophetis, desertae ab Apostolis, desertae ab Evangelio,
plenae daemoniis. <hi>Civitates quae desertae erant
inhabitabis. Non est quod metuas; praevalebis enim:
nec erubescas quod detestabilis fueris.</hi> Ergo, quia <hi>insurrexerunt
super me fortes, ne erubescas;</hi> quando
contra nomen christianum leges ferebantur, quando
ignominia et infamia erat esse christianum. <hi>Ne erubescas
quod detestabilis fueris: confusionem enim in
perpetuum oblivisceris; ignominiae viduitatis tuae non
eris memor. Quoniam ego sum Dominus qui facio te:
Dominus nomen est ei; et qui eruit te, ipse Dominus
Deus Israel universae terrae vocabitur <note>(Isai. LIV, 1-5)</note>
          </hi>. <hi>Et tu Domine Deus virtutum, Deus Israel, intende ad
visitandum omnes gentes:</hi> 
 intende, inquam, ad visitandum
omnes gentes.</p>
        </div3>
<div3>
          <head>12.</head>
          <p>
 <hi>Non miserearis omnium qui operantur iniquitatem.</hi> 
Hic plane terruit. Quem non terreat? Quis ad
suam conscientiam rediens non contremiscat? Quae
etiamsi sibi conscia est pietatis, mirum nisi aliquid
<pb n="0701"/>
conscia sit etiam iniquitatis. Quicumque enim peccatum
facit, et iniquitatem facit <note>(I Joan. III, 4)</note>. Si
enim iniquitates observaveris, Domine, Domine, quis
sustinebit <note>(Psal. CXXIX, 3)</note>. Et tamen verum est,
nec frustra dictum, nec vacare omnino potest aut
poterit, <hi>Non miserearis omnium qui operantur iniquitatem.</hi> 
Sed ecce misertus est Pauli qui primo Saulus
operabatur iniquitatem: quid enim fecit boni, unde
promereretur Deum? Nonne sanctos ejus ad mortem
attrahebat? nonne epistolas a principibus sacerdotum
ferebat, ut ubicumque Christianos invenisset,
ad poenam raperet? nonne id agens, eo tendens,
caedem spirans et anhelans, sicut de illo Scriptura
attestatur, de coelo vocatus est voce sublimi, dejectus,
erectus, excaecatus, illuminatus, occisus, vivificatus,
perditus, redditus <note>(Act. IX)</note>? Quo merito?
Nihil nos dicamus; ipsum potius audiamus: <hi>Qui
prius fui,</hi> inquit, <hi>blasphemus, et persecutor, et injuriosus;
sed misericordiam consecutus sum <note>(I Tim. I, 13)</note>
          </hi>.
Certe, <hi>Non miserearis omnium qui operantur iniquitatem,</hi> 
hoc duobus modis intelligi potest: sive quia
omnino nulla peccata impunita relinquit Deus; sive
quod est quaedam iniquitas, quam qui operantur,
omnino nulla peccata impunita relinquit Deus; sive
quod est quaedam iniquitas, quam qui operantur,
omnino eorum Deus non miseretur. Secundum istos
duos modos, breviter quantum temporis sufficit aliquid
loquamur Charitati Vestrae.</p>
        </div3>
<div3>
          <head>13.</head>
          <p>
 Iniquitas omnis, parva magnave sit, puniatur
necesse est, aut ab ipso homine poenitente, aut a Deo
vindicante. Nam et quem poenitet, punit seipsum.
Ergo, fratres, puniamus nostra peccata, si quaerimus
misericordiam Dei. Non potest Deus misereri omnium
operantium iniquitatem quasi blandiens peccatis, aut
non eradicans peccata. Prorsus aut punis, aut punit.
Vis non puniat? Puni, tu. Nam et illud fecisti quod
impunitum esse non possit: sed a te puniatur potius,
ut facias quod in illo psalmo scriptum est, <hi>Praeveniamus
faciem ejus in confessione <note>(Psal. XCIV, 2)</note>
          </hi>. Quid
est, <hi>Praeveniamus faciem ejus?</hi> Antequam ipse attendat
ut puniat, tu praeveni confitendo et puni. Non
ille inveniat quod puniat. Quia cum tu punis iniquitatem,
facis aequitatem. Et ideo tui miserebitur Deus,
quia jam te operantem aequitatem invenit Deus. Quid
est, operantem aequitatem? Quia hoc in te odisti,
quod et ille odit; ut incipias placere Deo, dum hoc
in te punis quod displicet Deo. Nam non potest
impunitum relinqui peccatum: quoniam verum
est, <hi>Non miserearis omnium qui operantur iniquitatem.</hi> </p>
        </div3>
<div3>
          <head>14.</head>
          <p>
 Sed videamus jam alium modum, quo haec sententia
possit intelligi. Est quaedam iniquitas, quam
qui operatur, non potest fieri ut misereatur ejus
Deus. Quaeritis forte quaenam illa sit? Ipsa defensio
peccatorum. Quando quisque defendit peccata sua,
magnam iniquitatem operatur: hoc defendit quod
Deus odit. Et vide quam perverse, quam inique. Si
quid boni fecerit, sibi vult imputari: si quid mali,
Deo. Nam hoc modo defendunt homines peccata ex
Dei persona, quod pejus est. Quid est hoc? Nemo est
qui audeat dicere, Bonum est adulterium, bonum est
<pb n="0702"/>
homicidium, bona fraus, bonum perjurium: nullus
prorsus hominum; nam qui etiam illa faciunt, clamant
quando patiuntur. Omnino ergo non invenis
animam tam perversam, tam extorrem a societate
generis humani et a participatione communis sanguinis
ex Adam, cui videatur bonum esse adulterium,
sicut dixi, fraus, rapina, perjurium. Sed quomodo ea
defendunt? Si Deus noluisset, non id fecissem. Quid
vis faciam fato meo? Jam quaeris quid sit fatum:
curris ad stellas. Quaeris quis fecerit et ordinaverit
stellas: Deus est. Ergo ad hoc peccatum tuum defendis,
ut Deum accuses. Ideo excusatur reus, ut culpetur
judex. Prorsus talem iniquitatem operantium non
miseretur Deus. <hi>Non miserearis omnium qui operantur
iniquitatem.</hi> Persequere, inquit, peccata eorum, puni,
compunge, converte illos ante se, qui se ponunt post
se; et erubescant de se, ut gaudeant de te. <hi>Non miserearis
omnium qui operantur iniquitatem.</hi> </p>
        </div3>
<div3>
          <head>15.</head>
          <p>
 <hi>[vers. 7.] Convertantur ad vesperam.</hi> Nescio
quos dicit quondam operatores iniquitatis, et quondam
tenebras, converti ad vesperam. Quid est, <hi>ad
vesperam?</hi> Postea. Quid est, <hi>ad vesperam?</hi> Serius.
Ante enim debuerant, antequam Christum crucifigerent,
medicum agnoscere. Quare jam eo crucifixo,
resurgente, in coelum ascendente, posteaquam misit
Spiritum suum sanctum, quo repleti sunt illi qui
in una domo erant, et coeperunt loqui linguis omnium
gentium, expaverunt crucifixores Christi: compuncti
sunt de conscientia sua, consilium salutis ab Apostolis
petiverunt; audierunt, <hi>Agite poenitentiam, et baptizetur
unusquisque vestrum in nomine Domini nostri
Jesu Christi, et dimittentur vobis peccata vestra <note>(Act.
II, 38)</note>
          </hi>. Post occisum Christum, post effusum Christi
sanguinem dimittuntur peccata vestra. Ille sic
voluit mori, ut sanguine suo etiam effusores ejusdem
sanguinis redimeret. Fudistis saevientes, bibite confitentes.
Merito <hi>convertantur ad vesperam; et famem
patiantur ut canes.</hi> Canes Gentes Judaei dixerunt, tanquam
immundos. Nam inde et ipse Dominus, cum post
eum clamaret Chananaea quaedam mulier, non Judaea,
ad suam filiam curandam convertere volens ejus misericordiam;
ille omnia praevidens, omnia sciens,
sed fidem ejus ostendere volens, distulit beneficium,
et eam suspendit. Et quomodo distulit? <hi>Non sum,</hi> 
inquit, <hi>missus, nisi ad oves quae perierunt domus Israel.</hi> 
Israel, oves: Gentes, quid? <hi>Non est bonum, panem
filiorum mittere canibus.</hi> Gentes ergo canes appellavit,
propter immunditiam. Quid autem illa mulier esuriens?
Hoc magis non repulit: suscepit humiliter
convicium, et meruit beneficium. Neque enim et
convicium illud dicendum erat, quod a Domino dictum
erat. Servus si aliquid tale domino dicat, convicium
est: dominus autem cum tale aliquid servo
dicit, dignatio potius dici potest. <hi>Ita,</hi> inquit, <hi>Domine.</hi> 
Quid est, <hi>ita?</hi> Verum dicis, prorsus verum dicis; canis
ego sum. <hi>Sed et canes,</hi> inquit, <hi>edunt de micis quae
cadunt de mensa dominorum suorum.</hi> Et continuo Dominus: <hi>O mulier, magna est fides tua 
 <note>(Matth. XV, 24-28)</note>
          </hi>!
Jamdudum canis, modo mulier. Unde jam mulier
<pb n="0703"/>
quae paulo ante canis? Confitendo humiliter,
non repellendo quod a Domino dictum erat. Ergo
Gentes canes, et ideo esurientes. Bonum est et Judaeis,
ut agnoscant se peccatores; et licet <hi>ad vesperam,
convertantur; et famem patiantur ut canes.</hi> Nam
male saturatus erat ille qui dicebat: <hi>Jejuno bis in
sabbato.</hi> Ille autem publicanus canis erat, famem patiens;
et inde beneficium Domini esuriebat, qui dicebat: <hi>Propitius esto mihi peccatori 
 <note>(Luc. XVIII, 12, 13)</note>
          </hi>, <hi>Convertantur</hi> 
 ergo et illi <hi>ad vesperam: et famem patiantur
ut canes.</hi> Desiderent gratiam Dei, intelligant
se peccatores: fortes illi fiant infirmi, divites illi
fiant pauperes, justi illi agnoscant se peccatores, leones
illi canes fiant. <hi>Convertantur ad vesperam; et famem
patiantur ut canes, et circumibunt civitatem,</hi> 
Quam civitatem? Mundum istum, quem quibusdam
locis vocat Scriptura civitatem circumstantiae <note>(Psal.
XXX, 22, LIX, 11, et CVII, 11, sec. LXX)</note>: id est, quia
in omnibus gentibus undique circumfuderat mundus
unam gentem Judaeorum, ubi talia dicebantur, et
appellabatur civitas circumstantiae. Istam civitatem
circumibunt illi jam canes facti esurientes. Quomodo
circumibunt? Evangelizando. Saulus ex lupo canis
factus est ad vesperam, id est, sero conversus, de
micis domini sui in gratia ejus cucurrit, et circumivit
civitatem.</p>
        </div3>
<div3>
          <head>16.</head>
          <p>
 <hi>[vers. 8.] Ecce ipsi loquentur in ore suo, et gladius
in labiis eorum.</hi> Jam ille gladius bis acutus, de
quo Apostolus dicit: <hi>Et gladium spiritus, quod est
verbum Dei <note>(Ephes. VI, 17)</note>
          </hi>. Quare bis acutus? Quare,
nisi quia ex utroque Testamento feriens? Hoc gladio
mactabantur, de quibus dicebatur Petro: <hi>Macta,
et manduca <note>(Act. X, 13)</note>
          </hi>. <hi>Et gladius in labiis eorum:
quoniam quis audivit?</hi> Loquentur in ore suo: <hi>Quis audivit?</hi> 
id est, stomachabuntur adversus pigros ad
fidem. Qui paulo ante et ipsi credere nolebant, taedium
de non credentibus patiuntur. Et vere, fratres,
contingit. Vides hominem pigrum antequam sit christianus;
clamas ad illum quotidie, vix convertitur:
convertatur, et jam vult omnes esse christianos, et
miratur quia nondum sunt. Excidit illi quod ad vesperam
conversus est: sed quia factus est esuriens
sicut canis, habet etiam in labiis gladium; dicit, <hi>Quis
audivit?</hi> Quid est, <hi>Quis audivit?</hi> Quis credidit auditui
nostro, et brachium Domini cui revelatum est <note>(Isai. LIII, 1)</note>?
 <hi>Quoniam quis audivit?</hi> Non credunt
Judaei: conversi sunt ad Gentes et annuntiaverunt.
Judaei non credebant: et tamen per credentes Judaeos
Evangelium circumibat civitatem, et dicebant, <hi>Quoniam quis audivit?</hi> </p>
        </div3>
<div3>
          <head>17.</head>
          <p>
 <hi>[vers. 9.] Et tu, Domine, deridebis eos. Quis audivit?</hi> 
Omnes gentes christianae futurae sunt, et vos
dicitis, <hi>Quis audivit?</hi> Quid est, <hi>deridebis eos? Pro nihilo
habebis omnes gentes:</hi> nihil ante te erit; quia
facillimum erit ut credant in te omnes gentes.</p>
        </div3>
<div3>
          <head>18.</head>
          <p>
 <hi>[vers. 10.] Fortitudinem meam ad te custodiam.</hi> 
Illi enim fortes ideo ceciderunt, quia fortitudinem
suam ad te non custodierunt: id est, illi qui superne
<pb n="0704"/>
insurrexerunt et irruerunt, de se praesumpserunt. Ego
autem <hi>fortitudinem meam ad te custodiam:</hi> quia si recedo,
cado; si accedo, fortior fio. Videte enim quid
est, fratres, in anima humana. Non habet ex se
lumen, non habet ex se vires: totum autem quod
pulchrum est in anima, virtus et sapientia est; sed
nec sapit sibi, nec valet sibi, nec ipsa sibi lux est,
nec ipsa sibi virtus est. Est quaedam origo fonsque
virtutis, est quaedam radix sapientiae, est quaedam, ut
ita dicam, si et hoc dicendum est, regio incommutabilis
veritatis: ab hac anima recedens tenebratur,
accedens illuminatur. Accedite ad eum, et illuminamini <note>(Psal. XXXIII, 6)</note>;
quia recedendo tenebramini.
Ergo <hi>fortitudinem meam ad te custodiam:</hi> non a te recedam,
non de me praesumam. <hi>Fortitudinem meam
ad te custodiam, quia Deus susceptor meus es.</hi> Ubi
enim eram, et ubi sum? unde me suscepisti? quas
iniquitates meas dimisisti? ubi jacebam? quo erectus
sum? Ergo haec meminisse debeo; quod in alio
psalmo dicitur. <hi>Quoniam pater meus et mater mea dereliquerunt
me; Dominus autem assumpsit me <note>(Psal.
XXVI, 10)</note>
          </hi>? <hi>Fortitudinem meam ad te custodiam, quia
Deus susceptor meus es.</hi> </p>
        </div3>
<div3>
          <head>19.</head>
          <p>
 <hi>[vers. 11.] Deus meus, misericordia ejus praeveniet
me.</hi> Ecce quid est, <hi>Fortitudinem meam ad te custodiam:</hi> 
de me omnino nihil praesumam. Quid enim
attuli boni, ut mei miserereris et me justificares? Quid
in me invenisti, nisi sola peccata? Tuum nihil aliud
nisi natura quam creasti: caetera, mala mea quae delevisti.
Non ego prior ad te exsurrexi, sed tu ad me
excitandum venisti; nam <hi>misericordia ejus praeveniet
me.</hi> Antequam aliquid boni ego faciam, <hi>misericordia
ejus praeveniet me.</hi> Quid hic respondebit infelix Pelagius?</p>
        </div3>
<div3>
          <head>20.</head>
          <p>
 <hi>[vers. 12-14.] Deus meus demonstravit mihi in
inimicis meis.</hi> Quid ait? Quantam circa me exhibuerit
misericordiam, in inimicis meis mihi demonstravit.
Relictis comparet se collectus, et repulsis electus:
comparet se vasis irae vas misericordiae; et videat
quia ex una massa fecit Deus <hi>aliud vas in honorem,
aliud in contumeliam.</hi> Quid est, <hi>demonstravit mihi in
inimicis meis? Si enim Deus volens ostendere iram, et
demonstrare potentiam suam, attulit in multa patientia
vasa irae, quae perfecta sunt in perditionem,</hi> et propter
quid hoc? <hi>Ut notas faceret divitias suas in vasa misericordiae <note>(Rom. IX, 21-23)</note>
          </hi>:
si ergo vasa irae attulit, in
quibus notas faceret divitias suas in vasa misericordiae,
rectissime dictum est, <hi>Misericordia ejus praeveniet
me. Deus meus demonstravit mihi in inimicis meis:</hi> id
est, quantam circa me habuit misericordiam, in illis
mihi demonstravit circa quos non habuit. Nisi enim
debitor suspendatur, minus agit gratias cui debitum
relaxatur. <hi>Deus meus demonstravit mihi in inimicis
meis.</hi> </p>
        </div3>
<div3>
          <head>21.</head>
          <p>
 De ipsis autem inimicis quid? <hi>Ne occideris eos,
nequando obliviscantur legis tuae.</hi> Rogat pro inimicis
suis, implet praeceptum. Quid est, <hi>Ne miserearis omnium
<pb n="0705"/>
qui operantur iniquitatem;</hi> et, <hi>Ne occideris eos,
nequando obliviscantur legis tuae?</hi> Quomodo non miseretur
omnium qui operantur iniquitatem, et quomodo
non occidit eos ne obliviscantur legis tuae? Sed hic
de inimicis suis dixit. Quid ergo? Inimici ejus aequitatem
operantur? Si qui ei inimicantur aequitatem
operantur; ergo ipse iniquitatem operatur. Sed quia
ipse aequitatem operatur, porro qui aequitatem operatur,
profecto iniquitatem ab inimicis patitur; restat
ut qui justo inimicantur, iniquitatem operentur. Unde
ergo paulo superius, <hi>Non miserearis omnium qui operantur
iniquitatem;</hi> et nunc de inimicis suis, <hi>Ne occideris
eos, nequando obliviscantur legis tuae?</hi> Non ergo
miserearis eorum, ut occidas peccata eorum: non occidas
eos, quorum peccata occidis. Quid est autem
occidi? Oblivisci legis Domini. Ipsa est vera mors, in
profundum ire peccati: potest quidem hoc et de Judaeis
intelligi. Quid de Judaeis, <hi>Ne occideris eos, nequando
obliviscantur legis tuae?</hi> Istos inimicos meos, ipsos qui me
occiderunt, noli tu occidere. Maneat gens Judaeorum:
certe victa est a Romanis, certe deleta civitas eorum;
non admittuntur ad civitatem suam Judaei, et tamen Judaei
sunt. Nam omnes istae provinciae a Romanis subjugatae
sunt. Quis jam cognoscit gentes in imperio Romano
quae quid erant, quando omnes Romani facti
sunt, et omnes Romani dicuntur? Judaei tamen manent
cum signo; nec sic victi sunt, ut a victoribus
absorberentur. Non sine causa Cain ille est, qui cum
fratrem occidisset, posuit in eo Deus signum, ne quis
eum occideret <note>(Gen. IV, 15)</note>. Hoc est signum quod habent
Judaei: tenent omnino reliquias legis suae; circumciduntur,
sabbata observant, pascha immolant,
azyma comedunt. Sunt ergo Judaei, non sunt occisi,
necessarii sunt credentibus Gentibus. Quare hoc? Ut
demonstret nobis in inimicis nostris misericordiam
suam. <hi>Deus meus demonstravit mihi in inimicis meis.</hi> 
In ramis superbia praecisis inserto misericordiam
suam demonstrat oleastro. Ecce ubi jacent qui superbi
erant, ecce ubi insertus es qui jacebas: et tu
noli superbire, ne praecidi merearis. <hi>Deus meus,
ne occideris eos, nequando obliviscantur legis tuae.</hi> </p>
        </div3>
<div3>
          <head>22.</head>
          <p>
 <hi>Disperge eos in virtute tua.</hi> Jam factum est: per
omnes gentes dispersi sunt Judaei, testes iniquitatis
suae et veritatis nostrae. Ipsi habent codices, de quibus
prophetatus est Christus, et nos tenemus Christum.
Et si quando forte aliquis paganus dubitaverit,
cum ei dixerimus prophetias de Christo, quarum evidentiam
obstupescit, et admirans putaverit a nobis
esse conscriptas; de codicibus Judaeorum probamus
quia hoc tanto ante praedictum est. Videte quemadmodum
de inimicis nostris alios confundimus inimicos. <hi>Disperge eos in virtute tua:</hi> 
 tolle illis virtutem,
tolle illis fortitudinem eorum. <hi>Et deduc eos, protector
meus Domine. Delicta oris eorum, sermonem labiorum
eorum: et comprehendantur in superbia sua. Et ex maledicto
et mendacio annuntiabuntur consummationes, in
<pb n="0706"/>
ira consummationis, et non erunt.</hi> Obscura sunt, et timeo
ne non insinuentur bene. Jam audiendo fatigati
estis: itaque si placet Charitati Vestrae, quae restant
in crastinum differamus. Adjuvabit Dominus, ut vobis
debitum persolvamus; quia de illo magis quam de
nobis promittimus.
</p>
        </div3>
      </div1>

<div1>
        <head>SERMO II. <hi>De secunda parte ejusdem Psalmi.</hi> </head>
<div3>
          <head>1.</head>
          <p>
 Hesternus sermo protractus, debitorem me in
hodiernum reliquit: quia ergo Dominus voluit, reddendi
tempus advenit. Quam vero sumus nos devoti
redhibitores, tam debetis vos esse avidi exactores:
hoc est, ut quod ille donat, et nos reddimus (ille
enim Dominus, nos servi sumus), sic accipiatis, ut sit
fructus in auditione vestra de vita vestra. Cultus
enim ager fructum non reddens, et ingratus agricolae
pro frugibus spinas afferens, non horreum, sed ignem
quaerit, Dominus autem Deus noster, sicut eum videtis
hanc terram visitare imbribus solemnibus, ita
cor nostrum verbo suo tanquam agrum suum visitare
dignatur; et de corde nostro fructus quaerit, quia novit
et quid ibi seminet, et quantum pluat. Et quia revera
nihil sine illo sumus, quia et antequam essemus,
nihil eramus, et quisquis jam homo est et sine illo
esse voluerit, nihil aliud quam homo peccator erit;
verumque est quod hic dictum est, <hi>Fortitudinem meam
ad te custodiam,</hi> quoniam quidquid possumus, nisi
apud illum et ad illum servemus, recedendo amittimus:
vigilare debet semper mens nostra non ab illo
recedere, sed et si longe erat, magis magisque propinquare
et accedere; non gressu pedum, non subvectione
vehiculorum, non celeritate animalium, non
elevatione pennarum, sed puritate affectuum, et probitate
 sanctorum morum.</p>
        </div3>
<div3>
          <head>2.</head>
          <p>
 <hi>[vers. 12-14.]</hi> Videamus ergo quid restat de hoc
psalmo. In hoc enim dimiseramus, cum coepisset de
inimicis suis loqui dicens Deo: <hi>Ne occideris eos, nequando
obliviscantur legis tuae.</hi> Quamvis eos inimicos
suos esse dixerit, rogavit tamen Deum ne occiderentur
et obliviscerentur legem ipsius. Non tamen tenere
legem, id est non oblivisci legem, jam perfectio
est, et quasi securitas de praemio, et nulla sollicitudo
de supplicio. Sunt enim qui tenent legem memoria,
et non implent vita: qui vero implent vita, non possunt
non tenere memoria. Ergo qui moribus praecepta
Dei facit, et quodam modo vivendo, semper in
corde suo ne deleatur agit quod tenet, vivendoque se
 commemorat quid ei in corde scriptum sit de lege
Dei, ipse fructuose tenet legem Dei; ipse non inimicus
deputabitur. Nam ecce inimici Judaei, quos videtur
significare psalmus iste, legem Dei tenent, et ideo de
illis dictum est, <hi>Ne occideris eos, nequando obliviscantur
legis tuae;</hi> ut gens Judaeorum maneret, et ea manente
cresceret multitudo Christianorum. Per omnes
gentes manent certe, et Judaei sunt, nec destiterunt
esse quod erant: id est, gens ista non ita cessit in
<pb n="0707"/>
jura Romanorum, ut amiserit formam Judaeorum; sed
ita subdita Romanis est, ut etiam leges suas teneat,
quae leges sunt Dei. Sed quid in illis factum est? <hi>Decimatis
mentam et cyminum, et reliquistis quae graviora
sunt Legis misericordiam et judicium; liquantes culicem,
camelum autem glutientes <note>(Matth. XXIII, 23 et 24)</note>
          </hi>.
Hoc eis Dominus dicit. Et revera ita sunt; tenent Legem,
tenent Prophetas; legunt omnia, cantant omnia:
lucem Prophetarum non ibi vident, qui est Christus
Jesus. Non solum eum nunc non vident, cum sedet
in coelo: sed nec tunc viderunt, quando inter illos
humilis ambulabat, et facti sunt rei fundendo sanguinem
ipsius; sed non omnes. Hoc et hodie commendamus
Charitati Vestrae. Non omnes: quia multi
eorum conversi ad eum quem occiderunt, et in eum
credendo, veniam et de effuso ipsius sanguine meruerunt;
exemplumque praebuerunt hominibus quam
non debeant diffidere dimitti sibi qualecumque peccatum,
quando et interfectio Christi dimissa est confitentibus.
Inde ergo dictum est, <hi>Quia Deus susceptor meus es;
Deus meus, misericordia ejus praeveniet me:</hi> hoc est, ante
omnia merita mea bona praevenit me misericordia
ipsius; etsi nihil in me boni invenerit, ipse me facit
bonum, et ipse justificat conversum, et ipse admonet
ut convertatur aversus. <hi>Deus meus,</hi> inquit iterum, <hi>demonstravit mihi in inimicis meis:</hi> 
 id est, quantum
me diligat, quantumque mihi largiatur de
bonitate sua, ex comparatione inimicorum meorum
mihi ostendit; quia cum sint ex una massa vasa irae
et vasa misericordiae <note>(Rom. IX, 21)</note>, per vasa irae discunt
vasa misericordiae quantum illis Deus largiatur
boni. Et deinde, <hi>Ne occideris eos, nequando obliviscantur
legis tuae:</hi> hoc dictum est de Judaeis. Sed quid illis
facies? <hi>Disperge eos in virtute tua.</hi> Ostende illis quia
tu fortis es, non ipsi qui de virtute sua praesumendo,
veritatem tuam non cognoverunt: non quales ipsi
fortes sunt, de quibus dictum est, <hi>Irruerunt super me
fortes;</hi> sed qualis tu fortis ad dispergendos eos. <hi>Et
deduc eos, protector meus Domine:</hi> id est, sic eos disperge,
ut non eos deseras, <hi>nequando obliviscantur
legis tuae;</hi> et in eo ipso me protegas, ut de ipsorum
dispersione habeam testimonium misericordiae tuae.</p>
        </div3>
<div3>
          <head>3.</head>
          <p>
 Et sequitur: <hi>Delicta oris eorum, sermonem labiorum
eorum.</hi> Quo conjungitur, quo connectitur ista
sententia? <hi>Delicta,</hi> inquit, <hi>oris eorum, sermonem labiorum
eorum.</hi> Sequentia non ita connectuntur, ut doceant
nos quo conjungatur ista sententia. <hi>Delicta,</hi> inquit, <hi>oris eorum, sermonem labiorum eorum: et comprehendantur
in superbia sua. Et ex maledicto et mendacio
annuntiabuntur consummationes, in ira consummationis,
et non erunt.</hi> 
 Hoc obscurum etiam heri dixeramus, et
ideo ad recentiores mentes vestras expositionem distuleramus.
Nunc itaque, quoniam nondum fatigati
estis in audiendo, erigite corda ut adjuvetis me intentione;
ne forte in obscuritate et perplexitate aliquantum
sermo noster non sufficiat intentioni vestrae: et
debetis aliquid et a vobis afferre, ut quod nos dicendo
non impleverimus, intelligendo suppleatis. Sic ergo
posita est ista sententia in medio, ut quo jungatur
<pb n="0708"/>
non facile videamus: <hi>Delicta oris eorum, sermonem
labiorum eorum.</hi> Recurramus ergo ad superiora. Quoniam
dixerat, <hi>Ne occideris eos, nequando obliviscantur
legis tuae,</hi> quos tamen dixerat inimicos; adjunxit duos
versiculos, <hi>Disperge eos in virtute tua, et deduc eos,
protector meus Domine:</hi> et continuo intulit, <hi>Delicta oris
eorum, sermonem labiorum eorum,</hi> hoc est, illum occide,
non ipsos. <hi>Non</hi> ergo <hi>occideris eos, nequando obliviscantur
legis tuae:</hi> sed est quod in illis occidas, ut
impleas quod supra dictum est, <hi>Non miserearis omnium
qui operantur iniquitatem. Disperge</hi> ergo <hi>illos, et deduc
eos:</hi> id est, noli deserere, cum dispergis; quia non
deserendo habes quid in illis agas, cum ipsos non occidis.
Quid ergo occides? <hi>Delicta oris eorum, sermonem
labiorum eorum.</hi> Quid in illis occides? <hi>Crucifige,
crucifige <note>(Joan. XIX, 6)</note>
          </hi>; quod clamaverunt, non qui
clamaverunt. Illi enim Christum delere, interimere,
perdere voluerunt: tu autem resuscitando Christum
quem perdere voluerunt, occidis <hi>delicta oris eorum,
sermonem labiorum eorum.</hi> Quippe quem perdendum
clamaverunt, vivere expavescunt; et quem in terra
contempserunt, in coelo adorari ab omnibus gentibus
admirantur: sic occiduntur delicta oris eorum, et
sermo labiorum eorum.</p>
        </div3>
<div3>
          <head>4.</head>
          <p>
 <hi>Et comprehendantur in superbia sua.</hi> Quid est, <hi>comprehendantur in superbia sua?</hi> 
 Quia frustra irruerunt
fortes, et quasi cessit illis ut aliquid sibi fecisse
viderentur, et praevaluerunt Domino. Potuerunt hominem
crucifigere, potuit infirmitas praevalere, et
virtus occidi; et visi sibi sunt aliquid, velut fortes, velut
potentes, velut praevalentes, velut leo paratus ad
praedam, velut tauri pingues, sicut eos alio loco commemorat: <hi>Tauri pingues obsederunt me 
 <note>(Psal. XXI, 13)</note>
          </hi>.
Quid autem fecerunt in Christo? Non vitam, sed mortem
occiderunt. Exstincta quippe morte in moriente,
et resurgente vita de morte in vivente, etenim et
ipse se resuscitavit, quia erat in illo et quod mori non
potuit, quid fecerunt? Audi quid fecerunt: solverunt
templum. Quid vero ipse fecit? Triduo resuscitavit
illud <note>(Joan. II, 19)</note>. Per hoc ergo occisa sunt delicta
oris eorum, et sermo labiorum eorum. Et quid jam factum
est in his qui conversi sunt? <hi>Et comprehendantur
in superbia sua.</hi> Dictum est enim illis quia ille quem
occiderunt, resurrexit. Crediderunt eum resurrexisse,
quia viderunt eum in coelo positum, Spiritum sanctum
inde misisse, et eos qui in illum crediderunt implevisse <note>(Act. I, 9, et II, 4)</note>;
et invenerunt se et nihil
damnasse, et nihil fecisse. Factum eorum in irritum
venit; peccatum remansit. Quia ergo factum evacuatum
est, peccatum autem remansit super facientes;
comprehensi sunt in superbia sua, viderunt se sub
iniquitate sua. Restabat ergo ut confiterentur peccatum,
et ille ignosceret qui peccantibus cesserat,
et mortem suam donaret occisus a mortuis, et vivificans
mortuos. Comprehensi sunt ergo in superbia
sua.</p>
        </div3>
<div3>
          <head>5.</head>
          <p>
 <hi>Et ex maledicto et mendacio annuntiabuntur consummationes,
<pb n="0709"/>
in ira consummationis, et non erunt.</hi> Et
hoc difficile intelligitur, quo jungatur <hi>et non erunt.</hi> 
Quid <hi>non erunt?</hi> Videamus ergo superiorem textum:
cum comprehensi fuerint in superbia sua, <hi>annuntiabuntur
ex maledicto et mendacio consummationes.</hi> Quae sunt
consummationes? Perfectiones: consummari enim,
perfici est. Aliud est consummari, aliud consumi.
Consummatur enim quod sic finitur ut perficiatur:
consumitur quod sic finitur ut non sit. Superbia non
permittebat hominem perfici; nihil sic impedit perfectionem.
Intendat quippe Charitas Vestra paululum
ad id quod dico; et videte malum nimis molestum,
nimis cavendum. Quale malum putatis? Quamdiu
exaggerem quid mali sit in superbia? Diabolus inde
solum puniendus est. Certe princeps est omnium peccatorum,
certe seductor est ad peccandum: non ei
imputatur adulterium, non vinolentia, non fornicatio,
non rapina rerum alienarum; sola superbia lapsus est.
Et quoniam superbiae comes est invidentia, fieri non
potest ut superbus non invideat: ex hoc vitio, quod
superbiam necessario sequitur, lapsus etiam invidit
stanti, et dedit operam seducere hominem, ne illo
levaretur unde ille dejectus est. Et ideo satagit vera persuadere
peccata, quia talem judicem habemus ubi objicere
falsa non possit. Nam si apud judicem hominem
ageretur causa nostra, quem posset fallere criminationibus
falsis; non multum ageret ut peccaremus;
quia judicem fallendo, et innocentes posset opprimere,
et circumventos ad se traducere, et secum condemnari
facere: nunc vero quia scit talem judicem qui
falli non possit, et quia scit cum justum personas accipere
non posse; tales ei vult reos perducere, quos
necesse sit ut damnet, quia justus est. Dat itaque operam
ut peccemus sola invidentia, quae invidentia necesse
est ut comitetur superbiam. Hoc ergo malum
superbia est, impediens perfectionem. Jactet ergo se
quisque de divitiis, jactet de pulchritudine et de viribus
corporis: ista certe omnia mortalia sunt; ridendi
sunt qui se de mortalibus jactant, a quibus rebus plerumque
aut vivi deseruntur, aut mortui eas necesse
est ut deserant. Illud est vitium capitale, quod cum
quisque bene profecerit, superbia tentatur, ut perdat
totum quod profecit. Denique omnia vitia in malefactis
timenda sunt; superbia in benefactis plus metuenda
est. Non itaque mirum quia sic est humilis
Apostolus, ut dicat: <hi>Quando infirmor, tunc fortis sum.</hi> 
Nam hoc vitio ne ipse tentaretur, quale sibi medicamentum
dicit appositum contra tumorem, a medico
qui sciret quid curaret? <hi>Ne magnitudine,</hi> inquit, <hi>revelationum
extollar, datus est mihi stimulus carnis meae,
angelus satanae, qui me colaphizet. Propter quod ter Dominum
rogavi, ut discederet a me; et dixit mihi: Sufficit
tibi gratia mea; nam virtus in infirmitate perficitur <note>(II Cor. XII, 7-10)</note>
          </hi>.
Videte quae sint consummationes.
Apostolus, doctor gentium, pater fidelium per Evangelium,
accepit stimulum carnis a quo colaphizaretur.
Quis nostrum hoc dicere auderet, nisi ille confiteri
non erubesceret? Si enim dixerimus hoc non passum
fuisse Paulum; cum ei quasi honorem deferimus,
<pb n="0710"/>
mendacem facimus. Sed quia verax est, et verum
dixit; oportet ut credamus datum illi esse angelum satanae,
ne magnitudine revelationum extolleretur. Ecce
quam timendus est serpens superbiae! Quid itaque
factum est istis? In peccato suo comprehensi sunt,
quia Christum occiderunt, et de ipsa magnitudine
peccati plus humiliati sunt, et majore humilitate
erigi meruerunt: hoc est, <hi>Comprehendantur in superbia
sua. Et ex maledicto et mendacio annuntiabuntur consummationes:</hi> 
id est, ideo magis perficientur, quia in
maledicto et mendacio deprehensi sunt. Superbia
quippe eos non permittebat perfici: facinus abstulit
superbiam per eorum confessionem; indulgentia delevit
facinus per Dei miserationem, et ex maledicto et
mendacio annuntiatae sunt consummationes: id est,
dictum est homini, Vidisti quid sis, sensisti quid sis,
errasti, excaecatus es, peccasti et lapsus es, agnovisti
infirmitatem tuam; supplica medico, noli tibi videri
sanus. Ubi est phrenesis tua? Ecce medicum occidisti,
quem occidendo perdere non potuisti: tamen quantum
ad te pertinuit, occidisti. <hi>Ex maledicto et mendacio
annuntiabuntur consummationes.</hi> Fecistis quod ad maledictum
pertinebat, o Judaei: <hi>Maledictus</hi> enim <hi>omnis
qui pendet in ligno <note>(Deut. XXI, 23, et Gal. III, 13)</note>
          </hi>. Crucifixistis
Christum; tanquam maledictum putastis. Adde
maledicto mendacium: custodes ad sepulcrum
posuistis; ut mentirentur, pecuniam dedistis <note>(Matth.
XXVIII, 12)</note>. Ecce Christus resurrexit: ubi est maledictum
crucis quod fecistis? ubi est mendacium custodum
quos corrupistis?</p>
        </div3>
<div3>
          <head>6.</head>
          <p>
 <hi>Ex maledicto et mendacio annuntiabuntur consummationes,
in ira consummationis, et non erunt.</hi> Quid est, <hi>in ira consummationis annuntiabuntur consummationes?</hi> 
Est ira consummationis, et est ira consumptionis.
Nam omnis vindicta Dei ira dicitur: sed aliquando
ad hoc vindicat Deus, ut perficiat; aliquando ad hoc
vindicat, ut damnet. Quomodo ad hoc vindicat,
ut perficiat? <hi>Flagellat omnem filium quem recipit <note>(Hebr. XII, 6)</note>
          </hi>.
Quomodo ad hoc vindicat, ut damnet?
Quando posuerit impios ad sinistram, et dixerit eis: <hi>Ite in ignem aeternum, qui paratus est diabolo et angelis
ejus 
 <note>(Matth. XXV, 41)</note>
          </hi>. Illa ira consumptionis est, non
consummationis. <hi>Annuntiabuntur</hi> autem <hi>consummationes
in ira consummationis;</hi> id est, praedicabitur ab
Apostolis quia <hi>ubi abundavit peccatum, superabundavit
gratia <note>(Rom. V, 20)</note>
          </hi>, et pertinuit ad humiliationis
medicinam infirmitas hominis. Hoc cogitantes illi,
et invenientes atque confitentes iniquitates suas, <hi>non erunt.</hi> 
 Quid <hi>non erunt?</hi> In superbia sua. Supra
enim dixerat, <hi>Comprehendantur in superbia sua. Et
ex maledicto et mendacio annuntiabuntur consummationes
in ira consummationis, et non erunt,</hi> utique in
superbia, in qua comprehensi sunt.</p>
        </div3>
<div3>
          <head>7.</head>
          <p>
 <hi>Et scient quia Deus dominabitur Jacob, et finium
terrae.</hi> Ante enim justi sibi videbantur, quod gens Judaea
Legem acceperat, quod Dei praecepta servaverat:
demonstratur illis quia non servavit, cum in ipsis
Dei praeceptis Christum non intellexit, quia caecitas
ex parte in Israel facta est <note>(Id. IX, 25)</note>. Vident et
<pb n="0711"/>
ipsi Judaei quia non debent Gentes contemnere, quos
quasi canes et peccatores putabant: quomodo enim
pariter inventi sunt in iniquitate; ita pariter pervenient
ad salutem. <hi>Non solum ex Judaeis,</hi> inquit Apostolus, <hi>verum etiam ex Gentibus 
 <note>(Rom. IX, 24)</note>
          </hi>. Ideo
enim <hi>lapidem quem reprobaverunt aedificantes, hic factus
est in caput anguli <note>(Psal. CXVII, 22)</note>
          </hi>, ut duos
jungeret in se: angulus enim duos parietes copulat.
Judaei excelsi et magni sibi videbantur: Gentes tanquam
infirmi, tanquam peccatores, tanquam daemonum
servi, tanquam idolorum adoratores; et tamen
in utrisque iniquitas erat. Demonstrati sunt et Judaei
peccatores; quia <hi>non est qui faciat bonum, non est usque
ad unum <note>(Rom. III, 12)</note>
          </hi>: deposuerunt superbiam et non
inviderunt saluti Gentium, quia parem suam et illorum
infirmitatem cognoverunt; et in angulari lapide copulati
simul Dominum adoraverunt. <hi>Et scient quia
Deus dominabitur Jacob, et finium terrae.</hi> Non tantum
Judaeorum dominabitur, sed et finium terrae: quod
non scirent, si adhuc in superbia sua essent; in superbia
autem sua essent, si adhuc sibi justi viderentur:
ut autem sibi justi non viderentur, annuntiatae
sunt illis ex maledicto et mendacio consummationes
in ira consummationis; quia comprehensi fuerunt in
superbia sua, ex maledicto quod fecerunt, quando
Christum occiderunt. Ecce quid fecit Dominus noster
Jesus Christus. Mortuus est inter manus Judaeorum,
et redemit multitudinem Gentium: hac fusus est sanguis,
hac profuit; sed conversis omnibus profuit;
quia et illi quem occiderunt agnoverunt, et ab illo
ipsius interfectionis et delicti sui magni veniam meruerunt.</p>
        </div3>
<div3>
          <head>8.</head>
          <p>
 <hi>[vers. 15.]</hi> Quid ergo et de ipsis? Quod supra: <hi>Convertentur ad vesperam:</hi> 
 id est etsi sero, id est post
interfectionem Domini nostri Jesu Christi. <hi>Convertentur
ad vesperam; et famem patientur ut canes.</hi> Sed <hi>ut
canes,</hi> non ut oves, aut vituli: <hi>ut canes,</hi> ut Gentes,
ut peccatores; quia et ipsi cognoverunt peccatum
suum qui sibi justi videbantur. De quibus dictum est
in alio psalmo, <hi>Postea acceleraverunt:</hi> hoc dictum est
hic, <hi>Ad vesperam.</hi> Nam ibi sic est: <hi>Multiplicatae sunt
infirmitates eorum; postea acceleraverunt <note>(Psal. XV, 4)</note>
          </hi>.
Unde <hi>acceleraverunt postea?</hi> Quia <hi>multiplicatae sunt infirmitates
eorum:</hi> nam si sibi adhuc sani viderentur,
nunquam accelerarent. Quod ergo ibi dictum est, <hi>Multiplicatae sunt infirmitates eorum;</hi> 
 hoc dictum est
hic, <hi>Comprehendantur in superbia sua, et ex maledicto
et mendacio annuntiabuntur consummationes in ira consummationis.</hi> 
Et quod ibi dictum est, <hi>Postea acceleraverunt;</hi> 
hoc dictum est hic, <hi>Et non erunt,</hi> in
superbia sua. <hi>Et scient quia Deus dominabitur Jacob,
et finium terrae:</hi> et <hi>convertentur ad vesperam.</hi> Bonum
est ergo humiliari peccatorem; et nemo est insanabilior
eo qui sibi sanus videtur. <hi>Et circumibunt civitatem.</hi> 
Jam et hesterno die exposuimus civitatem, id est
circumstantiae civitatem, omnes gentes.</p>
        </div3>
<div3>
          <head>9.</head>
          <p>
 <hi>[vers. 16.] Dispergentur ut edant:</hi> id est, ut lucrentur
alios, ut in corpus suum transforment credentes. <hi>Si autem non satiabuntur, et murmurabunt.</hi> 
<pb n="0712"/>
Quia et superius murmur eorum dixerat, dicentium: <hi>Quoniam quis audivit? Et tu, Domine,</hi> 
 inquit, <hi>deridebis
eos,</hi> dicentes: <hi>Quis audivit?</hi> Quare? Quia <hi>pro
nihilo habebis omnes gentes.</hi> Sic et hic: <hi>Si autem non
satiabuntur, et murmurabunt.</hi> </p>
        </div3>
<div3>
          <head>10.</head>
          <p>
 <hi>[vers. 17, 18.]</hi> Concludatur Psalmus. Videte
angulum exsultantem, jam de utroque pariete gaudentem <note>(Ephes. II)</note>.
Superbiebant Judaei; humiliati
sunt: desperabant Gentes; erectae sunt. Veniant
ad angulum; ibi conveniant, ibi concurrant, ibi pacis
osculum inveniant: de diverso veniant, sed in adversum
non veniant; illi de circumcisione, isti de praeputio.
Longe erant parietes, sed antequam ad angulum
venirent: in angulo autem teneant se, et tota
jam Ecclesia ex utroque pariete, quid dicat? <hi>Ego autem
cantabo potentiam tuam, et exsultabo mane misericordia
tua.</hi> Mane transactis tentationibus, mane
cum nox hujus saeculi transierit, mane quando jam
latronum insidias et diaboli et angelorum ejus non
expavescimus, mane quando jam non ad lucernam
prophetiae ambulamus, sed ipsum Dei Verbum tanquam
solem contemplamur. <hi>Et exsultabo mane misericordia
tua.</hi> Merito in alio psalmo dicitur: <hi>Mane astabo
tibi, et contemplabor <note>(Psal. V, 5)</note>
          </hi>. Merito et ipsius
Domini resurrectio diluculo fuit, ut impleretur quod
dictum est in alio psalmo: <hi>Vespere demorabitur fletus,
et in matutino exsultatio <note>(Psal. XXIX, 6)</note>
          </hi>. Ad vesperam
quippe discipuli mortuum planxerunt Dominum
nostrum Jesum Christum; diluculo ad resurgentem
exsultaverunt. <hi>Exsultabo mane misericordia tua.</hi> </p>
        </div3>
<div3>
          <head>11.</head>
          <p>
 <hi>Quia factus es susceptor meus, et refugium meum
in die tribulationis meae. Adjutor meus tibi psallam,
quia tu Deus susceptor meus es.</hi> Quid eram, nisi subvenires?
Quam desperatus eram, nisi curares? Ubi jacebam,
nisi advenires? Certe ingenti vulnere periclitabar,
sed illud vulnus meum medicum omnipotentem
requirebat. Omnipotenti medico nihil est insanabile;
non renuntiat ad aliquem: opus est ut tu
curari velis, opus est ut manus ejus non refugias.
Sed etsi nolis curari, vulnus tuum admonet ut cureris:
et aversum revocat, et refugientem quodammodo
ad se redire compellit, et attrahit. In omnibus implet
quod dictum est: <hi>Misericordia ejus praeveniet me.</hi> Cogitate
quod dictum est, <hi>praeveniet me.</hi> Si aliquid tuum
primum attulisti, et ex tuo aliquo bono primo Dei
misericordiam meruisti, non te praevenit. Quando autem
vel intelligis quia praeventus es, nisi intelligas
quod ait Apostolus: <hi>Quid enim habes, quod non accepisti?
Si autem accepisti, quid gloriaris quasi non acceperis <note>(I Cor. IV, 7)</note>
          </hi>?
Hoc est, <hi>Misericordia ejus praeveniet
me.</hi> Denique attendens omnia bona quaecumque
habere possumus, sive in natura, sive in instituto,
sive in ipsa conversatione, in fide, in spe, in charitate,
in bonis moribus, in justitia, in timore Dei,
totum non esse nisi ex illius donis, ita conclusit: <hi>Deus
meus misericordia mea.</hi> Non invenit impletus bonis
Dei, quid appellaret Deum suum, nisi misericordiam
<pb n="0713"/>
suam. O nomen, sub quo nemini desperandum est! <hi>Deus meus,</hi> 
 inquit, <hi>misericordia mea.</hi> Quid est, <hi>misericordia
mea?</hi> Si dicas, Salus mea, intelligo quia dat
salutem; si dicas, Refugium meum, intelligo quia
confugis ad eum; si dicas, Fortitudo mea, intelligo
quia dat tibi fortitudinem: <hi>Misericordia mea,</hi> quid est?
Totum quidquid sum, de misericordia tua est. Sed
promerui te, invocando te! Ut essem, quid feci? ut
essem qui te invocarem, quid egi? Si enim egi aliquid
ut essem, jam eram antequam essem. Porro si omnino
nihil eram antequam essem, nihil te promerui ut essem.
Fecisti ut essem, et non tu fecisti ut bonus essem?
Dedisti mihi ut sim, et potuit mihi alius dare
ut bonus sim? Si tu mihi dedisti ut sim, et alius mihi
dedit ut bonus sim; melior est ille qui mihi dedit ut
bonus sim, quam ille qui mihi dedit ut sim. Porro
quia te nemo melior, nemo te potentior, nemo te
in misericordia largior; a quo accepi ut essem,
ab illo accepi ut bonus essem. <hi>Deus meus misericordia
mea.</hi> 
</p>
        </div3>
      </div1>

<div1>
        <head>IN PSALMUM LIX ENARRATIO. SERMO AD POPULUM.</head>
<div3>
          <head>1.</head>
          <p>
 <hi>[vers. 1, 2.]</hi> Titulus psalmi hujus aliquantum
prolixus est; sed non nos terreat, quia Psalmus brevis
est. Tanquam ergo aliquantulum prolixiorem Psalmum
audierimus, sic intendamus: quoniam in nomine Christi
nutritis et nutriendis loquimur in Ecclesia Dei, nec
alienis a sapore istarum Litterarum a quibus mundus
alienus est, non quasi rudia vobis ista semper
esse debent. Si enim ea quae saepissime audistis cum
jucunditate in ore cogitationis ruminastis, nec oblivione
tanquam in ventre sepelistis; eadem ipsa recordatio
vestra, et memoria multum nos poterit adjuvare,
ne multum loquamur ad enodanda quasi rudibus
ea quae jam vos nosse novimus. Certe illud meminimus
saepe vos audisse quod dicimus: vix est ut
in Psalmis invenias voces, nisi Christi et Ecclesiae, aut
Christi tantum, aut Ecclesiae tantum, quod utique ex
parte et nos sumus. Ac per hoc quando voces nostras
agnoscimus, sine affectu agnoscere non possumus: et
tanto magis delectamur, quando indidem nos esse
sentimus. David rex unus homo fuit, sed non unum
hominem figuravit: quando scilicet figuravit Ecclesiam
ex multis constantem, distentam usque ad fines
terrae; quando autem unum hominem figuravit, illum
figuravit qui est mediator Dei et hominum, homo
Christus Jesus <note>(I Tim. II, 5)</note>. In hoc ergo psalmo, vel
potius in hujus psalmi titulo, dicuntur quaedam victoriosa
David, quod fortiter fecerit debellando quosdam
inimicos, et eos tributarios faciendo; quando post
mortem Saülis persecutoris sui, regnum illius accepit
manifestum in Israel. Nam et antequam persecutionem
pateretur, rex erat, sed Deo tantum notus erat.
Postea ergo jam manifesto regno, et evidenter atque
<pb n="0714"/>
eminenter accepto debellavit eos qui in hoc titulo
commemorantur; et notatus est Psalmi titulus ita: <hi>In finem, pro his qui immutabuntur in tituli inscriptionem
ipsi David in doctrinam, cum succendit Mesopotamiam
Syriae, et Syriam Sobal, et convertit Joab, et percussit
Edom, in valle Salinarum duodecim millia.</hi> 
 Legimus
haec in libris Regnorum, istos omnes quos nominavit,
debellatos esse a David, id est Mesopotamiam
Syriae, et Syriam Sobal, Joab, Edom <note>(II Reg.
VIII)</note>. Facta sunt ista, et quemadmodum facta sunt ita
ibi conscripta sunt, ita leguntur: legat qui vult. Verumtamen
sicut solet propheticus spiritus in Psalmorum
titulis recedere aliquantulum ab expressione rerum
gestarum, et aliquid dicere quod in historia non
invenitur, et hinc potius admonere, non propter cognoscendas
res gestas esse hujusmodi titulos inscriptos,
sed propter futura praefiguranda; sicut dictum
est quod coram Abimelech mutavit vultum suum, et
dimisit eum, et abiit <note>(Psal. XXXIII, 1)</note>, cum indicet
scriptura Regnorum hoc eum non fecisse coram Abimelech,
sed coram Achis rege <note>(I Reg. XXI, 13)</note>: ita
et in hoc titulo invenimus aliquid, quo commoneamur
ad aliquid. Namque in illa narratione bellorum
fortiumque factorum regis David, ubi hi omnes quos
commemoravimus, debellati sunt, eum aliquid succendisse
non legimus. Hic autem maxime hoc positum
est, quod ibi non est scriptum, quia succendit
Mesopotamiam Syriae, et Syriam Sobal. Jam ergo incipiamus
secundum rerum futurarum significationes
ista discutere, et opacitatem umbrarum in lucem verbi
revocare.</p>
        </div3>
<div3>
          <head>2.</head>
          <p>
 <hi>In finem,</hi> quid sit nostis: <hi>Finis enim Legis Christus
est <note>(Rom. X, 4)</note>
          </hi>. Eos qui immutantur nostis. Qui
enim, nisi qui a veteri vita in novam transeunt? Absit
enim ut hic culpanda immutatio intelligatur. Non
quomodo immutatus est Adam a justitia ad iniquitatem,
et a deliciis ad laborem; sed quomodo mutantur
illi, quibus dictum est: <hi>Fuistis enim aliquando tenebrae,
nunc autem lux in Domino <note>(Ephes. V, 8)</note>
          </hi>. Immutantur
autem isti <hi>in tituli inscriptionem.</hi> Nostis tituli
inscriptionem. Titulus infixus est super crucem Domini
scriptus, <hi>Hic est rex Judaeorum <note>(Matth. XXVII,
37)</note>
          </hi>: mutantur in hujus tituli inscriptionem qui in regnum
Christi transeunt a regno diaboli. Bene mutantur
in hujus tituli inscriptionem. Mutantur autem,
sicut sequitur, <hi>in doctrinam.</hi> Cum enim dixisset, <hi>Pro
his qui immutabuntur in tituli inscriptionem;</hi> addidit, <hi>ipsi David in doctrinam:</hi> 
 id est, mutantur non sibi,
sed ipsi David, et mutantur in doctrinam. Non enim
ita rex Christus, quasi saeculo regnaturus; cum aperte
dixerit: <hi>Regnum meum non est de hoc mundo <note>(Joan.
XVIII, 36)</note>
          </hi>. Ergo in ejus doctrinam transeamus, si
volumus in conscriptionem tituli commutari, non nobis,
sed ipsi David; ut qui vivunt, jam non sibi vivant,
sed ei qui pro ipsis mortuus est et resurrexit <note>(II Cor. V, 15)</note>.
Quando ergo nos mutaret Christus,
nisi fecisset quod dixit: <hi>Ignem veni mittere in mundum</hi> 
<pb n="0715"/> <note>(Luc. XII, 49)</note>?
Si ergo Christus venit mittere in mundum
ignem, utique salubriter atque utiliter; non
quomodo missurus est mundum in ignem. Sed quomodo <hi>ignem in mundum?</hi> 
 Quoniam ergo venit ignem
mittere in mundum, quaeramus jam quid sit Mesopotamia
quae succensa est, quid sit Syria Sobal.
Interpretationes ergo nominum interrogemus secundum
hebraeum eloquium, quo primum haec Scriptura
locuta est. Mesopotamiam dicunt interpretari
Elevatam vocationem. Jam totus mundus vocatione
elevatus est. Syria interpretatur Sublimis.
Sed illa quae erat sublimis, incensa est et humiliata:
et quemadmodum humiliata est quae fuerat exaltata,
sic exaltetur quae fuerat humiliata. Sobal interpretatur
Vana vetustas. Gratias Christo qui eam succendit.
Quando vetera virgulta succenduntur, vireta succedunt;
et alacrius et uberius et viridius nova nascuntur,
cum ea ignis in vetustorum succensione praecesserit.
Non ergo timeatur ignis Christi; fenum,
consumit. Omnis enim caro fenum, et omnis claritas
hominis sicut flos feni <note>(Isai. XL, 6)</note>. Succendit ergo
ista illo igne. <hi>Et convertit Joab.</hi> Joab interpretatur
Inimicus. Conversus est inimicus: quod vis intellige.
Si conversus in fugam, diabolus est; si conversus ad
fidem, christianus est. Quomodo in fugam? De corde
christiani: <hi>Princeps hujus mundi,</hi> inquit, <hi>nunc missus
est foras <note>(Joan. XII, 31)</note>
          </hi>. Conversus autem ad Dominum
christianus, quare inimicus conversus? Quia
fidelis factus, qui fuerat inimicus. <hi>Percussit Edom.</hi> 
Interpretatur Edom Terrenus. Debuit percuti terrenus
iste. Utquid enim viveret terrenus, qui coelestis debet
vivere? Interfecta est ergo vita terrena; vivat coelestis.
Sicut enim portavimus imaginem terreni, portemus
et imaginem ejus qui de coelo est <note>(I Cor. XV, 49)</note>. Vide
illum interfici: <hi>Mortificate membra vestra quae sunt
super terram <note>(Coloss. III, 5)</note>
          </hi>. Cum autem percussisset
Edom, percussit <hi>duodecim millia in valle Salinarum.</hi> 
Duodecim millia perfectus est numerus, cui perfecto
numero etiam duodenarius Apostolorum numerus
deputatur: non enim frustra, nisi quia per totum
mundum mittendum erat verbum. Verbum autem Dei
quod est Christus, in nubibus, hoc est in praedicatoribus
veritatis. Mundus autem quatuor partibus
constat. Quatuor ejus partes notissimae sunt omnibus, et
saepe in Scripturis memoratae: quae etiam quatuor venti
dictae sunt <note>(Ezech. XXXVII, 9)</note>, oriens, occidens, aquilo
et meridies. Ad omnes istas quatuor partes missum
est verbum, ut in Trinitate omnes vocarentur. Duodenarium
numerum ter quaterni faciunt. Merito ergo
duodecim millia terrena percussa sunt; totus mundus
percussus est: de toto enim mundo electa est Ecclesia,
mortificata a terrena vita. Quare, <hi>in valle Salinarum?</hi> 
Vallis humilitas est: salinae saporem significant.
Multi enim humiliantur, sed vane et fatue: in vana
vetustate humiliantur. Patitur quis tribulationem pro
pecunia, patitur tribulationem pro honore temporali,
patitur tribulationem pro commodis vitae hujus; passurus
est tribulationem, et humiliandus: quare non
propter Deum? quare non propter Christum? quare
<pb n="0716"/>
non propter saporem salis? An nescis tibi esse dictum, <hi>Vos estis sal terrae;</hi> 
 et, <hi>Si sal infatuatum fuerit, ad
nihilum vaiebit aliud, nisi ut foras projiciatur <note>(Matth.
V, 13)</note>
          </hi>? Bonum est ergo sapienter humiliari. Ecce
nunc nonne humiliantur haeretici? Nonne leges contra
illos datae sunt etiam ab hominibus, contra quos
divinae regnant, quae illos ante etiam condemnaverant?
Ecce humiliantur, ecce fugantur, ecce persecutionem
patiuntur, sed sine sapore; pro fatuitate, pro vanitate.
Jam enim sal infatuatum est: ideo projectum est
foras, ut conculcetur ab hominibus. Audivimus titulum
Psalmi; audiamus etiam verba Psalmi.</p>
        </div3>
<div3>
          <head>3.</head>
          <p>
 <hi>[vers. 3.] Deus repulisti nos, et destruxisti nos.</hi> 
Numquid ille David loquitur, qui percussit, qui succendit,
qui debellavit; et non illi quibus haec fecit, ut
percuterentur et repellerentur qui mali erant, et rursus
vivificarentur et redirent ut boni essent? Istam
quidem stragem fecit David ille manu fortis Christus
noster, cujus figuram gerebat ille homo; fecit ista,
dedit hanc stragem gladio suo et igne suo: nam
utrumque attulit in hunc mundum. Et, <hi>Ignem veni
mittere in mundum <note>(Luc. XII, 49)</note>
          </hi>, habes in Evangelio
et, <hi>Gladium veni mittere in terram <note>(Matth. X, 34)</note>
          </hi>, habes in
Evangelio. Attulit ignem unde succenderetur Mesopotamia
Syriae, et Syria Sobal; attulit gladium unde percuteretur
Edom. Jam ergo ista strages facta est propter eos
qui immutantur in tituli inscriptionem ipsi David.
Audiamus ergo eorum vocem: salubriter percussi
sunt, erecti loquantur. Dicant ergo mutati in melius,
mutati in tituli inscriptionem, immutati in doctrinam
ipsi David; dicant: <hi>Deus repulisti nos, et destruxisti
nos: iratus es, et misertus es nostri.</hi> Destruxisti nos,
ut aedificares nos; destruxisti nos male aedificatos,
destruxisti vanam vetustatem, ut sit aedificatio in novum
hominem, aedificatio mansura in aeternum. Merito <hi>iratus es, et misertus es nostri.</hi> 
 Non miserereris, nisi
irascereris. Destruxisti nos in ira tua; sed ira tua in
vetustatem nostram fuit, ut destrueretur vetustas.
Sed misertus es nostri propter novitatem, propter eos
qui immutantur in tituli inscriptionem: quia et si exterior
homo noster corrumpitur, sed interior renovatur
de die in diem <note>(II Cor. IV, 16)</note>.</p>
        </div3>
<div3>
          <head>4.</head>
          <p>
 <hi>[vers. 4.] Commovisti terram, et conturbasti eam.</hi> 
Quomodo conturbata est terra? Conscientia peccatorum.
Quo imus? quo fugimus, quando ille gladius vibratus
est: <hi>Agite poenitentiam; appropinquavit enim
regnum coelorum <note>(Matth. III, 2)</note>
          </hi>? <hi>Commovisti terram, et
conturbasti eam. Sana contritiones ejus, quoniam mota
est.</hi> Non digna est sanari, si mota non est: sed loqueris,
praedicas, minaris de Deo, venturum judicium
non taces, praeceptum Dei mones, ab his rebus non
quiescis; et qui audit, si non timet, si non movetur,
non est dignus sanari. Audit alius; movetur, stimulatur,
pectus tundit, lacrymas fundit: <hi>Sana contritiones
ejus, quoniam mota est.</hi> </p>
        </div3>
<div3>
          <head>5.</head>
          <p>
 <hi>[vers. 5.]</hi> Post haec, percusso terreno, succensa
vetustate, mutato homine in melius, facta luce eis qui
tenebrae fuerunt, sequitur quod alibi scriptum est: <hi>Fili, accedens ad servitutem Dei, sta in justitia et timore,
<pb n="0717"/>
et praepara animam tuam ad tentationem 
 <note>(Eccli.
II, 1)</note>
          </hi>. Prior labor ut displiceas tibi, ut peccata expugnes,
ut muteris in melius: secundus labor, pro eo
quod mutatus es, ferre tribulationes et tentationes
hujus saeculi, et inter illas perseverare usque in finem.
De his ergo cum loqueretur, has significans, quid subjungit? <hi>Ostendisti plebi tuae dura:</hi> 
 jam plebi tuae, factae
tributariae post victoriam David. <hi>Ostendisti plebi tuae
dura.</hi> In quibus? In persecutionibus quas pertulit Ecclesia
Christi, quando tantus martyrum sanguis effusus
est. <hi>Ostendisti plebi tuae dura: potasti nos vino stimulationis.</hi> 
Quid est, <hi>stimulationis?</hi> Non peremptionis. Non
enim erat peremptio perdens, sed medicina urens. <hi>Potasti nos vino stimulationis.</hi> </p>
        </div3>
<div3>
          <head>6.</head>
          <p>
 <hi>[vers. 6.]</hi> Quare hoc? <hi>Dedisti metuentibus te significationem,
ut fugiant a facie arcus.</hi> Per tribulationes,
inquit, temporales, significasti tuis fugere ab ira ignis
sempiterni. Dicit enim apostolus Petrus: <hi>Tempus est
ut judicium incipiat a domo Dei.</hi> Et exhortans martyres
ad tolerantiam, cum saeviret mundus, cum strages a
persecutoribus fierent, cum longe lateque sanguis fidelium
funderetur, cum in catenis, in carceribus, in tormentis,
multa dura Christiani paterentur; ne in his
ergo duris deficerent, eos alloquitur Petrus: <hi>Tempus
est ut judicium incipiat a domo Dei; et si initium a nobis,
qualis finis erit eis qui non credunt Dei Evangelio?
et si justus vix salvus erit, peccator et impius ubi parebunt <note>(I Petr. IV, 17, 18)</note>
          </hi>?
Quid ergo futurum est in
judicio? Arcus est extentus; adhuc in comminatione
est, nondum in praesentatione. Et videte quid sit in
arcu. Nonne sagitta in priora mittenda est? Nervus
tamen retro tenditur in contrarium qua illa mittenda
est; et quanto plus ierit ejus extensio retrorsum, tanto
majore impetu illa currit in priora. Quid est quod
dixi? Quanto magis differtur judicium, tanto majore
impetu venturum est. Ergo et de temporalibus tribulationibus
gratias Deo agamus, quia dedit plebi suae
significationem, <hi>ut fugiant a facie arcus:</hi> ut exercitati
fideles ejus in tribulationibus temporalibus, digni sint
evadere damnationem ignis aeterni, quae inventura est
omnes qui ista non credunt. <hi>Dedisti metuentibus te significationem,
ut fugiant a facie arcus.</hi> </p>
        </div3>
<div3>
          <head>7.</head>
          <p>
 <hi>[vers. 7.] Ut eruantur dilecti tui. Salvum me fac
dextera tua, et exaudi me.</hi> Dextera tua, Domine, salvum
me fac: ita salvum me fac, ut ad dexteram stem. <hi>Salvum me fac dextera tua:</hi> 
 non salutem temporalem
peto; de hac fiat voluntas tua. Ad tempus quid nobis
prosit, penitus ignoramus; quid enim oremus sicut
oportet, nescimus <note>(Rom. VIII, 26)</note>: sed <hi>salvum me fac
dextera tua,</hi> ut etsi in tempore isto tribulationes aliquas
patiar, transacta nocte omnium tribulationum
ad dexteram inveniar inter oves, non ad sinistram
inter haedos. <hi>Salvum me fac dextera tua, et exaudi me.</hi> 
Quia jam illud peto quod dare vis; non verbis delictorum
meorum clamo per diem, ut non exaudias, et
nocte, ut non exaudias, et non ad insipientiam mihi
<pb n="0718"/> <note>(Psal. XXI, 2, 3)</note>;
sed utique ad commonitionem, addendo
saporem de valle salinarum, ut in tribulatione
noverim quid petam: peto autem vitam aeternam
ergo exaudi me, quia dexteram tuam peto. Intelligat
ergo Charitas Vestra omnem fidelem habentem in
corde verbum Dei, cum timore timentem judicium
futurum, viventem probabiliter, ne de illo blasphemetur
nomen sanctum Domini ejus, multa deprecari
secundum saeculum, et non exaudiri; ad vitam autem
aeternam semper exaudiri. Quis enim sanitatem non
petat, cum aegrotat? Et tamen forte adhuc aegrotare
ei utile est. Potest fieri ut hinc non exaudiaris: non
tamen exaudiris ad voluntatem, ut exaudiaris ad utilitatem.
At vero cum illud petis, ut det tibi vitam
aeternam Deus, ut det tibi regnum coelorum Deus, ut
det tibi ad dexteram Filii sui stare, cum venerit judicare
terram; securus esto; accipies, si modo non accipis:
non enim jam venit tempus ut accipias. Exaudiris,
et nescis: quod petis agitur, etsi nescis in quo
agitur. In radice res est, nondum in fructu. <hi>Salvum
me fac dextera tua, et exaudi me.</hi> </p>
        </div3>
<div3>
          <head>8.</head>
          <p>
 <hi>[vers. 8.] Deus locutus est in sancto suo.</hi> Quid times
ne non fiat quod Deus locutus est? Si haberes
aliquem gravem amicum et sapientem, quomodo diceres?
Ille locutus est haec, fiat necesse est quod locutus
est: vir gravis est, non levitate utitur, non facile
de sententia dimovetur, quod promisit fixum est.
Sed tamen homo est, qui aliquando quod promisit
facere vult, et non potest. De Deo non est quod tu
timeas: quia verax est, constat; quia omnipotens est,
constat; fallere te non potest, habet unde faciat. Quid
ergo times ne decipiaris? Opus est ut tu te non decipias,
et perseveres usque in finem, cum daturus est
quod promisit. <hi>Deus locutus est in sancto suo.</hi> In quo <hi>sancto suo? Deus erat in Christo, mundum reconcilians
sibi 
 <note>(II Cor. V, 19)</note>
          </hi>. In sancto illo, de quo alibi audistis: <hi>Deus in sancto via tua 
 <note>(Psal. LXXVI, 14)</note>
          </hi>. <hi>Deus
locutus est in sancto suo. Laetabor, et dividam Sichimam.</hi> 
Quia Deus hoc locutus est, fiet: vox Ecclesiae
est, <hi>Deus locutus est in sancto suo.</hi> Non verba dicit quae
Deus locutus est; sed quoniam <hi>Deus locutus est in
sancto suo,</hi> nec fieri aliquid potest, nisi quemadmodum
locutus est Deus, consequenter ista eveniunt: <hi>Laetabor, et dividam Sichimam, et convallem tabernaculorum
dimetiar.</hi> 
 Sichima Humeri interpretantur. Secundum
historiam vero, Jacob rediens a Laban socero
suo cum omnibus suis, abscondit idola in Sichima
quae habebat de Syria, ubi diu peregrinatus, tandem
aliquando inde veniebat <note>(Gen. XXXV, 4)</note>. Tabernacula
autem fecit ibi propter oves suas et armenta, et appellavit
locum illum <hi>Tabernacula <note>(Id. XXXIII, 17)</note>
          </hi>. Et
haec dividam, inquit Ecclesia. Quid est hoc, <hi>dividam
Sichimam?</hi> Si ad historiam ubi abscondita sunt idola
referatur, Gentes significat. Divido Gentes. Quid est,
divido? Non enim omnium est fides <note>(II Thess. III, 2)</note>.
Quid est divido? Alii credent, alii non credent: sed
tamen non timeant qui credunt, inter illos qui non
credunt. Divisi sunt enim nunc fide; postea dividentur
in judicio, oves ad dexteram, haedi ad sinistram
<pb n="0719"/> <note>(Matth. XXV, 33)</note>.
Ecce invenimus quemadmodum Ecclesia
dividat Sichimam. Quomodo dividit humeros,
secundum nominis interpretationem? Dividuntur humeri,
ut alios gravent peccata sua, alii tollant sarcinam
Christi. Humeros enim pios quaerebat, cum
diceret: <hi>Jugum enim meum lene est, et sarcina mea
levis est <note>(Id. XI, 30)</note>
          </hi>. Alia sarcina premit et aggravat
te; Christi autem sarcina sublevat te: alia sarcina
pondus habet; Christi sarcina pennas habet. Nam et
avi si pennas detrahas, quasi onus tollis; et quo
magis onus abstulisti, eo magis in terra remanebit.
Quam exonerare voluisti, jacet: non volat, quia tulisti
onus; redeat onus, et volat. Talis est Christi
sarcina. Portent illam homines; non sint pigri: non
attendantur illi qui eam ferre nolunt; ferant illam qui
volunt, et invenient quam sit levis, quam suavis,
quam jucunda, quam rapiens in coelum et a terra eripiens. <hi>Dividam Sichimam, et convallem tabernaculorum
dimetiar.</hi> 
 Forte propter oves Jacob, convallis tabernaculorum
intelligitur gens Judaeorum, et ipsa dividitur:
nam transierunt inde qui crediderunt; foris
reliqui remanserunt.</p>
        </div3>
<div3>
          <head>9.</head>
          <p>
 <hi>[vers. 9.] Meus est Galaad.</hi> Nomina sunt ista lecta
in Litteris Dei. Galaad habet interpretationis suae vocem
et magni sacramenti: interpretatur enim Acervus
testimonii. Quantus acervus testimonii in martyribus? <hi>Meus est Galaad:</hi> 
 meus est acervus testimonii, mei
sunt Martyres veri. Moriantur alii pro vetusta vanitate
sua sine sale; numquid pertinent ad acervum
testimonii? Quia et si tradidero corpus meum ita ut
ardeam, charitatem autem non habeam, nihil mihi
prodest <note>(I Cor. XIII, 3)</note>. Cum autem quodam loco moneret
Dominus de pace retinenda, praemisit salem: <hi>Habete,</hi> 
 inquit, <hi>in vobis salem, et pacem habete inter
vos <note>(Marc. IX, 49)</note>
          </hi>. Ergo, <hi>Meus est Galaad:</hi> sed Galaad,
id est acervus testimonii, in magna tribulatione
evidenter factus est. Tunc ignominiosa Ecclesia erat
in hominibus, tunc opprobrium illi viduae objectabatur,
quia Christi erat, quia signum crucis in fronte
portabat: nondum erat honor; crimen erat tunc.
Quando ergo non honor, sed crimen erat, tunc factus
est acervus testimonii; et per acervum testimonii dilatata
est charitas Christi; et per dilatationem charitatis
Christi occupatae sunt gentes. Sequitur, <hi>Et meus
est Manasses:</hi> quod interpretatur Oblitus. Huic enim
dictum erat: <hi>Confusionem in perpetuum oblivisceris, et
ignominiae viduitatis tuae non eris memor <note>(Isai. LIV, 4)</note>
          </hi>.
Erat ergo confusio Ecclesiae aliquando, quam modo
oblita est: confusionis enim et ignominiae viduitatis
suae jam non est memor. Quando enim quaedam erat
confusio inter homines, acervus testimonii factus
erat. Modo jam nemo vel meminit illius confusionis,
quando ignominia erat esse christianum; jam nemo
meminit, jam omnes obliti sunt, jam <hi>meus est Manasses.
Et Ephraem fortitudo capitis mei.</hi> Ephraem Fructificatio
interpretatur. Mea, inquit, fructificatio, et
<pb n="0720"/>
haec fructificatio fortitudo est capitis mei. Caput enim
meum Christus est. Et unde fructificatio fortitudo
ejus? Quia nisi granum caderet in terram, non multiplicaretur,
solum remaneret. Cecidit ergo in terram
Christus in passione, et secuta est fructificatio in resurrectione. <hi>Et Ephraem fortitudo capitis mei.</hi> 
 Pendebat
et contemnebatur: granum erat intus, habebat
vires trahendi post se omnia <note>(Joan. XII, 24, 32)</note>. Quomodo
in grano numeri seminum latent; abjectum
nescio quid apparet oculis, sed vis convertens in se
materiam et proferens fructum abscondita est: sic in
Christi cruce abscondita erat virtus; apparebat infirmitas.
O magnum granum! Certe infirmus est pendens,
certe ante illum caput plebs illa agitavit, certe
dixerunt: <hi>Si Filius Dei est, descendat de cruce <note>(Matth.
XXVII, 40)</note>
          </hi>. Audi fortitudinem ejus: <hi>Quod infirmum
est Dei, fortius est hominibus <note>(I Cor. I, 25)</note>
          </hi>. Merito
tanta fructificatio consecuta est: haec mea est, dicit
Ecclesia.</p>
        </div3>
<div3>
          <head>10.</head>
          <p>
 <hi>[vers. 10.] Juda rex meus: Moab olla spei meae.
Juda rex meus:</hi> quis Juda? Qui de tribu Juda. Quis
Juda, nisi cui dixit ipse Jacob: <hi>Juda, te laudabunt
fratres tui <note>(Gen. XLIX, 8)</note>
          </hi>? <hi>Juda rex meus.</hi> Quid ergo
timeam, quando Juda rex meus dicit: <hi>Nolite timere
eos qui occidunt corpus <note>(Matth. X, 28)</note>
          </hi>? <hi>Juda rex
meus: Moab olla spei meae.</hi> Quare, <hi>olla?</hi> Quia tribulatio.
Quare, <hi>spei meae?</hi> Quia praecessit Juda rex meus.
Qua enim praecessit, tu sequi quid times? Qua praecessit?
Per tribulationes, per angustias, per opprobria.
Septa erat via, sed antequam transiret: posteaquam
transiit, sequere; jam patet via illius transitu. <hi>Singularis ego sum,</hi> 
 inquit, <hi>sed quousque transeam <note>(Psal. CXL, 10)</note>
          </hi>:
singulare granum, sed quoadusque
transeat; cum transierit, sequetur fructificatio. <hi>Juda
rex meus.</hi> Ergo quia <hi>Juda rex meus: Moab olla spei
meae.</hi> Moab intelligitur in Gentibus. Nata est enim
ista gens de peccato, nata est ista gens de filiabus Lot
quae cum patre inebriato concubuerunt, male utentes
patre <note>(Gen. XIX, 31-38)</note>. Melius erat ut steriles remanerent,
quam sic matres fierent. Erat autem illa
figura quaedam eorum qui male utuntur lege. Nolite
enim attendere quia lex in latina lingua feminini generis
est; in graeca masculini est: sed sive sit feminini
generis in loquendo, sive masculini, non praescribit
veritati locutio. Lex enim magis masculinam
vim habet, quia regit, non regitur. Porro autem apostolus
Paulus quid ait? <hi>Bona est lex, si quis ea legitime
utatur <note>(I Tim. I, 8)</note>
          </hi>. Illae autem filiae Lot
non legitime usae sunt patre. Quomodo autem nascuntur
opera bona, cum quisque lege bene utitur:
sic nascuntur opera mala, cum lege quisque male
utitur. Proinde male illae utentes patre, hoc est male
utentes lege, generaverunt Moabitas; per quos significantur
opera mala. Inde tribulatio Ecclesiae, inde
olla ebulliens. De hac olla quodam loco prophetiae
dicitur: <hi>Olla succensa ab aquilone <note>(Jerem. I, 13)</note>
          </hi>.
<pb n="0721"/>
Unde nisi a partibus diaboli qui dixit: <hi>Ponam sedem
meam ad aquilonem <note>(Isai. XIV, 13)</note>
          </hi>? Tribulationes ergo
maximae non oriuntur adversum Ecclesiam, nisi ab
eis qui lege male utuntur. Quid ergo? Defectura est
hinc Ecclesia, et propter ollam, id est abundantiam
scandalorum, non erit perseveratura usque in finem?
Nonne Juda rex illius praedixit hoc ei? Nonne ait illi: <hi>Quoniam abundabit iniquitas, refrigescet charitas multorum <note>(Matth. XXIV, 12)</note>
          </hi>?
Olla bulliente charitas refrigescit.
Quare non potius, o charitas, et tu contra
ollam fervescis? An ignoras tibi esse dictum, cum de
illa abundantia scandalorum rex tuus loqueretur: <hi>Qui perseveraverit usque in finem, hic salvus erit?</hi> 
 Persevera
ergo usque in finem contra ollam scandalorum.
Ardet olla iniquitatis, sed major est flamma charitatis.
Noli vinci; persevera usque in finem. Quid times
Moabitas, opera mala eorum qui lege male utuntur?
Quid enim, Juda rex tuus qui praecessit, nonne tales
pertulit? Nescis Judaeos male utendo lege, Christum
occidisse? Ergo spera, et qua praecessit rex tuus
sequere. Dic, <hi>Juda rex meus.</hi> Et ex eo quia <hi>Juda rex
meus, Moab</hi> quid factus est? <hi>Olla spei meae,</hi> non
consumptionis meae. Vide in tribulationibus ollam
spei; audi Apostolum: <hi>Sed et gloriamur,</hi> inquit, <hi>in
tribulationibus.</hi> Olla est jam; sed vide istum, si explicat
ollam spei. <hi>Scientes quia tribulatio patientiam operatur,
patientia autem probationem, probatio spem.</hi> Si tribulatio
patientiam, patientia probationem, probatio
spem, olla est autem tribulatio quae operatur spem;
merito <hi>Moab olla spei meae. Spes autem non confundit.</hi> 
Et quid? Ferves contra ollam? Ita plane, <hi>quia charitas
Dei diffusa est in cordibus nostris, per Spiritum sanctum
qui datus est nobis <note>(Rom. V, 3-5)</note>
          </hi>.</p>
        </div3>
<div3>
          <head>11.</head>
          <p>
 <hi>In Idumaeam extendam calceamentum meum.</hi> 
Ecclesia loquitur: Perveniam <hi>usque in Idumaeam.</hi> Saeviant
tribulationes, bulliat scandalis mundus, <hi>extendam
calceamentum meum usque in Idumaeam;</hi> usque
ad eos ipsos qui terrenam vitam degunt (quoniam
Idumaea interpretatur Terrena); usque ad ipsos, <hi>usque
in Idumaeam extendam calceamentum meum.</hi> Cujus rei
calceamentum, nisi Evangelii? <hi>Quam speciosi pedes
eorum qui annuntiant pacem, qui annuntiant bona <note>(Id.
X, 15)</note>
          </hi>! et, <hi>Calceati pedes in praeparationem Evangelii pacis <note>(Ephes. VI, 15)</note>
          </hi>.
Prorsus, quoniam <hi>tribulatio patientiam
operatur, patientia autem probationem, probatio
spem,</hi> olla non me consumet: <hi>Charitas enim Dei diffusa
est in cordibus nostris, per Spiritum sanctum qui datus
est nobis.</hi> Non deficiamus Evangelium praedicare, non
deficiamus Dominum annuntiare. <hi>Usque in Idumaeam
extendam calceamentum meum.</hi> Nonne serviunt et ipsi
terreni? Etsi cupiditatibus terrenis obligantur, Christum
tamen adorant. Hodie videmus, fratres, quam
multi terreni committunt pro lucro fraudes, pro fraudibus
perjuria; propter timores, sortilegos, mathematicos
consulunt: omnes isti Idumaei, terreni; et
tamen omnes isti adorant Christum, sub calceamento
ipsius sunt; jam usque in Idumaeam extendit calceamentum
suum. <hi>Mihi Allophyli subditi sunt. Allophyli,</hi> 
<pb n="0722"/>
qui sunt? Alienigenae, non pertinentes ad genus
meum. <hi>Subditi sunt,</hi> quia multi adorant Christum, et
non sunt regnaturi cum Christo. <hi>Mihi Allophyli subditi
sunt.</hi> </p>
        </div3>
<div3>
          <head>12.</head>
          <p>
 <hi>[vers. 11.] Quis deducet me in civitatem circumstantiae?</hi> 
Quae est civitas circumstantiae? Si meministis,
jam eam commemoravi in alio psalmo, ubi dictum
est: <hi>Et circumibunt civitatem</hi>. Circumstantiae enim
civitas, Gentium circumfusio est; quae circumfusio
Gentium in medio habebat unam gentem Judaeorum,
colentem unum Deum: caetera circumfusio Gentium
idolis supplicabat, daemonibus serviebat. Et mystice
vocata est civitas circumstantiae; quia undique se Gentes
circumfuderant, et ei circumsteterant quae colebat
unum Deum. <hi>Quis deducet me in civitatem circumstantiae?</hi> 
Quis, nisi Deus? Hoc vult dicere, quomodo deducet
per illas nubes, de quibus dictum est: <hi>Vox tonitrui
tui in rota <note>(Psal. LXXVI, 19)</note>
          </hi>. Rota ipsa est civitas
circumstantiae, quae dicta est rota, id est orbis terrarum. <hi>Quis deducet me in civitatem circumstantiae? Quis
deducet me usque in Idumaeam?</hi> 
 id est, ut regnem etiam
terrenis, ut me venerentur etiam qui de me non
sunt, qui de me nolunt proficere.</p>
        </div3>
<div3>
          <head>13.</head>
          <p>
 <hi>[vers. 12.] Quis deducet me usque in Idumaeam?
Nonne tu, Deus, qui repulisti nos? et non egredieris,
Deus, in virtutibus nostris.</hi> Nonne tu nos deduces qui
nos repulisti? Sed quare repulisti nos? Quia <hi>destruxisti
nos.</hi> Quare destruxisti nos? Quia <hi>iratus es, et misertus
es nostri.</hi> Tu ergo deduces qui repulisti, qui non egredieris
Deus in virtutibus nostris, tu deduces. Quid
est, <hi>non egredieris in virtutibus nostris?</hi> Saeviturus est
mundus, conculcaturus est nos mundus, futurus est
acervus testimonii effuso martyrum sanguine, et dicturi
sunt Pagani saevientes: <hi>Ubi est Deus eorum <note>(Psal. LXXVIII, 10)</note>
          </hi>?
Tunc <hi>non egredieris, Deus, in virtutibus
nostris:</hi> non contra eos apparebis; non ostendes
potentiam tuam, qualem ostendisti in David, in
Moyse, in Jesu Nave, quando eorum fortitudini Gentes
cesserunt, et strage facta, magnaque reddita vastitate,
in terram quam promisisti, plebem tuam induxisti.
Hoc tunc non facies; <hi>non egredieris, Deus, in
virtutibus nostris,</hi> sed intus operaberis. Quid est, <hi>non
egredieris?</hi> Non apparebis. Certe enim quando catenati
martyres ducebantur, quando includebantur in
carcere, quando ludibrio habendi producebantur,
quando bestiis subrigebantur quando percutiebantur
ferro, quando igne cremabantur, nonne contemnebantur
tanquam deserti, tanquam sine adjutore? Quomodo
Deus operabatur intus? quomodo intus consolabatur?
quomodo eis dulcem faciebat spem vitae aeternae? quomodo
non deserebat corda eorum, ubi homo habitabat
in silentio, bene si bonus, male si malus? Numquid ergo
quia non egrediebatur in virtutibus eorum, ideo deserebat?
Nonne magis non egrediendo in virtutibus eorum,
deduxit Ecclesiam usque ad Idumaeam, deduxit Ecclesiam
<pb n="0723"/>
usque in civitatem circumstantiae? Si enim bellare
vellet Ecclesia et gladio uti, videretur pro vita praesenti
pugnare: quia vero contemnebat vitam praesentem,
ideo factus est acervus testimonii de vita
futura.</p>
        </div3>
<div3>
          <head>14.</head>
          <p>
 <hi>[vers. 13.]</hi> Tu ergo, Deus, qui non egredieris in
virtutibus nostris, <hi>Da nobis auxilium de tribulatione; et
vana salus hominis.</hi> Eant nunc qui salem non habent,
et optent salutem temporalem suis, quae est vana vetustas. <hi>Da nobis auxilium:</hi> 
 inde da unde putabaris
deserere, inde subveni. <hi>Da nobis auxilium de tribulatione;
et vana salus hominis.</hi> </p>
        </div3>
<div3>
          <head>15.</head>
          <p>
 <hi>[vers. 14.] In Deo faciemus virtutem, et ipse ad
nihilum deducet inimicos nostros</hi>. Non faciemus virtutem
in gladio, non in equis, non in loricis, non in
scutis, non in potentatu exercitus; non foris. Sed
ubi? Intus, ubi latemus. Ubi intus? <hi>In Deo faciemus
virtutem:</hi> et quasi abjecti, et quasi conculcati, quasi
nullius momenti homines erimus, sed <hi>ipse ad nihilum
deducet inimicos nostros.</hi> Denique factum est hoc de
inimicis nostris. Conculcati sunt martyres: patiendo,
perferendo, usque in finem perseverando, in Deo fecerunt
virtutem. Fecit et ipse quod sequitur: ad nihilum
deduxit inimicos eorum. Ubi sunt modo inimici
martyrum, nisi forte quia modo eos ebriosi calicibus
persequuntur, quos tunc furiosi lapidibus persequebantur?
</p>
        </div3>
      </div1>

<div1>
        <head>IN PSALMUM LX ENARRATIO. SERMO AD PLEBEM.</head>
<div3>
          <head>1.</head>
          <p>
 <hi>[vers. 1.]</hi> Considerandum cum Vestra Charitate
psalmum istum suscepimus. Brevis est; aderit Dominus
ut sufficienter ex eo, et breviter loquamur. Quantum
adjuverit ipse qui nos jubet loqui, sic ero volentibus
officiosus, ut non sim tardis molestus, nec paucis
multus, nec occupatis onerosus. Titulus ejus non
nos tenet. Est enim, <hi>In finem, in hymnis, ipsi David.
In hymnis,</hi> utique in laudibus. <hi>In finem,</hi> utique in
Christum. <hi>Finis enim Legis Christus</hi> est, <hi>ad justitiam
omni credenti <note>(Rom. X, 4)</note>
          </hi>. Et <hi>ipsi David,</hi> non alium
quam ipsum accipere debemus, qui venit ex semine
David, ut esset homo inter homines, et aequales Angelis
faceret homines. Vocem autem in isto psalmo,
si in membris ejus et in corpore sumus, sicut illo
exhortante praesumere audemus, nostram debemus
agnoscere, non alicujus extranei. Nostram autem non
sic dixi, quasi eorum tantum qui in praesentia sumus
modo; sed nostram qui sumus per totum mundum,
qui sumus ab oriente usque in occidentem. Et ut noveritis
sic esse vocem nostram, loquitur hic quasi
unus homo: non est autem unus homo, sed tanquam
unus unitas loquitur. In Christo autem nos omnes
unus homo; quia hujus unius hominis caput est in
<pb n="0724"/>
coelo, et membra adhuc laborant in terra: et quia laborant,
videte quid dicat.</p>
        </div3>
<div3>
          <head>2.</head>
          <p>
 <hi>[vers. 2-4.] Exaudi, Deus, deprecationem meam,
intende orationi meae.</hi> Quis dicit? Quasi unus. Vide si
unus: <hi>A finibus terrae ad te clamavi, dum angeretur
cor meum.</hi> Jam ergo non unus; sed ideo unus, quia
Christus unus, cujus omnes membra sumus. Nam
quis unus homo clamat a finibus terrae? Non clamat
a finibus terrae, nisi haereditas illa, de qua dictum
est ipsi Filio: <hi>Postula a me, et dabo tibi gentes haereditatem
tuam, et possessionem tuam terminos terrae <note>(Psal.
II, 8)</note>
          </hi>. Haec ergo Christi possessio, haec Christi haereditas,
hoc Christi corpus, haec una Christi Ecclesia,
haec unitas quae nos sumus, clamat a finibus terrae.
Quid autem clamat? Quod supra dixi, <hi>Exaudi, Deus,
deprecationem meam, intende orationi meae: a finibus
terrae ad te clamavi.</hi> Id est, hoc ad te clamavi: <hi>a finibus
terrae:</hi> id est, undique.</p>
        </div3>
<div3>
          <head>3.</head>
          <p>
 Sed quare clamavi hoc? <hi>Dum angeretur cor meum.</hi> 
Ostendit se esse per omnes gentes toto orbe terrarum
 in magna gloria, sed in magna tentatione. Namque
vita nostra in hac peregrinatione non potest esse
sine tentatione: quia provectus noster per tentationem
nostram fit, nec sibi quisque innotescit nisi tentatus,
nec potest coronari nisi vicerit, nec potest
vincere nisi certaverit, nec potest certare nisi inimicum
et tentationes habuerit. Angitur ergo iste a finibus
terrae clamans, sed tamen non relinquitur. Quoniam
nos ipsos, quod est corpus suum, voluit praefigurare
et in illo corpore suo, in quo jam et mortuus
est, et resurrexit, et in coelum ascendit; ut quo
caput praecessit, illuc se membra secutura confidant.
Ergo nos transfiguravit in se, quando voluit tentari a
satana <note>(Matth. IV, 1)</note>. Modo legebatur in Evangelio
quia Dominus Jesus Christus in eremo tentabatur a
diabolo. Prorsus Christus tentabatur a diabolo. In
Christo enim tu tentabaris, quia Christus de te sibi
habebat carnem, de se tibi salutem; de te sibi mortem,
de se tibi vitam; de te sibi contumelias, de se
tibi honores; ergo de te sibi tentationem, de se tibi
victoriam. Si in illo nos tentati sumus, in illo nos
diabolum superamus. Attendis quia Christus tentatus
est, et non attendis quia vicit? Agnosce te in illo tentatum,
et te in illo agnosce vincentem. Poterat a se
diabolum prohibere: sed si non tentaretur, tibi tentando
vincendi magisterium non praeberet. Itaque
non mirum, si inter tentationes positus iste clamat a
finibus terrae. Sed quare non vincitur? <hi>In petra exaltasti
me.</hi> Jam ergo hic agnoscimus quis clamet a finibus
terrae. Recolamus Evangelium: <hi>Super hanc petram
aedificabo Ecclesiam meam <note>(Id. XVI, 18)</note>
          </hi>. Ergo illa
clamat a finibus terrae, quam voluit aedificari super
petram. Ut autem aedificaretur Ecclesia super petram
quis factus est petra? Paulum audi dicentem: <hi>Petra
autem erat Christus <note>(I Cor. X, 4)</note>
          </hi>. In illo ergo aedificati
sumus. Propterea petra illa in qua aedificati sumus,
prior percussa est ventis, flamine, pluvia <hi>(Matth. VII,
<pb n="0725"/>
24, 25)</hi>, quando Christus a diabolo tentabatur. Ecce
in qua firmitate te voluit stabilire. Merito non vacat
vox nostra, sed exauditur: in magna enim spe positi
sumus; <hi>In petra exaltasti me.</hi> </p>
        </div3>
<div3>
          <head>4.</head>
          <p>
 <hi>Deduxisti me, quia factus es spes mea.</hi> Ille si
nostra spes factus non esset, non nos deduceret. Deducit
tanquam dux, et in se ducit tanquam via, et ad
se perducit tanquam patria. Deducit ergo nos. Unde?
Quia factus est spes nostra. Unde factus est spes
nostra? Ecce sic quomodo audistis quia tentatus est,
quia passus est, quia resurrexit, factus est spes nostra.
Quid enim nobis dicimus quando haec legimus?
Non enim perdet nos Deus, propter quos Filium suum
misit tentari, crucifigi, mori, resurgere: non enim
vere nos despicit Deus, propter quos Filio proprio
non pepercit, sed pro nobis omnibus tradidit eum <note>(Rom. VIII, 32)</note>.
Sic ergo factus est spes nostra. In
illo vides et laborem tuum, et mercedem tuam; laborem
in passione, mercedem in resurrectione. Sic
ergo factus est spes nostra. Habemus enim duas vitas;
sed unam in qua sumus, alteram quam speramus.
In qua sumus, nota nobis est; quam speramus,
ignota nobis est. Tolera in qua es, et habebis quam
nondum habes. Quomodo toleras? Ut non vincaris a
tentatore. Laboribus suis, tentationibus, passionibus,
morte sua demonstravit tibi vitam Christus in qua es;
resurrectione sua demonstravit tibi vitam in qua eris.
Nos enim non noveramus nisi nasci hominem et
mori; resurgere hominem et vivere in aeternum non
noveramus: suscepit quod noveras, et demonstravit
quod non noveras. Ideo ergo factus est spes nostra in
tribulationibus, in tentationibus. Vide Apostolum dicentem: <hi>Non solum autem, sed et gloriamur,</hi> 
 inquit, <hi>in tribulationibus: scientes quia tribulatio patientiam
operatur, patientia probationem, probatio spem; spes
autem non confundit: quoniam charitas Dei diffusa est
in cordibus nostris per Spiritum sanctum qui datus est
nobis 
 <note>(Id. V, 3-5)</note>
          </hi>. Ergo factus est ipse spes nostra,
qui dedit nobis Spiritum sanctum: et ambulamus
modo ad spem; non enim ambularemus, nisi speraremus.
Quid ait ipse Apostolus? <hi>Quod enim videt quis,
quid sperat? Si autem quod non videmus speramus, per
patientiam exspectamus.</hi> Et item: <hi>Spe enim salvi facti
sumus <note>(Id. VIII, 24, 25)</note>
          </hi>.</p>
        </div3>
<div3>
          <head>5.</head>
          <p>
 <hi>Deduxisti me, quia factus es spes mea: turris fortitudinis
a facie inimici.</hi> Angitur cor meum, inquit
ista unitas a finibus terrae, et laboro inter tentationes
et scandala: invident Pagani, quia victi sunt; insidiantur
haeretici pallio velati nominis christiani; intus
in ipsa Ecclesia vim patitur frumentum a palea: inter
haec omnia cum angitur cor meum, clamabo a finibus
terrae. Sed non me deserit ipse qui me exaltavit
super petram, ut deducat me usque ad se: quia etsi
laboro, diabolo per tot loca et tempora et occasiones
insidiante adversus me, hic est mihi turris fortitudinis;
quo cum confugero, non solum vitabo tela inimici,
sed etiam in illum quae voluero securus ipse jaculabor.
Ipse enim Christus est turris; ipse nobis
factus est turris a facie inimici, qui est et petra super
<pb n="0726"/>
quam aedificata est Ecclesia. Caves ne feriaris a diabolo?
Fuge ad turrem: nunquam te ad illam turrem
diabolica jacula secutura sunt; ibi stabis munitus et
fixus. Quomodo autem fugies ad turrem? Ne forte
quisque in tentatione positus corporaliter quaerat
turrem istam; et cum eam non invenerit, fatigetur,
aut deficiat in tentatione. Ante te est turris: recordare
Christum, et intra in turrem. Quomodo recordaris
Christum, ut intres in turrem? Quidquid pateris,
cogita quia prior passus est, et cogita quo fine passus
est, ut moreretur et resurgeret. Talem et tu finem
spera qualis in illo praecessit, et intrasti in turrem
non consentiendo inimico. Si enim consenseris inimico,
tunc ad te pervenit oppugnantis jaculum. Tu
potius in illum jaculare tela, quibus feriatur, quibus
vincatur. Quae sunt ista tela? Verba Dei, fides tua,
spes ipsa tua, opera bona. Non dico: Sic esto in ista
turre, ut vaces ibi, et sufficiat tibi quia non ad te
hostis tela perveniunt. Age ibi aliquid; non cessent
manus: opera bona tua gladii sunt interficientes inimicum.</p>
        </div3>
<div3>
          <head>6.</head>
          <p>
 <hi>[vers. 5.] Inquilinus ero in tabernaculo tuo usque
in saecula.</hi> Videtis quia ille, de quo diximus, est qui
clamat. Quis nostrum est inquilinus usque in saecula?
Paucis diebus hic vivimus, et transimus: inquilini
enim hic sumus, habitatores in coelo erimus. Ibi es
inquilinus, unde auditurus es vocem Domini Dei tui:
Migra. Nam de domo illa aeterna in coelis nemo te jubebit
migrare. Hic ergo inquilinus. Unde etiam dicitur
in alio psalmo: <hi>Inquilinus ego sum apud te, et peregrinus,
sicut omnes patres mei <note>(Psal. XXXVIII, 13)</note>
          </hi>. Hic
ergo inquilini sumus; ibi Dominus nobis mansiones
dabit aeternas: <hi>Multae,</hi> inquit, <hi>mansiones sunt apud
Patrem meum <note>(Joan. XIV, 2)</note>
          </hi>. Mansiones illas non tanquam
inquilinis dabit, sed tanquam civibus in aeternum
mansuris. Hic tamen, fratres, quia non modico
tempore futura erat Ecclesia in hac terra, sed hic erit
Ecclesia usque in finem saeculi: ideo hic dixit, <hi>Inquilinus
ero in tabernaculo tuo usque in saecula.</hi> Saeviat
quantumlibet inimicus, oppugnet me, insidias mihi
praeparet, scandalis crebrescat, et faciat angi cor
meum: <hi>inquilinus ero in tabernaculo tuo usque in saecula.</hi> 
Non vincetur Ecclesia, non eradicabitur, nec
cedet quibuslibet tentationibus, donec veniat hujus
saeculi finis, et nos ab ista temporali aeterna illa habitatio
suscipiat, ad quam nos deducet qui factus est
spes nostra. <hi>Inquilinus ero in tabernaculo tuo usque in
saecula.</hi> Si diu eris inquilinus, quasi hoc illi diceremus,
laboraturus ergo es in terra inter tantas tentationes:
nam si paucorum dierum hic esset Ecclesia,
cito finirentur tentatoris insidiae. Bene; paucorum
dierum velles esse tentationes: sed quomodo colligeret
natos omnes, nisi diu hic esset, nisi usque in
finem protenderetur? Noli invidere caeteris post futuris;
noli, quia jam transisti, pontem misericordiae
velle praecidere: sit hic usque in saecula. Et quid de
<pb n="0727"/>
tentationibus, quae necesse est ut abundent quanto
magis veniunt scandala? Etenim ipse ait: <hi>Quoniam
abundabit iniquitas, refrigescet charitas multorum.</hi> Sed
illa Ecclesia quae clamat a finibus terrae, in his est de
quibus sequitur dicens: <hi>Qui autem perseveraverit usque
in finem, hic salvus erit <note>(Matth. XXIV, 12, 13)</note>
          </hi>. Sed
unde perseverabis? Quae vires tuae inter tanta scandala,
inter tantas tentationes, inter tantas pugnas?
quibus viribus vincis hostem quem non vides? numquid
tuis? Ergo quia usque in saecula erit inquilinus
iste hic, quae illi spes est ut duret? <hi>Cooperiar in velamento
alarum tuarum.</hi> Ecce quare securi sumus inter
tantas tentationes, donec veniat finis saeculi, et suscipiant
nos saecula aeterna: quia cooperimur in velamento
alarum ipsius. Aestus est saeculi, sed magna
umbra est sub alis Dei: <hi>Cooperiar in velamento alarum
tuarum.</hi> </p>
        </div3>
<div3>
          <head>7.</head>
          <p>
 <hi>[vers. 6.] Quoniam tu, Deus</hi>, <hi>exaudisti orationem
meam.</hi> Quam? A qua coepit: <hi>Exaudi, Deus, deprecationem
meam, intende orationi meae: a finibus
terrae ad te clamavi.</hi> Hoc ad te clamavi a finibus terrae.
Ideo <hi>cooperiar in velamento alarum tuarum, quia exaudisti
deprecationem meam.</hi> Admonemur ergo, fratres,
non cessare orando, quamdiu tempus est tentationum. <hi>Dedisti haereditatem timentibus nomen tuum.</hi> 
 Perseveremus
ergo in timore nominis Dei: aeternus Pater non
nos fallit. Laborant filii, ut suscipiant parentum suorum
haereditatem, quibus mortuis successuri sunt?
nos non laboramus accipere haereditatem ab illo Patre,
cui non morienti succedamus, sed cum illo in
ipsa haereditate in aeternum vivamus! <hi>Dedisti haereditatem
timentibus nomen tuum.</hi> </p>
        </div3>
<div3>
          <head>8.</head>
          <p>
 <hi>[vers. 7.] Dies super dies regis adjicies annos ejus.</hi> 
Hic est ergo rex cujus membra sumus. Rex Christus
est, caput nostrum, rex noster. Dedisti illi dies super
dies; non solum istos dies in isto tempore cum fine,
sed dies super istos dies sine fine. <hi>Habitabo,</hi> inquit, <hi>in domo Domini, in longitudinem dierum 
 <note>(Psal. XXII, 6)</note>
          </hi>.
Quare, <hi>in longitudinem dierum,</hi> nisi quia modo brevitas
est dierum? Omnis enim res quae finem habet,
brevis est: sed regis hujus dies super dies, ut non
diebus solum istis transeuntibus regnet Christus in
Ecclesia sua, sed regnent cum illo sancti in diebus
illis qui non habent finem. Ibi unus dies est, et multi
dies sunt. Quia multi dies sunt, dixi jam, <hi>In longitudinem
dierum:</hi> quia unus dies, sic intelligitur, <hi>Filius
meus es tu, ego hodie genui te <note>(Psal. II, 7)</note>
          </hi>. Unum
diem dixit <hi>hodie:</hi> sed iste dies non ponitur in medio
inter hesternum et crastinum, nec initium ejus finis
est hesterni, nec finis ejus initium crastini. Nam et
anni Dei dicti sunt: <hi>Tu autem idem ipse es, et anni tui
non deficient <note>(Psal. CI, 28)</note>
          </hi>. Quomodo anni, sic dies,
sic unus dies, Quidquid vis dicis de aeternitate. Ideo
quidquid vis dicis, quia quidquid dixeris, minus dicis.
Sed ideo necesse est aliquid dicas, ut sit unde cogites
quod non potest dici. <hi>Dies super dies regis adjicies
annos ejus, usque in diem generationis et generationis.</hi> 
<pb n="0728"/>
Generationis hujus et generationis futurae:
generationis hujus quae comparatur lunae, propter
quod luna nascitur, crescit, perficitur, senescit et occidit;
sic sunt generationes istae mortales: et generationis
qua regeneramur resurgendo, et permanebimus
in aeternum cum Deo, quando jam non sicut
luna, sed quod ait Dominus, <hi>Tunc justi fulgebunt sicut
sol in regno Patris sui <note>(Matth. XIII, 43)</note>
          </hi>. Luna enim
figurate in Scripturis pro mutabilitate hujus mortalitatis
ponitur. Ideo ad Jericho descendebat ille ab Jerusalem
qui incurrit in latrones: quia Jericho civitas
verbum est hebraeum, et interpretatur latnie Luna.
Descendebat ergo tanquam ab immortalitate ad mortalitatem:
et merito in itinere vulneratus a latronibus
et semivivus relictus est <note>(Luc. X, 30)</note> ille Adam,
ex quo est totum genus humanum. Ergo <hi>dies super dies
regis adjicies annos ejus, usque in diem generationis,</hi> 
generationis mortalis accipio. Cujus generationis alterius
mentionem fecisti? Cujus? audi:</p>
        </div3>
<div3>
          <head>9.</head>
          <p>
 <hi>[vers. 8.] Permanebit in aeternum in conspectu
Dei:</hi> Secundum quid, aut propter quid? <hi>Misericordiam
et veritatem ejus quis requiret ei?</hi> Dicit et alio loco: <hi>Universae viae Domini misericordia et veritas, requirentibus
testamentum ejus et testimonia ejus 
 <note>(Psal. XXIV,
10)</note>
          </hi>. Magnus sermo de veritate et misericordia, sed
brevitatem promisimus. Breviter accipite quid sit veritas
et misericordia; quia non parvum est quod dictum
est, <hi>Universae viae Domini misericordia et
veritas.</hi> Misericordia dicitur, quia non merita nostra
attendit Deus, sed bonitatem suam, ut peccata
nobis omnia dimitteret, et vitam aeternam promitteret:
veritas autem, quia non fallit reddere quae promisit.
Agnoscamus hic eam, et nos faciamus: ut
quomodo nobis Deus exhibuit misericordiam suam et
veritatem suam; misericordiam dimittendo peccata
nostra, veritatem exhibendo promissa sua: sic et nos
faciamus hic misericordiam et veritatem; misericordiam
circa infirmos, circa egentes, circa inimicos
etiam nostros; veritatem non peccando, nec adjiciendo
peccatum super peccatum. Quoniam qui multum
sibi pollicetur de misericordia Dei, subrepit in animum
ipsius ut faciat injustum Deum, et putet quia
si permanserit peccator, et noluerit recedere ab iniquitatibus
suis, veniet ille, et ibi eum positurus est
ubi ponit servos suos qui ei obtemperant. Et justum
hoc erit, ut ibi te ponat perseverantem in peccatis,
ubi positurus est illos qui recesserunt a peccatis? Sic
vis injustus esse, ut et Deum facias injustum? Quid
vis ergo convertere Deum ad voluntatem tuam? Tu
convertere ad voluntatem Dei. Quis est ergo qui hoc
facit, nisi ex illis paucis, de quibus dicitur: <hi>Qui perseveraverit
usque in finem, hic salvus erit <note>(Matth. XXIV,
13)</note>
          </hi>. Merito et hic <hi>misericordiam et veritatem ejus quis
requiret ei?</hi> Quid est, <hi>ei?</hi> Sufficeret, <hi>quis requiret:</hi> 
quare, addidit, <hi>ei,</hi> nisi quia multi quaerunt misericordiam
ejus et veritatem discere in libris ejus; et
cum didicerint, sibi vivunt, non illi; sua quaerunt,
non quae Jesu Christi <note>(Philipp. II, 21)</note>; praedicant
misericordiam et veritatem, et non faciunt misericordiam
<pb n="0729"/>
et veritatem? Sed praedicando illam, norunt
illam: non enim praedicarent illam, nisi nossent
illam. Sed qui Deum amat et Christum, in praedicando
misericordiam et veritatem ipsius, ipse illam requiret
ei, non sibi: id est, non ut ipse habeat ex hac
praedicatione commoda temporalia, sed ut prosit
membris ipsius, id est fidelibus ejus, cum veritate
ministrando quod novit; ut qui vivit non jam sibi
vivat, sed ei qui pro omnibus mortuus est <note>(II Cor.
V, 15)</note>. <hi>Misericordiam et veritatem ejus quis requiret
ei?</hi> </p>
        </div3>
<div3>
          <head>10.</head>
          <p>
 <hi>[vers. 9.] Sic psallam nomini tuo, Deus, in saeculum
saeculi, ut reddam vota mea de die in diem.</hi> Si psallis
nomini Dei, ne psallas ad tempus. Vis in saeculum
saeculi psallere? vis in aeternum psallere? Redde
ei vota tua de die in diem. Quid est, redde ei vota
tua de die in diem? De die isto in illum diem. Persevera
reddere vota in isto die, donec venias ad illum
diem: hoc est, <hi>Qui perseveraverit usque in finem, hic
salvus erit.</hi> 
</p>
        </div3>
      </div1>

<div1>
        <head>IN PSALMUM LXI ENARRATIO. SERMO AD PLEBEM.</head>
<div3>
          <head>1.</head>
          <p>
 <hi>[vers. 1.]</hi> Delectatio divinorum eloquiorum, et
dulcedo intelligendi verbi Dei, adjuvante ipso qui dat
suavitatem, ut terra nostra det fructum suum <note>(Psal.
LXXXIV, 13)</note>, et nos ad loquendum, et vos ad audiendum
exhortatur. Video vos sine fastidio audire, et
gaudeo palato cordis vestri, a quo id quod salubre est
non respuitur, sed cum aviditate percipitur, et utiliter
continetur. Loquamur ergo vobis et hodie, quantum
Dominus donat, de isto psalmo quem modo cantavimus.
Titulus ejus est, <hi>In finem, pro Idithun, Psalmus
ipsi David.</hi> Jam vobis insinuatum esse quid sit
Idithun, recolo. Ex interpretatione enim hebraeae
linguae ut ad nos pervenit, latine dicitur Idithun Transiliens
eos. Transilit ergo iste qui cantat quosdam,
quos desuper despicit. Videamus quousque transilierit,
et quos transilierit, et ubi quamvis quosdam
transilierit positus sit: de quo spirituali quodam et
securo loco intueatur ima; non ita respiciens ut cadat,
sed ut moveat qui transilivit pigros ut sequantur,
et laudet locum quo transiliendo pervenit. Ita enim
iste transiliens super aliquid est, ut sub aliquo sit:
unde prius nobis insinuare voluit sub quo tutus sit,
ut illud quod transilivit, non sit superbiae sed provectus.</p>
        </div3>
<div3>
          <head>2.</head>
          <p>
 <hi>[vers. 2-4.]</hi> In quodam ergo loco munito positus
ait, <hi>Nonne Deo subjicietur anima mea?</hi> Audierat
enim, <hi>Qui se exaltat, humiliabitur; et qui se humiliat,
exaltabitur <note>(Matth. XXIII, 12)</note>
          </hi>: et trepidus ne transiliendo
superbiret, non elatus ex his quae infra essent,
sed humilis ex eo qui supra esset; tanquam minantibus
ei ruinam invidis qui eum transilivisse doluerant,
respondit, <hi>Nonne Deo subjicietur anima mea?</hi> 
<pb n="0730"/>
Quid est quod mihi veluti transilienti quaeritis laqueos?
Insultatione dejicere me vultis, aut seductione decipere.
Numquid ita memini supra quod sum, ut oblitus
sim sub quo sum? <hi>Nonne Deo subjecta erit anima
mea?</hi> Quantumcumque accedam, quantumcumque
ascendam, quantumcumque transiliam, sub Deo ero,
non contra Deum. Securus ergo transcendo caetera,
quando ille me sub se tenet, qui est super omnia. <hi>Nonne Deo subjecta erit anima mea? Ab ipso enim salutare
meum. Etenim ipse est Deus meus et salutaris meus,
susceptor meus, non movebor amplius.</hi> 
 Scio quis supra
me sit, scio quis praetendat misericordiam suam scientibus
se, scio sub cujus alarum tegmine sperem: <hi>non
movebor amplius.</hi> Agitis quidem vos, ait quibusdam,
transiliens eos ipsos quibus dicit: agitis quidem vos
ut movear, sed <hi>non veniat mihi pes superbiae.</hi> Ex hoc
enim fit quod et in ipso psalmo sequitur, <hi>Nec manus
peccatorum dimoveat me <note>(Psal. XXXV, 12)</note>
          </hi>: cui consonat, <hi>Non movebor amplius.</hi> 
 Ad illud enim quod ibi
dictum est, <hi>Nec manus peccatorum dimoveat me,</hi> respondet
hic, <hi>Non movebor amplius:</hi> ad illud autem
quod ibi dictum est, <hi>Non veniat mihi pes superbiae,</hi> 
respondet hic, <hi>Nonne Deo subjecta erit anima
mea?</hi> </p>
        </div3>
<div3>
          <head>3.</head>
          <p>
 Ergo de superiore loco munitus et tutus, cui
factus est Dominus refugium, cui est ipse Deus in locum
munitum, respicit ad eos quos transilivit, et despiciens
eos loquitur, tanquam de turri excelsa; nam
et hoc dictum est de eo, <hi>Turris fortitudinis a facie
inimici <note>(Psal. LX, 4)</note>
          </hi>: attendit ergo ad eos, et dicit, <hi>Quousque apponitis super hominem?</hi> 
 Insultando, opprobria
jaciendo, insidiando, persequendo, apponitis
super hominem onera; apponitis super hominem
quantum potest ferre homo: sed ut ferat homo,
sub illo est qui fecit hominem. <hi>Quousque apponitis
super hominem?</hi> Si ad hominem attenditis, <hi>Interficite
omnes.</hi> Ecce apponite, saevite, <hi>interficite omnes. Tanquam
parieti inclinato et maceriae impulsae:</hi> instate,
impellite, quasi dejecturi. Et ubi est, <hi>Non movebor
amplius?</hi> Sed quare, <hi>Non movebor amplius?</hi> Quia <hi>ipse
est Deus salutaris meus, susceptor meus.</hi> Ergo homines
potestis apponere onera super hominem: numquid
super Deum qui tuetur hominem?</p>
        </div3>
<div3>
          <head>4.</head>
          <p>
 <hi>Interficite omnes.</hi> Quod tantum spatium corporis
in uno homine, ubi possit interfici ab omnibus? Sed
debemus intelligere personam nostram, personam
Ecclesiae nostrae, personam corporis Christi. Unus
enim homo cum capite et corpore suo Jesus Christus,
salvator corporis et membra corporis, duo in carne
una <note>(Gen. II, 24, et Ephes. V, 31)</note>, et in voce una, et
in passione una; et cum transierit iniquitas, in requie
una. Passiones itaque Christi non in solo Christo;
imo passiones Christi nonnisi in Christo. Si enim
Christum intelligas caput et corpus, passiones Christi
nonnisi in Christo: si autem Christum intelligas solum
caput, passiones Christi non in solo Christo. Si
<pb n="0731"/>
enim passiones Christi in solo Christo, imo in solo
capite; unde dicit quoddam membrum ejus Paulus
apostolus, <hi>Ut suppleam quae desunt pressurarum Christi
in carne mea <note>(Coloss. I, 24)</note>
          </hi>? Si ergo in membris
Christi es, quicumque homo, quisquis haec audis,
quisquis haec nunc non audis (sed tamen audis, si in
membris Christi es); quidquid pateris ab eis qui non
sunt in membris Christi, deerat passionibus Christi.
Ideo additur, quia deerat; mensuram imples, non
superfundis: tantum pateris, quantum ex passionibus
tuis inferendum erat universae passioni Christi,
qui passus est in capite nostro, et patitur in membris
suis, id est in nobis ipsis. Ad communem hanc quasi
rempublicam nostram quisque pro modulo nostro
exsolvimus quod debemus, et pro possessione virium
nostrarum quasi canonem passionum inferimus. Pariatoria
plenaria passionum omnium non erit, nisi
cum saeculum finitum fuerit. <hi>Quousque apponitis super
hominem?</hi> Quidquid passi sunt Prophetae a sanguine
Abel justi usque ad sanguinem Zachariae <note>(Matth. XXIII,
35)</note>, appositum est super hominem, quia praecesserunt
adventum incarnationis Christi quaedam membra
Christi: sicut in nascente quodam, nondum quidem
procedente capite, processit manus <note>(Gen.
XXXVIII, 27)</note>, sed tamen capiti connectebatur et manus.
Nolite ergo putare, fratres, omnes justos qui
passi sunt persecutionem iniquorum, etiam illos qui
venerunt missi ante Domini adventum praenuntiare
Domini adventum, non pertinuisse ad membra Christi.
Absit ut non pertineat ad membra Christi, qui pertinet
ad civitatem quae regem habet Christum. Illa
una est Jerusalem coelestis, civitas sancta: haec una
civitas unum habet regem. Rex hujus civitatis Christus
est: ipse enim ei dicit, <hi>Mater Sion, dicet homo.</hi> 
Dicit ei, <hi>Mater;</hi> sed <hi>homo. Mater</hi> enim <hi>Sion, dicet
homo; et homo factus est in ea, et ipse fundavit
eam Altissimus <note>(Psal. LXXXVI, 5)</note>
          </hi>. Ille ergo rex
ejus, qui eam fundavit Altissimus; ipse in ea homo
factus est humillimus. Ipse ergo ante adventum incarnationis
suae praemisit quaedam membra sua, post
quae praenuntiantia se venturum venit et ipse, connexus
eis. Refer ad similitudinem nascentis illius;
quia manus ante caput procedens, et cum capite est,
et sub capite. De Christo enim dictum est, cum laudaretur
excellentia populi primi, et dolerentur fracti
<pb n="0732"/>
rami naturales <note>(Rom. XI, 21)</note>: <hi>Quorum adoptio,</hi> inquit, <hi>et testamenta et Legis constitutio; quorum patres,
et ex quibus Christus secundum carnem, qui est super
omnia Deus benedictus in saecula 
 <note>(Id. IX, 4, 5)</note>
          </hi>. <hi>Ex quibus
Christus secundum carnem,</hi> tanquam ex <hi>Sion,</hi> quia <hi>homo factus est in ea:</hi> 
 quia <hi>Christus super omnia Deus
benedictus in saecula,</hi> quia <hi>ipse fundavit eam Altissimus.
Ex quibus Christus secundum carnem,</hi> filius David: <hi>qui est super omnia Deus benedictus in saecula,</hi> 
 Dominus
David. Tota ergo illa civitas loquitur, a sanguine
Abel justi usque ad sanguinem Zachariae. Inde et
deinceps a sanguine Joannis, per sanguinem Apostolorum,
per sanguinem martyrum, per sanguinem fidelium
Christi, una civitas loquitur, unus homo dicit: <hi>Quousque apponitis super hominem? Interficite
omnes.</hi> 
 Videamus si deletis, videamus si exstinguitis,
videamus si tollitis de terra nomen ejus, videamus
si non populi inania meditamini <note>(Psal. II, 1)</note>, dicentes: <hi>Quando morietur, et peribit nomen ejus 
 <note>(Psal.
XL, 6)</note>
          </hi>. <hi>Tanquam parieti inclinato, et maceriae impulsae</hi> 
incumbite, impellite. Audite supra: <hi>Susceptor meus,
non movebor amplius;</hi> quia tanquam cumulus arenae
impulsus sum ut caderem, et Dominus suscepit me <note>(Psal. CXVII, 13)</note>.</p>
        </div3>
<div3>
          <head>5.</head>
          <p>
 <hi>[vers. 5.] Verumtamen honorem meum cogitaverunt
repellere:</hi> victi dum interficiunt cedentes, sanguine
interfectorum multiplicantes fideles, cedentes
his et jam non valentes occidere. <hi>Verumtamen honorem
meum cogitaverunt repellere.</hi> Modo quia non potest
occidi christianus, agitur ut exhonoretur christianus.
Nunc enim honore Christianorum corda torquentur
impiorum: jam Joseph ille spiritualis post venditionem
a fratribus, post translationem de patria sua
ad gentes tanquam in Aegyptum, post humiliationem
carceris, post factionem falsae testis, postquam factum
est quod de illo dictum est, <hi>Ferrum pertransivit
animam ejus <note>(Psal. CIV, 18)</note>
          </hi>; jam honorificatus
est, jam non est subditus fratribus vendentibus, sed
frumenta erogat esurientibus <note>(Gen. XXXVII, XXXIX,
XLI)</note>. Victi ejus humilitate et castitate, incorruptione,
tentationibus, passionibus, jam eum honoratum vident,
et honorem ipsius cogitant repellere. In cogitationibus
quippe eorum est illud, <hi>Peccator videbit:</hi> 
neque enim non videbit, quando non potest civitas
abscondi supra montem constituta <note>(Matth. V, 14)</note>. <hi>Peccator</hi> 
 ergo <hi>videbit, et irascetur; dentibus suis frendet,
et tabescet <note>(Psal. CXI, 10)</note>
          </hi>. Latet in corde, et tegitur
fronte venenum in saevientibus et indignantibus.
Propterea et hic cogitationes eorum dicit, <hi>Honorem,</hi> 
inquit, <hi>meum cogitaverunt repellere.</hi> Non enim
audent verbis proferre quod cogitant. Optemus illis
bona, etiamsi optant mala. Judica illos, Deus; decidant
a cogitationibus suis <note>(Psal. V, 11)</note>. Quid enim
illis melius, quid utilius, quam ut inde cadant ubi
male stant? ut possint ipsi correcti dicere, <hi>Statuisti
pedes meos supra petram <note>(Psal. XXXIX, 3)</note>
          </hi>.
<pb n="0733"/>
</p>
        </div3>
<div3>
          <head>6. </head>
          <p>
 <hi>Verumtamen cogitaverunt honorem meum repellere.</hi> 
Omnes contra unum, an unus contra omnes; an omnes
contra omnes, an unus contra unum? Interim cum
dicit, <hi>Apponitis super hominem;</hi> tanquam super unum:
et cum dicit, <hi>Interficite omnes;</hi> quasi omnes contra
unum: sed tamen et omnes contra omnes, quia et
Christiani omnes, sed in uno. Quid autem illi diversi
errores inimici Christi, omnes tantum dicendi sunt?
nonne et unus? Plane audeo et unum dicere: quia
una civitas et una civitas, unus populus et unus populus,
rex et rex. Quid est, una civitas et una civitas?
Babylonia una; Jerusalem una. Quibuslibet aliis etiam
mysticis nominibus appelletur, una tamen civitas et
una civitas: illa rege diabolo; ista rege Christo. Intendo
enim Evangelio quodam loco, et movet me,
puto quod et vos. Posteaquam invitati sunt multi ad
nuptias boni et mali, et impletae sunt nuptiae recumbentium;
servi enim missi, ut praeceptum erat, invitaverunt
et bonos et malos; et ingressus est rex
inspicere recumbentes, et invenit hominem non habentem
vestem nuptialem, et ait illi quod nostis: <hi>Amice, unde huc venisti, non habens vestem nuptialem?
At ille obmutuit.</hi> 
 Et jussit ei ligari manus et pedes, et
projici eum in tenebras exteriores. Levatus est de
convivio, et missus est in poenas nescio quis homo in
tam magna turba recumbentium. Sed tamen Dominus
volens ostendere unum illum hominem, unum corpus
esse quod constat ex multis, ubi jussit eum projici
foras, et mittit in debitas poenas, subjecit continuo: <hi>Multi enim sunt vocati, pauci vero electi 
 <note>(Matth. XXII,
10-14)</note>
          </hi>. Quid est hoc? Convocasti turbas, venit ingens
multitudo; annuntiasti, locutus es, multiplicati sunt
super numerum <note>(Psal. XXXIX, 6)</note>, impletae sunt nuptiae
recumbentium; projectus est inde solus unus, et dicis, <hi>Multi enim sunt vocati, pauci vero electi.</hi> 
 Cur non
potius: Omnes vocati, multi electi, unus projectus?
Si diceret, Multi enim sunt vocati, et plures electi,
pauci vero reprobi; in paucis forte verisimilius intelligeremus
unum illum. Nunc vero dicit quod unus inde
projectus est, et subdit: <hi>Multi enim sunt vocati, pauci
vero electi.</hi> Qui sunt electi, nisi qui remanserunt?
Projecto uno, electi remanserunt. Quomodo, projecto
uno de multis, pauci electi, nisi quia in illo uno multi?
Omnes qui terrena sapiunt, omnes qui felicitatem
terrenam Deo praeferunt, omnes qui sua quaerunt, non
quae Jesu Christi <note>(Philipp. II, 21)</note>, ad unam illam
civitatem pertinent, quae dicitur Babylonia mystice,
et habet regem diabolum. Omnes autem qui ea quae
sursum sunt sapiunt, qui coelestia meditantur, qui
cum sollicitudine in saeculo vivunt ne Deum offendant,
qui cavent peccare, quos peccantes non pudet confiteri,
humiles, mites, sancti, justi, pii, boni; omnes
ad unam civitatem pertinent, quae regem habet Christum.
Illa enim in terra quasi major est tempore; non
sublimitate, non honore. Civitas illa prior nata; civitas
ista posterior nata. Illa enim incoepit a Cain;
haec ab Abel. Haec duo corpora sub duobus regibus
agentia, ad singulas civitates pertinentia, adversantur
sibi usque in finem saeculi, donec fiat ex commixtione
<pb n="0734"/>
separatio, et alii ponantur ad dexteram, alii ad sinistram,
dicaturque illis: <hi>Venite, benedicti Patris mei,
percipite regnum quod vobis paratum est ab exordio
mundi;</hi> illis autem: <hi>Ite in ignem aeternum, qui paratus
est diabolo et angelis ejus <note>(Matth. XXV, 34, 41)</note>
          </hi>.
Christus enim hoc dicit: <hi>Venite, benedicti Patris mei,
percipite regnum quod vobis paratum est ab initio mundi.</hi> 
Rex civitatis suae, victor super omnia. Illis autem ad
sinistram constitutis tanquam civitati iniquorum: <hi>Ite,</hi> 
inquit, <hi>in ignem aeternum.</hi> Numquid separat ab eis regem?
Non: addidit enim, <hi>qui paratus est diabolo et
angelis ejus.</hi> </p>
        </div3>
<div3>
          <head>7.</head>
          <p>
 Intendite, fratres, intendite, rogo vos. Delectat
enim me pauca adhuc loqui vobis de civitate hac
dulci. Gloriosissima enim de te dicta sunt, civitas
Dei <note>(Psal. LXXXVI, 3)</note>. Et si oblitus fuero tui, Jerusalem,
obliviscatur me dextera mea <note>(Psal. CXXXVI, 5)</note>.
Dulcis est enim una patria, et vere una patria, sola
patria: praeter illam quidquid nobis est, peregrinatio
est. Dicam ergo quod agnoscatis, quod approbetis: commemorabo
quod nostis; non docebo quod ignoratis. <hi>Non prius,</hi> 
 inquit Apostolus, <hi>quod spirituale est, sed
quod animale; postea quod spirituale <note>(I Cor. XV, 46)</note>
          </hi>.
Ideo civitas illa major aetate, quia prior natus est
Cain, et postea Abel <note>(Gen. IV, 1, 2)</note>: sed in his <hi>major
serviet minori <note>(Id. XXV, 23)</note>
          </hi>. Illa major aetate; ista
major dignitate. Quare illa major aetate? Quia <hi>non
prius quod spirituale est, sed quod animale.</hi> Quare ista
major dignitate? Quia <hi>major serviet minori.</hi> Aedificavit
autem civitatem Cain, sicut legimus <note>(Id. IV, 17)</note>:
antequam esset ulla civitas, in primordio rerum humanarum,
aedificavit civitatem Cain. Procul dubio
intelligas jam natos fuisse multos homines ex illis
duobus, et ex his quos genuerant, ut posset esse aptus
et congruus numerus cui nomen civitatis imponeretur.
Aedificavit ergo civitatem Cain, ubi non erat civitas.
Aedificata est et postea Jerusalem, regnum Dei, civitas
sancta, civitas Dei; et posita in specie quadam
umbrae significantis futura. Intelligite itaque magnum
mysterium, et tenete quod praelocutus sum, <hi>Non prius
quod spirituale, sed quod animale, postea spirituale:</hi> 
ideo ergo Cain prior aedificavit civitatem, et ibi aedificavit
ubi nulla erat civitas. Ut vero aedificaretur Jerusalem,
non ibi aedificata est ubi non erat civitas, sed
erat civitas primo quae appellabatur Jebus, unde Jebusaei.
Ea capta, devicta, subjecta, aedificata est nova
civitas tanquam destructa vetere; et appellata Jerusalem,
Visio pacis, civitas Dei <note>(Jos. XVIII, 28)</note>. Unusquisque
ergo natus ex Adam, nondum pertinet ad
Jerusalem: portat enim secum traducem iniquitatis,
poenamque peccati, deputatus morti; et pertinet
quodammodo ad veterem quamdam civitatem. Sed si
futurus est in populo Dei, destruetur vetus, et aedificabitur
novus. Ideo ergo Cain civitatem aedificavit
ubi non erat civitas. A mortalitate enim et a malitia
quisque incipit, ut fiat bonus postea. <hi>Sicut enim per
inobedientiam unius hominis, peccatores constituti sunt
multi; ita per obedientiam unius hominis, justi constituentur
multi <note>(Rom. V, 19)</note>
          </hi>. <hi>Et omnes in Adam morimur</hi> 
<pb n="0735"/> <note>(I Cor. XV, 22)</note>;
et unusquisque nostrum ab Adam
natus est. Transeat ad Jerusalem; destruetur vetus,
et aedificabitur novus. Tanquam devictis Jebusaeis, ut
aedificetur Jerusalem, dicitur: <hi>Exuite vos veterem hominem,
et induite novum <note>(Coloss. III, 9, 10)</note>
          </hi>. Jamque
aedificatis in Jerusalem, et gratiae luce fulgentibus,
dicitur: <hi>Fuistis aliquando tenebrae; nunc autem lux in
Domino <note>(Ephes. V, 8)</note>
          </hi>. Mala ergo civitas ab initio usque
in finem currit; et bona civitas mutatione malorum
conditur.</p>
        </div3>
<div3>
          <head>8.</head>
          <p>
 Et sunt istae duae civitates permixtae interim; in
fine separandae: adversus se invicem confligentes;
una pro iniquitate, altera pro justitia; una pro vanitate,
altera pro veritate. Et aliquando ipsa commixtio
temporalis facit, ut quidam pertinentes ad civitatem
Babyloniam, administrent res pertinentes ad Jerusalem;
et rursum quidam pertinentes ad Jerusalem,
administrent res pertinentes ad Babyloniam. Difficile
aliquid promisisse videor. Patientes estote, donec demonstretur
exemplis. Omnia enim in vetere populo,
sicut scribit Apostolus, <hi>in figura contingebant eis:
scripta sunt autem ad correctionem nostram in quos finis
saeculorum obvenit <note>(I Cor. X, 11)</note>
          </hi>. Respicite ergo populum
illum primum, positum etiam ad significandum
populum posteriorem; et videte ibi quae dico. Fuerunt
reges magni in Jerusalem; notum est; numerantur,
nominantur. Omnes ergo iniqui cives erant
Babyloniae, et administrabant res Jerusalem: omnes
in finem inde separandi, nonnisi ad diabolum pertinent.
Rursus invenimus cives de Jerusalem administrasse
res quasdam pertinentes ad Babyloniam. Nam
tres illos pueros victus miraculo Nabuchodonosor
regni sui administratores fecit, et constituit eos super
satrapas suos; et administrabant res Babyloniae cives
de Jerusalem <note>(Dan. III, 97)</note>. Respicite nunc impleri
hoc et agi in Ecclesia, et his temporibus. Omnes de
quibus dictum est, <hi>Quae dicunt facite; quae autem faciunt
facere nolite,</hi> cives sunt Babyloniae, administrantes
rempublicam civitatis Jerusalem. Si enim
nihil administrarent civitatis Jerusalem, unde, <hi>Quae
dicunt facite?</hi> unde, <hi>super cathedram Moysi sedent?</hi> 
Rursus si cives sunt ipsius Jerusalem qui regnabunt
in aeternum cum Christo, unde, <hi>Quae faciunt facere
nolite <note>(Matth. XXIII, 2, 3)</note>
          </hi>, nisi quia et audituri sunt, <hi>Recedite a me, omnes qui operamini iniquitatem 
 <note>(Luc.
XIII, 27)</note>
          </hi>? Notum est ergo vobis, cives malae civitatis administrare
quosdam actus bonae civitatis. Videamus
si et nunc cives bonae civitatis administrent quosdam
actus malae civitatis. Terrena omnis respublica, quandoque
utique peritura; cujus regnum transiturum
est, cum veniet illud regnum de quo oramus, <hi>Veniat
regnum tuum <note>(Matth. VI, 10)</note>
          </hi>, et de quo praedictum
est, <hi>Et regni ejus non erit finis <note>(Luc. I, 33)</note>
          </hi>: terrena
ergo respublica habet cives nostros administrantes res
ejus. Quam multi enim fideles, quam multi boni et
magistratus sunt in civitatibus suis, et judices sunt,
et duces sunt, et comites sunt, et reges sunt? Omnes
<pb n="0736"/>
justi et boni, non habentes in corde nisi gloriosissima
quae de te dicta sunt, civitas Dei <note>(Psal. LXXXVI, 3)</note>. Et
quasi angariam faciunt in civitate transitura, et illic
a doctoribus civitatis sanctae jubentur servare fidem
praepositis suis, <hi>sive regi quasi praecellenti, sive ducibus
tanquam ab eo missis ad vindictam malorum, laudem
vero bonorum;</hi> sive servi, ut dominis suis subditi sint <note>(I Petr. II, 13, 18)</note>,
et Christiani Paganis; et servet
fidem melior deteriori, ad tempus serviturus, in aeternum
dominaturus. Fiunt enim ista donec transeat
iniquitas <note>(Psal. LVI, 2)</note>. Jubentur servi ferre dominos
iniquos et difficiles: cives Babyloniae jubentur tolerari
a civibus Jerusalem, et amplius obsequiorum exhibentibus,
quam si cives essent ex ipsa Babylonia;
tanquam implentibus, <hi>Qui te angariaverit mille passus,
vade cum illo alia duo <note>(Matth. V, 41)</note>
          </hi>. Hanc totam civitatem
dispersam, diffusam, permixtam, alloquitur
his verbis et dicit: <hi>Quousque apponitis super hominem?
Interficite omnes:</hi> et qui foris estis tanquam
spinae in sepibus, aut tanquam ligna infructuosa
in silvis; quique intus estis tanquam zizania,
vel tanquam palea; omnes quotquot estis, separati,
permixti, tolerandi, separandi, <hi>interficite omnes: tanquam
parieti inclinato et maceriae depulsae. Verumtamen
honorem meum cogitaverunt repellere.</hi> Non dixerunt,
sed tamen cogitaverunt. <hi>Cogitaverunt repellere honorem
meum.</hi> </p>
        </div3>
<div3>
          <head>9.</head>
          <p>
 <hi>Cucurri in siti.</hi> Retribuebant enim mala pro bonis <note>(Psal. XXXIV, 12)</note>.
Illi interficiebant, illi repellebant;
ego eos sitiebam: illi honorem meum cogitaverunt
repellere; ego eos in corpus meum sitiebam trajicere.
Bibendo enim quid facimus, nisi humorem foris
positum in membra mittimus, et in corpus nostrum
ducimus? Hoc fecit Moyses in illo capite vituli. Caput
vituli, magnum sacramentum. Caput enim vituli corpus
erat impiorum, in similitudine vituli manducantis
fenum <note>(Psal. CV, 20)</note>, terrena quaerentium: quia <hi>omnis
caro fenum <note>(Isai. XL, 6)</note>
          </hi>. Erat ergo, ut dixi, corpus
impiorum. Iratus Moyses in ignem misit, comminuit,
in aqua sparsit, bibendum populo dedit <note>(Exod.
XXXII, 20)</note>; et ira Prophetae administratio facta est
prophetiae. Corpus enim illud in ignem mittitur tribulationum,
et verbo Dei comminuitur. Paulatim enim
desistunt ab unitate corporis ejus. Sicut enim vestimentum,
ita per tempus absumitur. Et unusquisque
qui fit christianus, separatur ab illo populo, et quasi a
massa comminuitur. Conspirati oderunt; comminuti
credunt. Et quid jam evidentius, quam quod in corpus
illud civitatis Jerusalem, cujus imago erat populus
Israel, per Baptismum trajiciendi erant homines?
Ideo in aqua sparsum est, ut in potum daretur.
Hoc usque in finem sitit iste; currit, et sitit. Multos
enim bibit; sed nunquam erit sine siti. Inde est enim, <hi>Sitio, mulier, da mihi bibere 
 <note>(Joan. IV, 7)</note>
          </hi>. Samaritana
illa ad puteum sitientem Dominum sensit, et a sitiente
satiata est: sensit prior illa sitientem, ut biberet
<pb n="0737"/>
ille credentem. Et in cruce positus, <hi>Sitio,</hi> dixit <note>(Joan.
XIX, 28)</note>; quamvis illi non hoc dederint quod sitiebat.
Ipsos enim ille sitiebat: at illi acetum dederunt; non
vinum novum quo implentur utres novi <note>(Matth. IX, 17)</note>,
sed vinum vetus, sed male vetus. Dicitur enim et acetum
vetus, veteres homines de quibus dictum est, <hi>Non enim est illis commutatio 
 <note>(Psal. LIV, 20)</note>
          </hi>, ut eversis
Jebusaeis aedificaretur Jerusalem <note>(II Reg. V, 6)</note>.</p>
        </div3>
<div3>
          <head>10.</head>
          <p>
 Sic et corpus capitis hujus usque in finem ab
initio currit in siti. Et quasi ei diceretur, Quid in siti?
quid tibi deest, o corpus Christi, o Ecclesia Christi?
in tanto honore, in tanta sublimitate, in tanta
celsitudine etiam et in hoc saeculo constituta, quid
tibi deest? Impletur de te quod praedictum est, <hi>Adorabunt
eum omnes reges terrae; omnes gentes servient
illi <note>(Psal. LXXI, 11)</note>
          </hi>. Quid ergo sitis? quid sitis? tantis
populis non satiaris? Quos populos dicis? <hi>Ore suo benedicebant,
et corde suo maledicebant. Multi vocati,
pauci autem electi <note>(Matth. XXII, 14)</note>
          </hi>. Mulier fluxum
sanguinis patiens, vestis ejus fimbriam tetigit, et sanata
est: et cum miraretur Dominus tangentem, quod
de se senserat exisse virtutem, scilicet ad sanandam
mulierem, dixit, <hi>Quis me tetigit?</hi> Et admirati discipuli: <hi>Turbae te comprimunt, et dicis, Quis me tetigit?</hi> 
 Et
ille: <hi>Tetigit me aliquis <note>(Marc. V, 25-31)</note>
          </hi>. Tanquam
diceret: Una tetigit; turbae premunt. Qui solemnitatibus
Jerusalem implent Ecclesias, solemnitatibus
Babyloniae implent theatra: et tamen serviunt, honorant,
obsequuntur, non solum ipsi qui portant sacramenta
Christi, et oderunt praecepta Christi, verum
etiam illi qui nec sacramenta ipsa portant, Pagani
licet sint, Judaei licet sint; honorant, laudant, praedicant,
sed <hi>ore suo benedicebant.</hi> Non attendo ad os;
novit ille qui me instruxit, <hi>corde suo maledicebant.</hi> Ibi
maledicebant, ubi honorem meum cogitaverunt repellere.</p>
        </div3>
<div3>
          <head>11.</head>
          <p>
 <hi>[vers. 6.]</hi> Quid tu, o Idithun, corpus Christi,
transiliens eos? Quid tu inter haec omnia? quid tu?
deficies? non perseverabis usque in finem? non audies, <hi>Qui perseveraverit usque in finem, hic salvus erit,</hi> 
quamvis <hi>quoniam abundat iniquitas, refrigescet charitas
multorum <note>(Matth. XXIV, 13, 12)</note>
          </hi>? Et ubi est quod
transilisti eos? ubi est quod conversatio tua in coelis
est <note>(Philipp. III, 20)</note>? Illi autem inhaerent terrenis;
tanquam terrigenae sapiunt terram, et sunt terra,
serpentis cibus. Quid tu inter haec? Verumtamen
quamvis haec faciant, quamvis haec cogitent, quamvis
impellant, quamvis quasi inclinato instent, quamvis
jam erectum sentiant, et honorem meum repellere
cogitent; quamvis ore suo benedicant et corde suo
maledicant; quamvis insidientur ubi possunt, calumnientur
ubi possunt: <hi>Verumtamen Deo subjicietur anima
mea.</hi> Et quis tanta toleret, vel aperta bella, vel
occultas insidias? quis tanta toleret inter apertos
hostes, inter falsos fratres? quis tanta toleret? Numquid
homo? et si homo, numquid a seipso homo? Non sic
<pb n="0738"/>
transilivi ut extollar et cadam: <hi>Deo subjicietur anima
mea: quoniam ab ipso est patientia mea.</hi> Quae patientia
inter tanta scandala, nisi quia si id quod non videmus
speramus, per patientiam exspectamus <note>(Rom. VIII,
25)</note>? Venit dolor meus; veniet et requies mea: venit
tribulatio mea; veniet et purgatio mea. Numquidnam
lucet aurum in fornace aurificis? In monili
lucebit, in ornamento lucebit: patiatur tamen fornacem,
ut purgatum a sordibus veniat ad lucem. Fornax
ista; ibi palea, ibi aurum, ibi ignis, ad hanc flat aurifex:
in fornace ardet palea, et purgatur aurum; illa
in cinerem vertitur, a sordibus illud exuitur. Fornax
mundus, palea iniqui, aurum justi, ignis tribulatio,
aurifex Deus: quod vult ergo aurifex, facio; ubi me ponit
artifex, tolero: jubeor ego tolerare, novit ille purgare.
Ardeat licet palea ad incendendum me, et quasi
consumendum me: illa in cinerem vertitur, ego sordibus
careo. Quare? Quia <hi>Deo subjicietur anima mea:
quoniam ab ipso est patientia mea.</hi> </p>
        </div3>
<div3>
          <head>12.</head>
          <p>
 <hi>[vers. 7.]</hi> Quis est tibi iste, a quo est patientia
tua? <hi>Quoniam ipse est Deus meus et salutaris meus,
susceptor meus, non emigrabo. Quoniam ipse est Deus
meus;</hi> ergo vocat me: <hi>et salutaris meus;</hi> ergo justificat
me: <hi>et susceptor meus;</hi> ergo glorificat me. Hic
enim vocor et justificor, ibi autem glorificor; et inde
ubi glorificor, <hi>non emigrabo.</hi> Neque enim in peregrinatione
mea remanebo: est hic unde emigrem; sed
veniam unde non emigrabo. Nam inquilinus ego sum
apud te in terra, sicut omnes patres mei <note>(Psal. XXXVIII,
13)</note>. Ergo ab inquilinatu migrabo; de domo coelesti
non emigrabo.</p>
        </div3>
<div3>
          <head>13.</head>
          <p>
 <hi>[vers. 8.] In Deo salutare meum, et gloria mea.</hi> 
Salvus ero in Deo; gloriosus ero in Deo: non enim
tantum salvus, sed et gloriosus; salvus, quia justus ex
impio, ab illo justificatus <note>(Rom. IV, 5)</note>; gloriosus autem,
quia non solum justificatus, sed etiam honorificatus.
Etenim <hi>quos praedestinavit, illos et vocavit.</hi> Vocans
eos quid fecit hic? <hi>Quos vocavit, ipsos et justificavit;
quos autem justificavit, ipsos et glorificavit <note>(Id. VIII,
30)</note>
          </hi>. Justificatio ergo ad salutem pertinet, glorificatio
ad honorem. Quia glorificatio ad honorem pertinet,
disputare non opus est. Quia justificatio pertinet ad
salutem, quaeramus aliquod documentum. Ecce occurrit
ex Evangelio: erant qui sibi videbantur justi, et
reprehendebant Dominum, quod admittebat ad convivium
peccatores, et cum publicanis et peccatoribus
convescebatur: talibus itaque superbientibus, fortibus
terrae valde elevatis, multum de sua sanitate
gloriantibus, quam putabant, non quam tenebant,
quid respondit Dominus? <hi>Non est opus sanis medicus,
sed male habentibus.</hi> Quos dicit sanos? quos dicit male
habentes? Sequitur, et dicit: <hi>Non veni vocare justos
sed peccatores in poenitentiam <note>(Matth. IX, 12, 13)</note>
          </hi>. Appellavit
ergo sanos justos; non quia Pharisaei hoc
erant, sed quia hoc se esse arbitrabantur; et ideo superbiebant,
et medicum aegrotantibus invidebant, et
plus aegrotantes medicum occidebant. Appellavit tamen
sanos justos, aegrotantes peccatores. Ut ergo
justificarer, ait iste transiliens, ab ipso mihi est; et ut
<pb n="0739"/>
glorificer, ab ipso mihi est: <hi>In Deo salutare meum et
gloria mea. Salutare meum,</hi> ut salvus sim; <hi>gloria mea,</hi> 
ut honoratus sim. Hoc tunc: modo quid? <hi>Deus auxilii
mei, et spes mea in Deo:</hi> donec perveniam ad perfectam
justificationem et salutem. <hi>Spe enim salvi facti
sumus: spes autem quae videtur, non est spes <note>(Rom.
VIII, 24)</note>
          </hi>. Donec veniam ad illam glorificationem, ubi
justi fulgebunt in regno Patris sui tanquam sol <note>(Matth.
XIII, 43)</note>. Interim nunc inter tentationes, inter iniquitates,
inter scandala, inter apertas oppugnationes
et subdolas locutiones, inter eos qui ore suo benedicunt,
et corde suo maledicunt, inter eos qui honorem
meum cogitant repellere, quid hic? <hi>Deus auxilii mei:</hi> 
dat enim auxilium certantibus. Contra quos certantibus? <hi>Non est nobis colluctatio adversus carnem et sanguinem;
sed adversus principatus et potestates 
 <note>(Ephes.
VI, 12)</note>
          </hi>. <hi>Deus</hi> ergo <hi>auxilii mei, et spes mea in Deo.</hi> 
Spes, quamdiu nondum est quod promissum est, et
creditur quod nondum videtur; cum autem venerit,
erit salvatio et glorificatio: non tamen, dum illa differuntur,
deserimur; <hi>Deus</hi> enim <hi>auxilii mei, et spes
mea in Deo.</hi> </p>
        </div3>
<div3>
          <head>14.</head>
          <p>
 <hi>[vers. 9.] Sperate in eum, omne concilium plebis.</hi> 
Imitamini Idithun; transilite inimicos vestros:
repugnantes vobis, resistentes itineri vestro, odio vos
habentes transilite. <hi>Sperate in eum, omne concilium
plebis; effundite coram illo corda vestra.</hi> Nolite cedere
 eis qui dicunt vobis: Ubi est Deus vester? <hi>Factae sunt,</hi> 
 inquit, <hi>mihi lacrymae meae panis die ac
nocte, dum dicitur mihi quotidie: Ubi est Deus tuus?</hi> 
Sed quid ibi dicit? <hi>Haec meditatus sum, et effudi super
me animam meam <note>(Psal. XLI, 4, 5)</note>
          </hi>. Commemoratus
sum quod audio, <hi>Ubi est Deus tuus?</hi> memoratus sum
haec, <hi>et effudi super me animam meam.</hi> Quaerens
Deum meum, effudi super me animam meam, ut illum
attingerem; non in me remansi. Ergo, <hi>Sperate
in eum, omne concilium plebis. Effundite coram illo
corda vestra:</hi> deprecando, confitendo, sperando. Nolite
corda vestra retinere intra corda vestra: <hi>Effundite
coram illo corda vestra.</hi> Non perit quod effunditis.
Ille enim <hi>susceptor meus.</hi> Si suscipit, quid times effundere?
Jacta in Dominum curam tuam <note>(Psal. LIV,
23)</note>, et spera in eum. <hi>Effundite coram illo corda vestra:
Deus adjutor noster.</hi> Quid timetis inter susurrones,
detractores Deo odibiles <note>(Rom. I, 29, 30)</note>; ubi
possunt palam oppugnantes, ubi non possunt occulte
insidiantes; falso laudantes, vere inimicantes? inter
eos quid timetis? <hi>Deus adjutor noster.</hi> An aemulantur
Deum? Numquid fortiores illo sunt? <hi>Deus adjutor
noster;</hi> securi estote. Si Deus pro nobis, quis contra
nos <note>(Id. VIII, 31)</note>? <hi>Effundite coram illo corda vestra,</hi> 
transilientes ad eum, levantes animas vestras: <hi>Deus
adjutor noster.</hi> </p>
        </div3>
<div3>
          <head>15.</head>
          <p>
 <hi>[vers. 10.]</hi> Et jam constituti in loco munito,
in turri fortitudinis a facie inimici, miseramini eos
quos timebatis: currere enim debetis in siti. Despicite
ergo illos jam in illo loco constituti, et dicite: <hi>Verumtamen
vani filii hominum, mendaces filii hominum.</hi> 
<pb n="0740"/>
Filii hominum, usquequo graves corde? Filii hominum
vani, filii hominum mendaces; filii hominum,
utquid diligitis vanitatem, et quaeritis mendacium <note>(Psal. IV, 3)</note>?
Cum miseratione ista dicite, atque sapite.
Si transilivistis, si diligitis inimicos vestros, si
destruere cupitis ut aedificetis, si eum amatis qui judicat
in gentibus, et replet ruinas <note>(Psal. CIX, 6)</note>; ita
his ista dicite, non odio habentes, non malum pro
malo reddentes <note>(Rom. XII, 17)</note>. <hi>Mendaces filii hominum
in stateris, ut decipiant ipsi de vanitate in unum.</hi> 
Certe multi sunt: ecce est ille unus, unus ille qui
projectus est de turba convivantium <note>(Matth. XXII, 13)</note>.
Conspirant, omnes temporalia quaerunt, quique carnales
carnalia, et in futurum sperant quicumque sperant:
etsi de opinionum varietate in diversum, de
vanitate tamen in unum sunt. Diversi quidem errores
et multiformes, et regnum adversum se divisum non
stabit <note>(Id. XII, 25)</note>: sed similis omnibus voluntas
vana et mendax, pertinens ad unum regem, cum quo
in ignem aeternum praecipitanda est <note>(Id. XXV, 41)</note>: <hi>Ipsi de vanitate in unum.</hi> </p>
        </div3>
<div3>
          <head>16.</head>
          <p>
 <hi>[vers. 11.]</hi> Et illos videte quia sitit; videte
quia currit in siti. Convertit ergo se ad illos, sitiens
eos: <hi>Nolite sperare super iniquitatem.</hi> Nam spes mea
in Deo est. <hi>Nolite sperare super iniquitatem.</hi> Vos qui
non vultis accedere et transilire, <hi>nolite sperare super
iniquitatem.</hi> Ego enim qui transilivi, spes mea in
Deo: et numquid iniquitas est apud Deum <note>(Rom. IX,
14)</note>? <hi>Nolite sperare super iniquitatem.</hi> Hoc faciamus,
illud faciamus, illud cogitemus, sic insidias componamus;
de vanitate in unum. Tu sitis: qui contra te
ista cogitant, ab eis quos bibis produntur. <hi>Nolite
sperare super iniquitatem.</hi> Vana est iniquitas, nihil est
iniquitas; potens non est nisi justitia. Occultari potest
ad tempus veritas; vinci non potest. Florere potest
ad tempus iniquitas, permanere non potest. <hi>Nolite sperare super iniquitatem: et in rapinam ne
concupiscatis.</hi> 
 Non es dives, et rapere vis? Quid invenis?
quid perdis? O lucra damnosa! Invenis pecuniam;
perdis justitiam. <hi>In rapinam ne concupiscatis.</hi> 
Pauper sum, non habeo. Ideo rapere vis? Quid rapias,
vides: a quo rapiaris, non vides? Nescis circuire
inimicum tanquam leonem rugientem, et quaerentem
quid rapiat <note>(I Petr. V, 8)</note>? Praeda illa quam
vis rapere, in muscipula est: tenes, et teneris. In rapinam
ergo ne concupiscas, o pauper! sed concupisce in
Deum qui praestat nobis omnia abundanter ad fruenlum <note>(I Tim. VI, 17)</note>.
Pascet te qui fecit te. Qui pascit
latronem, non pascet innocentem? Pascet te qui
solem suum oriri facit super bonos et malos, et pluit
super justos et injustos <note>(Matth. V, 45)</note>. Si pascit
lamnandos, non pascet liberandos? Ergo in rapinam
noli concupiscere. Dictum est hoc pauperi, fortassis
aliquid de necessitate rapturo. Dives procedat: Non
habeo ego, inquit, necessitatem rapiendi: nihil mihi
deest; abundant omnia. Et tu audi: <hi>Divitiae si fluant</hi>, <hi>ne apponatis cor.</hi> 
 Ille non habet; iste habet: ille non
<pb n="0741"/>
quaerat rapere quod non habet; iste non apponat cor
in eo quod habet. <hi>Divitiae si fluant,</hi> id est, si exundent,
tanquam de fonte currant. <hi>Ne apponatis cor:</hi> 
noli de te praesumere, noli ibi te figere: certe vel hoc
time, <hi>Divitiae si fluant.</hi> Non vides quia si ibi cor posueris,
et tu flues? Dives es, et ecce jam non concupiscis
adhuc habere, quia multa habes: audi, <hi>Praecipe
divitibus hujus mundi non superbe sapere.</hi> Et quid
est, <hi>Ne apponatis cor? Neque sperare in incerto divitiarum <note>(I Tim. VI, 17)</note>
          </hi>.
Ergo, <hi>Divitiae si fluant, ne apponatis
cor,</hi> ne in divitiis confidatis, non praesumatis,
non speretis; ne dicatur: <hi>Ecce homo qui non posuit
Deum adjutorem suum; sed speravit in multitudine
divitiarum suarum, et praevaluit in vanitate sua <note>(Psal.
LI, 9)</note>
          </hi>. Ergo, vani filii hominum, mendaces filii hominum,
neque rapiatis, neque si fluant divitiae, cor apponatis;
non jam vanitatem diligatis, et mendacium
quaeratis. Beatus enim cujus est Dominus Deus spes
ejus, et non respexit in vanitates et insanias mendaces <note>(Psal. XXXIX, 5)</note>.
Decipere vultis, fraudem vultis
facere; quid affertis ut decipiatis? Stateras dolosas. <hi>Mendaces</hi> 
 enim, inquit, <hi>filii hominum in stateris,</hi> ut
decipiant proferendo stateras dolosas. Falso examine
fallitis intuentes: nescitis alium esse qui appendit,
alium qui de pondere judicat? Non videt cui tu appendis;
sed videt qui te et ipsum appendit. Ergo non
fraudem, non rapinam concupiscatis; non in his
quae habetis spem ponatis: monui, praedixi, ait iste
Idithun.</p>
        </div3>
<div3>
          <head>17.</head>
          <p>
 <hi>[vers. 12, 13.]</hi> Quid sequitur? <hi>Semel locutus
est Deus, duo haec audivi; quoniam potestas Dei est, et
tibi, Domine, misericordia: quia tu reddes unicuique
secundum opera sua.</hi> Dixit Idithun, sonuit de alto, quo
transilivit; audivit ibi quiddam, et dixit nobis: sed
aliquantum in hoc quod nobis dixit perturbor, fratres;
et donec vobiscum participem, vel perturbationem,
vel aliquam respirationem meam, intentos vos
volo. Etenim Psalmum ad terminum duximus adjuvante
Domino: post haec quae dicturi sumus, non restat
aliquid quod de hoc ulterius exponamus. Itaque
adnitimini mecum, utrum possimus intelligere hoc:
et si non potuero, et intelligit aliquis vestrum quod
ego non possum; gaudebo potius quam invidebo.
Omnino investigare difficile est quemadmodum positum
sit prius, <hi>Semel locutus est Deus;</hi> deinde cum ille
semel locutus est, ego <hi>duo audivi.</hi> Si enim diceret,
Semel locutus est Deus, unum hoc audivi; videbatur
partem quaestionis hujus amputavisse, ut tantummodo
quaereremus quid sit, <hi>Semel locutus est Deus.</hi> Nunc
vero quaesituri sumus, et quid sit, <hi>Semel locutus est
Deus;</hi> et quid sit, <hi>duo haec audivi,</hi> cum semel ille locutus
sit.</p>
        </div3>
<div3>
          <head>18.</head>
          <p>
 <hi>Semel locutus est Oeus.</hi> Quid dicis, Idithun?
Si tu loqueris qui transilivisti eos: <hi>Semel locutus
est?</hi> Ego Scripturam aliam consulo, et dicit mihi: <hi>Multis partibus, et multis modis olim Deus locutus
est patribus in Prophetis 
 <note>(Hebr. I, 1)</note>
          </hi>. Quid est, <hi>Semel locutus est Deus?</hi> 
 Nonne ille est Deus, qui in
primordio generis humani locutus est ad Adam?
<pb n="0742"/>
Nonne idem ipse locutus est ad Cain, ad Noe, ad
Abraham, ad Isaac, ad Jacob, ad Prophetas omnes,
et ad Moysen? Unus erat Moyses; et quoties ad eum
locutus est Deus? Ecce etiam uni non semel, sed saepius
locutus est Deus. Deinde locutus est ad Filium
hic positum: <hi>Tu es Filius meus dilectus <note>(Matth. III,
17)</note>
          </hi>. Locutus est Deus Apostolis, locutus est omnibus
sanctis, etiamsi non voce sonante per nubem, in corde
tamen ubi ipse magister est. Unde ille dicit: <hi>Audiam
quid loquatur in me Dominus Deus, quoniam loquetur
pacem populo suo <note>(Psal. LXXXIV, 9)</note>
          </hi>. Quid est ergo, <hi>Semel locutus est Deus?</hi> 
 Multum transiliverat iste, ut
perveniret illuc, ubi semel locutus est Deus. Ecce
breviter dixi Charitati Vestrae. Hic inter homines,
hominibus saepe, multis modis, multis partibus, per
multiformem creaturam locutus est Deus: apud se
semel Deus locutus est, quia unum Verbum genuit
Deus. Iste ergo Idithun transiliens eos, transiliverat
acie mentis forti, et valida, et praefidenti, transiliverat
terram, et quidquid in terra est; aerem, nubes omnes
ex quibus locutus est Deus multa, et saepe, et multis:
transiliverat etiam omnes Angelos acie fidei. Erat
enim iste transiliens non contentus terrenis, sed
velut aquila volans praetervectus omnem nebulam qua
tegitur omnis terra. Dicit enim Sapientia: <hi>Et nebula
texi omnem terram <note>(Eccli. XXIV, 6)</note>
          </hi>. Pervenit ad aliquid
liquidum, universam transiliens creaturam, et
quaerens Deum, et effundens super se animam suam;
pervenit ad principium, et Verbum Deum apud Deum;
et invenit unius Patris unum Verbum; et vidit quia
semel locutus est Deus; vidit Verbum per quod facta
sunt omnia <note>(Joan. I, 3)</note>, et in quo simul sunt omnia,
non diversa, non separata, non inaequalia. Non enim
Deus quod per Verbum faciebat, ipse non noverat;
si autem quod faciebat noverat, in illo erat antequam
fieret quod fiebat. Si enim non in illo erat quod fiebat
antequam fiebat, ubi noverat quod faciebat? Non enim
potes Deum dicere ignorata fecisse. Scivit itaque
Deus quod fecit. Et ubi scivit antequam faceret, si
sciri nisi facta non possunt? Sed a factis sciri nisi
ante facta non possunt; a te scilicet, ab homine in
imo facto, et in imo posito: antequam autem fierent
haec omnia, sciebantur ab illo a quo facta sunt, et
quod scivit fecit. Ergo in Verbo illo per quod fecit
omnia, antequam fierent erant omnia; et cum facta
sunt, ibi sunt omnia: sed aliter hic, aliter ibi; aliter
in propria natura in qua facta sunt, aliter in arte per
quam facta sunt. Quis hoc explicet? Conari possumus:
ite cum Idithun, et videte.</p>
        </div3>
<div3>
          <head>19.</head>
          <p>
 Jam ergo, ut potuimus, diximus quomodo
semel locutus est Deus: videamus quomodo duo haec
audivit, <hi>Duo haec audivi.</hi> Forte non est consequens, ut
sola duo haec audierit: sed, <hi>duo haec,</hi> inquit, <hi>audivi;</hi> 
quaedam duo quae nobis opus est ut dicantur, audivit.
Audivit forte alia multa; sed non opus est ea dici
nobis. Ait enim et Dominus: <hi>Multa habeo vobis dicere;
sed non potestis illa portare modo <note>(Id. XVI, 12)</note>
          </hi>.
Quid est ergo, <hi>Duo haec audivi?</hi> Haec duo quae vobis
dicturus sum, non a me vobis dico, sed quae audivi
<pb n="0743"/>
dico. <hi>Semel locutus est Deus:</hi> unum Verbum habet
unigenitum Deum. In illo Verbo sunt omnia, quia per
Verbum facta sunt omnia. Unum Verbum habet, ubi
omnes thesauri sapientiae et scientiae absconditi <note>(Coloss.
II, 3)</note>. Unum Verbum habet; <hi>semel locutus est
Deus. Duo haec,</hi> quae vobis dicturus sum, ibi <hi>audivi;</hi> 
non ex me loquor, non ex me dico: ad hoc pertinet <hi>audivi. Amicus autem sponsi stat et audit eum 
 <note>(Joan.
III, 29)</note>
          </hi>, ut verum loquatur. Audit enim eum, ne
loquendo mendacium de suo loquatur <note>(Id. VIII, 44)</note>:
ne diceres, Quis es tu qui mihi hoc dicis? unde mihi
hoc dicis? Audivi haec duo, et ille tibi loquor quia
audivi haec duo, qui etiam cognovi quia semel locutus
est Deus. Noli contemnere auditorem dicentem tibi
quaedam duo tibi necessaria, eum qui transiliendo
universam creaturam pervenit ad Verbum unigenitum
Dei, ubi sciret quia semel locutus est Deus.</p>
        </div3>
<div3>
          <head>20.</head>
          <p>
 Dicat ergo jam quaedam duo. Multum enim ad
nos pertinent haec duo. <hi>Quoniam potestas Dei est, et
tibi, Domine, misericordia.</hi> Ista sunt duo; potestas, et
misericordia? Ista plane: intelligite potestatem Dei;
intelligite misericordiam Dei. His duobus continentur
prope omnes Scripturae. Propter haec duo, Prophetae;
propter haec duo, Patriarchae; propter haec, Lex;
propter haec, ipse Dominus noster Jesus Christus;
propter haec, Apostoli; propter haec, annuntiatio
omnis, et celebratio verbi Dei in Ecclesia: propter haec
duo; propter potestatem Dei et misericordiam. Potestatem
ejus timete; misericordiam ejus amate. Nec sic de
misericordia ejus praesumatis, ut potestatem contemnatis:
nec sic potestatem timeatis, ut de misericordia
desperetis. Apud illum potestas; apud illum misericordia.
Hunc humiliat; et hunc exaltat <note>(Psal. LXXIV,
8)</note>: hunc humiliat potestate; illum exaltat misericordia. <hi>Si enim Deus volens ostendere iram, et demonstrare
potentiam suam, attulit in multa patientia vasa
irae, quae perfecta sunt in perditionem.</hi> 
 Audisti potestatem:
quaere misericordiam. <hi>Ut notas,</hi> inquit, <hi>faceret
divitias suas in vasa misericordiae.</hi> Pertinet ergo ad
ejus potestatem damnare iniquos. Et quis illi dicat:
Quid fecisti? <hi>Tu enim, o homo, quis es, qui respondeas
Deo <note>(Rom. IX, 22, 23, 20)</note>
          </hi>? Time ergo et treme ejus
potestatem; sed spera ejus misericordiam. Diabolus
potestas quaedam est; plerumque tamen vult nocere,
et non potest, quia potestas ista sub potestate est.
Nam si tantum posset nocere diabolus quantum vult,
non aliquis justorum remaneret, aut aliquis fidelium
esset in terra. Ipse per vasa sua impellit, quasi parietem
inclinatum; sed tantum impellit quantum accipit
potestatem. Ut autem non cadat paries, Dominus
suscipiet; quoniam qui dat potestatem tentatori,
ipse tentato praebet misericordiam. Ad mensuram
enim permittitur tentare diabolus: <hi>Et potabis nos,</hi> 
inquit, <hi>in lacrymis in mensura <note>(Psal. LXXIX, 6)</note>
          </hi>. Noli
ergo timere permissum aliquid facere tentatorem;
<pb n="0744"/>
habes enim misericordissimum Salvatorem. Tantum
permittitur ille tentare quantum tibi prodest, ut exercearis,
ut proberis; ut qui te nesciebas, a te ipso inveniaris.
Nam ubi, vel unde, nisi de hac Dei potestate,
et misericordia securi esse debemus, secundum
illam apostolicam sententiam: <hi>Fidelis Deus, qui non
permittit vos tentari super id quod potestis <note>(I Cor. X,
13)</note>
          </hi>?</p>
        </div3>
<div3>
          <head>21.</head>
          <p>
 Ergo, <hi>Potestas Dei est: Non est enim potestas
nisi a Deo <note>(Rom. XIII, 1)</note>
          </hi>. Noli dicere, Et quid ei dat
tantam potestatem? Et non det potestatem. Qui dat
potestatem, habet aequitatem? Tu inique murmurare
potes, ille aequitatem perdere non potest. <hi>Numquid
iniquitas apud Deum? Absit <note>(Id. IX, 14)</note>
          </hi>. Hoc fige in
corde; hoc de cogitatione tua non excutiat inimicus.
Facere potest aliquid Deus, ut tu nescias quare faciat:
inique tamen facere non potest, apud quem non est
iniquitas. Nam ecce reprehendis Deum quasi de iniquitate
(ago tecum aliquid, attende paululum): non
reprehenderes iniquitatem, nisi videndo justitiam.
Reprehensor iniquitatis esse non potest qui non cernit
justitiam, cui comparatam reprehendat iniquitatem.
Unde enim scis quia hoc injustum est, nisi scias quid
sit justum? Quid si enim justum est et hoc, quod
dicis injustum? Absit, inquis, injustum est: et clamas
quasi videntibus oculis, videns hoc injustum esse
utique ex aliqua regula justitiae, cui comparans hoc
quod vides pravum, et cernens non convenire rectitudini
regulae tuae, reprehendis; tanquam artifex discernens
justum ab injusto. Ergo quaero a te: Justum
hoc esse unde vides? Ubi, inquam, vides hoc justum,
quo viso, reprehendis injustum? Unde illud nescio
quid, quo aspergitur anima tua, ex multis partibus in
caligine constituta, nescio quid hoc quod coruscat
menti tuae? unde hoc justum? Itane non habet fontem
suum? A te tibi est quod justum est, et tu tibi potes
dare justitiam? Nemo sibi dat quod non habet. Ergo
cum sis injustus, esse non potes justus, nisi convertendo
te ad quamdam justitiam manentem; a qua si
recedis, injustus es; ad quam si accedis, justus es.
Te recedente non deficit; te accedente non crescit.
Ubi est ergo ista justitia? Quaeres in terra? Absit.
Non enim aurum aut lapides pretiosos quaeris, justitiam
quaerens. Quaere in mari, quaere in nubibus,
quaere in stellis: quaere in Angelis; invenis in illis,
sed et ipsi de fonte bibunt. Justitia enim Angelorum
in omnibus est, sed ab uno capitur. Respice ergo,
transcende, vade illuc ubi semel locutus est Deus; et
ibi invenies fontem justitiae, ubi est fons vitae: <hi>Quoniam
apud te est fons vitae <note>(Psal. XXXV, 10)</note>
          </hi>. Si enim
tu de rore exiguo judicare vis quod justum est, et
quod injustum est; numquid iniquitas apud Deum,
unde ad te manat tanquam de fonte justitia, in quantum
justum sapis, cum ex multis partibus inique desipias?
Habet ergo fontem justitiae Deus. Noli ibi
quaerere iniquitatem, ubi lux sine umbra est. Sed
<pb n="0745"/>
plane latere te potest causa. Si latet te causa, respice
ignorantiam tuam, vide qui sis; attende haec duo: <hi>Quoniam potestas Dei est, et tibi, Domine, misericordia.
Fortiora te ne quaesieris, et altiora te ne scrutatus
fueris; sed quae praecepit tibi Dominus, illa cogita semper <note>(Eccli. III, 22)</note>
          </hi>.
Quia ad haec quae tibi praecepit
Deus pertinent ista duo: <hi>Quoniam potestas Dei est, et
tibi, Domine, misericordia.</hi> Noli timere inimicum:
tantum facit quantum acceperit potestatem. Eum time
qui habet summam potestatem; eum time qui quantum
vult, tantum facit, et qui injuste nihil facit, et
quidquid fecerit, justum est. Putabamus injustum
esse nescio quid: ex hoc quia fecit Deus, crede justum
esse.</p>
        </div3>
<div3>
          <head>22.</head>
          <p>
 Ergo, inquis, si quis hominem occidat innocentem,
juste facit, an inique? Inique sane. Quare hoc
permittit Deus? Vide prius ne illud debeas: <hi>Frange
esurienti panem tuum, et egenum sine tecto induc in
domum tuam; si videris nudum, vesti eum <note>(Isai. LVIII,
7)</note>
          </hi>. Haec enim justitia tua est; hoc enim tibi praecepit
Dominus: <hi>Lavamini, mundi estote, auferte nequitias a
cordibus vestris, atque a conspectu oculorum meorum;
discite bonum facere, judicate pupillo et viduae: et venite,
et disputemus, dicit Dominus <note>(Id. I, 16-18)</note>
          </hi>. Disputare
vis, antequam facias unde dignus sis disputare,
quare hoc permisit Deus. Consilium Dei tibi dicere, o
homo, non possum: illud tamen dico, quia et inique
fecit homo qui occidit innocentem, et non fieret nisi
permitteret Deus; et quamvis ille inique fecerit, non
tamen hoc inique permisit Deus. Lateat causa in isto
nescio quo, de quo moveris, cujus innocentia te permovet.
Possem enim tibi cito respondere, Non occideretur
nisi nocens esset: sed tu eum innocentem putas.
Possem tibi hoc cito dicere. Non enim tu scrutareris
cor ejus, discuteres facta ejus, examinares
cogitationes ejus, ut possis mihi dicere: Injuste occisus
est. Possem ergo facile respondere: sed opponitur
mihi quidam justus, sine controversia justus, sine
dubitatione justus, qui non habebat peccatum occisus
a peccatoribus, traditus a peccatore; ipse Christus
Dominus, de quo non possumus dicere quod habuit
aliquam iniquitatem, quia ea quae non rapuit exsolvebat <note>(Psal. LXVIII, 5)</note>,
objicitur mihi. Et quid dicam de
Christo? Tecum ago, inquis. Et ego tecum. De illo
proponis quaestionem; de illo solvo quaestionem. Ibi
enim consilium Dei novimus, quod nonnisi ipso revelante
nossemus: ut cum tu inveneris consilium Dei
quo permisit innocentem Filium occidi ab injustis, et
tale consilium quale tibi placeat, et quale tibi, si justus
es, displicere non possit, credas quia et in aliis
consilio id agat Deus, sed latet te. Eia, fratres, opus
erat sanguine justi ad delendum chirographum peccatorum;
opus erat exemplo patientiae, exemplo humilitatis;
opus erat signo crucis ad diabolum et ejus
angelos debellandos <note>(Coloss. II, 14, 15)</note>; opus nobis
erat passione Domini nostri: nam passione Domini
redemptus est orbis. Quanta bona egit passio Domini!
Et tamen passio hujus justi non esset, nisi Dominum
iniqui occidissent. Quid ergo, bonum hoc quod nobis
<pb n="0746"/>
praestitum est de dominica passione, imputandum est
iniquis interfectoribus Christi? Absit. Illi voluerunt;
Deus permisit. Illi nocentes essent, etiamsi tantummodo
voluissent; Deus autem non permisisset, nisi
justum esset. Voluerunt occidere: pone quia non
potuerunt: iniqui essent, homicidae essent; quis dubitaret? <hi>Dominus</hi> 
 enim <hi>interrogat justum et impium <note>(Psal. X, 6)</note>
          </hi>;
et, <hi>In cogitationibus impii interrogatio erit <note>(Sap. I, 9)</note>
          </hi>.
Discutit Deus quid quisque voluerit, non
quid potuerit. Ergo si voluissent, et non potuissent,
et non occidissent, iniqui illi remanerent; tibi Christi
passio non praestaretur. Voluit ergo facere impius
ut damnaretur; permissus est ut tibi praestaretur:
quod voluit, imputatur iniquitati impii; quod permissus
est, imputatur potestati Dei. Ille ergo inique
voluit; Deus juste permisit. Itaque, fratres mei, et Judas
malignus traditor Christi, et persecutores Christi,
maligni omnes, impii omnes, iniqui omnes, damnandi
omnes: et tamen Pater <hi>proprio Filio suo non pepercit;
sed pro nobis omnibus tradidit illum <note>(Rom. VIII, 32)</note>
          </hi>.
Dispone, si potes; distingue, si potes: redde Deo
vota tua, quae distinxerunt labia tua <note>(Psal. LXV, 13)</note>:
vide quid ibi fecerit iniquus, quid justus. Ille voluit;
iste permisit: ille injuste voluit; iste juste permisit.
Voluntas injusta damnetur; permissio justa glorificetur.
Quid enim mali accidit Christo, quia mortuus est
Christus? Et illi mali sunt, qui male facere voluerunt;
et nihil mali passus est, cui fecerunt. Occisa est caro
mortalis interficiens mortem morte, praebens patientiae
documentum, praemittens resurrectionis exemplum.
Quanta bona facta sunt justi de malo injusti!
Hoc est magnum Dei, quia et bonum quod facis ipse
tibi dedit, et de malo tuo ipse bene facit. Noli ergo mirari;
permittit Deus, et judicio permittit: permittit,
et mensura, numero, pondere permittit. Apud illum
non est iniquitas. Tu tantum ad eum pertine, in ipso
spem pone; ipse sit adjutor tuus, salutare tuum; in
illo sit locus munitus, turris fortitudinis; refugium
tuum ipse sit, et non te sinet tentari supra quam potest
ferre, sed faciet cum tentatione etiam exitum,
ut possis sustinere <note>(I Cor. X, 13)</note>: ut quod te sinit
pati tentationem, potestas ejus sit; quod non sinit
ultra in te fieri quam potes ferre, misericordia ejus
sit: <hi>Quoniam potestas Dei est, et tibi, Domine, misericordia,
quia tu reddes unicuique secundum opera
ejus.</hi> 
</p>
          <l>Et post tractatum de Psalmo, cum mathematicus in populo</l>
<l rend="indent">monstraretur, de eo idem ipse intulit.</l> </div3>
<div3>
          <head>23.</head>
          <p>
 Illa Ecclesiae sitis etiam istum, quem videtis,
bibere vult. Simul etiam ut noveritis quam multi in
commixtione Christianorum ore suo benedicant, et in
corde suo maledicant, iste ex christiano et fideli poenitens
redit, et territus potestate Domini convertitur
ad misericordiam Domini. Seductus enim ab inimico
cum esset fidelis, diu mathematicus fuit; seductus
seducens, deceptus decipiens, illexit, fefellit, multa
mendacia locutus est contra Deum, qui dedit hominibus
<pb n="0747"/>
potestatem faciendi quod bonum est, et non faciendi
quod malum est. Iste dicebat quia adulterium
non faciebat voluntas propria, sed Venus; et homicidium
non faciebat voluntas propria, sed Mars; et
justum non faciebat Deus, sed Jovis: et alia multa
sacrilega non parva. Quam multis eum putatis Christianis
nummos abstulisse? Quam multi ab illo emerunt
mendacium, quibus dicebamus: Filii hominum,
usquequo graves corde? utquid diligitis vanitatem,
et quaeritis mendacium <note>(Psal. IV, 3)</note>? Modo, sicut de
illo credendum est, horruit mendacium, et multorum
hominum illectorem se aliquando a diabolo sensit
illectum; convertitur ad Deum poenitens. Putamus,
fratres, de magno timore cordis accidisse. Quid enim
dicturi sumus? Namque si ex pagano converteretur
mathematicus, magnum quidem esset gaudium; sed
tamen posset videri quia si conversus esset, clericatum
quaereret in Ecclesia. Poenitens est; non quaerit nisi
solam misericordiam. Commendandus est ergo et
oculis et cordibus vestris. Eum quem videtis cordibus
amate, oculis custodite. Videte illum, scitote illum,
et quacumque ille transierit, fratribus caeteris
qui modo hic non sunt, ostendite illum: et ista diligentia
misericordia est, ne ille seductor retrahat
cor, et oppugnet. Custodite vos; non vos lateat conversatio
ejus, via ejus; ut testimonio vestro nobis
confirmetur vere illum ad Dominum esse conversum.
Non enim silebit fama de vita ejus, quando sic vobis
et videndus et miserandus offertur. Nostis in Actibus
Apostolorum esse scriptum quia multi perditi, id est
talium artium homines, et doctrinarum nefariarum
sectatores, omnes codices suos ad Apostolos attulerunt;
et incensi sunt libri tam multi, ut pertineret ad
scriptorem aestimationem eorum facere, et summam
pretii conscribere <note>(Act. XIX, 19)</note>. Hoc utique propter
gloriam Dei, ne tales etiam perditi desperarentur ab
illo qui novit quaerere quod perierat <note>(Luc. XV, 32)</note>.
Perierat ergo iste; nunc quaesitus, inventus, adductus
est: portat secum codices incendendos, per quos fuerat
incendendus, ut illis in ignem missis, ipse in refrigerium
transeat. Sciatis eum tamen, fratres, olim
pulsare ad Ecclesiam ante Pascha: ante Pascha enim
coepit petere de Ecclesia Christi medicinam. Sed quia
talis est ars in qua exercitatus erat, quae suspecta
esset de mendacio atque fallacia, dilatus est ne tentaret;
et aliquando tamen admissus est, ne periculosius
tentaretur. Orate pro illo per Christum. Prorsus hodiernam
precem pro illo fundite Domino Deo nostro.
Scimus enim et certi sumus quia oratio vestra delet
omnes impietates ejus. Dominus vobiscum.
</p>
        </div3>
      </div1>

<div1>
        <head>IN PSALMUM LXII ENARRATIO. SERMO AD PLEBEM.</head>
<div3>
          <head>1.</head>
          <p>
 Propter eos qui forte rudes sunt adhuc ad nomen
<pb n="0748"/>
Christi, quia undique colligit qui pro omnibus
dedit sanguinem suum, dicendum est paucis quod et
illi libenter audiant qui noverunt, et discant qui
non noverunt. Psalmi isti quos cantamus, antequam
Dominus noster Jesus Christus natus esset
ex virgine Maria, Spiritu Dei dictante dicti et
conscripti sunt. Fuit enim David rex in Judaeorum
gente; quae gens una colebat Deum unum, qui
fecit coelum et terram, mare et omnia quae in ipsis
sunt, sive quae videntur, sive quae non videntur. Caeterae
autem gentes, aut idola colebant quae manibus
suis fecerant, aut creaturam Dei, non ipsum Creatorem,
id est, aut solem, aut lunam, aut stellas, aut
mare, aut montes, aut arbores. Haec enim omnia Deus
fecit; et laudari se vult in illis, non illa coli pro se.
Ergo in ipsa gente Judaeorum David rex fuit, de cujus
semine natus est Dominus noster Jesus Christus <note>(Rom. I, 3)</note> 
 ex Maria virgine; quia de illo ducebat
genus virgo Maria quae peperit Christum <note>(Luc. II, 7)</note>:
et dicti sunt isti Psalmi, et prophetabatur in eis Christus
venturus post multos annos: et dicebatur ab illis
Prophetis, qui fuerunt antequam Dominus noster Jesus
Christus de Maria virgine nasceretur, quidquid
futurum erat temporibus nostris; quod modo legimus,
et videmus: et multum gaudemus quia spes nostra
praedicta est a sanctis, qui illud non videbant
impletum, sed in spiritu futurum videbant: et nos
modo legimus et audimus a lectoribus; disputamus
illa; et quomodo sunt in Scripturis, sic ea videmus
impleri per totum orbem terrarum. Quis inde non
gaudeat? Quis non et ea quae nondum venerunt ventura
speret, propter illa quae jam tanta impleta sunt?
Modo enim, fratres, videtis quia totus mundus, tota
terra, omnes gentes, omnes regiones currunt ad nomen
Christi, et credunt in Christum. Certe videtis
hoc, quomodo ubique evertantur vanitates Paganorum;
videtis hoc, manifestum est vobis. Numquid et
hoc de libro vobis legimus, et non ante oculos vestros
fit? Hoc ergo totum quod videtis ante oculos
vestros fieri, scriptum est ante immensa volumina
annorum per istos quos modo legimus, quando jam
ista impleri videmus. Sed quoniam scripta sunt et
illa quae nondum venerunt, id est, quia Dominus noster
Jesus Christus venturus est ut judicet, qui primo
venit ut judicaretur; venit enim primo humilis, postea
venturus est excelsus; venit ut ostenderet exemplum
patientiae, postea venturus est ut pro meritis
judicet omnes, sive bonos, sive malos: quia ergo
nondum venit hoc quod speramus, venturum Christum
judicem vivorum et mortuorum, debemus illud credere.
Modicum quod restat venturum esse credamus,
quando jam videmus tanta quae tunc futura erant,
modo compleri. Stultus est enim qui non vult credere
pauca quae restant, cum videat tam multa impleta
esse, quae tunc non erant quando praedicebantur.</p>
        </div3>
<div3>
          <head>2.</head>
          <p>
 Psalmus ergo iste dicitur ex persona Domini
nostri Jesu Christi, et capitis et membrorum. Ille
enim unus qui natus est de Maria, et passus est, et
sepultus est, et resurrexit, et ascendit in coelum, et
<pb n="0749"/>
modo ad dexteram Patris sedet et interpellat pro nobis,
caput nostrum est. Si ille caput est, nos membra
sumus: tota Ecclesia ejus quae ubique diffusa est,
corpus ipsius est, cujus est ipse caput. Non solum
autem fideles qui modo sunt sed et qui fuerunt ante
nos, et qui post nos futuri, sunt usque in finem saeculi,
omnes ad corpus ejus pertinent; cujus corporis
ipse caput est, qui ascendit in coelum <note>(Coloss. I, 18)</note>.
Quia ergo jam novimus caput et corpus, ille est caput,
nos corpus. Quando audimus vocem ipsius, et
ex capite debemus audire, et ex corpore; quia quidquid
passus est, in illo et nos passi sumus; quia et
nos quod patimur, in nobis et ipse patitur. Quomodo
si aliquid patiatur caput, numquid potest dicere manus
quia non patitur? aut si aliquid patitur manus,
numquid potest caput dicere quia non patitur? aut si
aliquid patitur pes, numquid potest caput dicere quia
non patitur? Quando aliquid patitur unum membrum
nostrum, omnia membra currunt, ut subveniant membro
quod patitur. Si ergo ille cum passus est, nos in illo
passi sumus, et ille jam ascendit in coelum, et sedet ad
dexteram Patris; quidquid patitur Ecclesia ipsius in
tribulationibus hujus saeculi, in tentationibus, in necessitatibus,
in angustiis (quia sic illam oportet erudiri, ut
igne tanquam aurum purgetur), ipse patitur. Probamus
hoc, quia nos in illo passi sumus, dicente Apostolo: <hi>Si autem mortui estis cum Christo; quid adhuc
velut viventes de hoc mundo decernitis 
 <note>(Id. II, 20)</note>
          </hi>. Item
dicit: <hi>Quia vetus homo noster simul crucifixus est cum
illo, ut evacuaretur corpus peccati <note>(Rom. VI, 6)</note>
          </hi>. Si ergo
in illo mortui sumus, in illo etiam resurreximus.
Dixit enim ipse Apostolus: <hi>Si autem resurrexistis cum
Christo, quae sursum sunt sapite, quae sursum sunt quaerite,
ubi Christus est in dextera Dei sedens <note>(Coloss. III,
1)</note>
          </hi>. Si ergo in illo mortui sumus, et in illo resurreximus;
et ipse in nobis moritur, et in nobis resurgit
(ipse est enim unitas capitis et corporis); non immerito
vox ipsius etiam nostra est, et vox nostra etiam
ipsius est. Audiamus ergo Psalmum, et in eo Christum
loquentem intelligamus.</p>
        </div3>
<div3>
          <head>3.</head>
          <p>
 <hi>[vers. 1.]</hi> Titulum habet iste psalmus, <hi>Ipsi David,
cum esset in deserto Idumaeae.</hi> Per Idumaeae nomen intelligitur
saeculum istud. Idumaea enim gens erat quaedam
errantium hominum, ubi idola colebantur. Non
in bono ponitur Idumaea ista. Si non in bono ponitur,
intelligendum est istam vitam, ubi patimur tantos labores
et ubi tantis necessitatibus subditi sumus, Idumaeae
nomine significari. Et hic est desertum ubi multum
sititur, et audituri estis vocem modo sitientis in
deserto. Si autem cognoscamus nos sitientes, cognoscemus
nos et bibentes. Quia qui sitit in isto saeculo, in
futuro saeculo satiabitur, dicente Domino: <hi>Beati qui esuriunt
et sitiunt justitiam, quia ipsi saturabuntur <note>(Matth.
V, 6)</note>
          </hi>. Ergo in hoc saeculo non debemus quasi amare
saginam. Hic sitiendum est; alibi saginabimur. Modo
autem ut non deficiamus in isto deserto, aspergit nobis
rorem verbi sui, et non nos dimittit prorsus arescere,
<pb n="0750"/>
ut non sit de nobis repetitio, sed ut sic sitiamus, ut
bibamus. Ut autem bibamus, aliqua gratia ejus aspergimur;
tamen sitimus. Et quid dicit anima nostra Deo?</p>
        </div3>
<div3>
          <head>4.</head>
          <p>
 <hi>[vers. 2.] Deus, Deus meus, ad te de luce vigilo.</hi> Quid
est vigilare? Utique non dormire. Quid est dormire?
Est somnus animae, est somnus corporis. Somnum
corporis omnes debemus habere; quia si non habeatur
somnus corporis, deficit homo, deficit ipsum corpus.
Non enim potest diu sustinere corpus nostrum
fragile animam vigilantem et intentam in actionibus:
si diu fuerit intenta anima in actionibus, corpus fragile
et terrenum non illam capit, non illam sustinet
perpetuo agentem; et deficit, et succumbit. Ideo Deus
donavit somnum corpori, quo reparantur membra corporis,
ut possint vigilantem animam sustinere. Illud
autem cavere debemus, ne ipsa anima nostra dormiat;
malus enim est somnus animae. Bonus somnus
corporis, quo reparatur valetudo corporis. Somnus
autem animae est oblivisci Deum suum. Quaecumque
anima oblita fuerit Deum suum, dormit. Ideo dicit
Apostolus quibusdam oblitis Deum suum, et tanquam
in somno agentibus deliramenta culturae idolorum.
Sic sunt enim qui colunt idola, quomodo qui vident
in somnis vana: si autem evigilet anima ipsorum, intelligit
a quo facta est, et non colit quod ipsa fecit.
Dicit ergo quibusdam Apostolus: <hi>Surge qui dormis,
et exsurge a mortuis; et illuminabit te Christus <note>(Ephes.
V, 14)</note>
          </hi>. Numquid corpore dormientem excitabat Apostolus?
Sed excitabat animam dormientem, quando ad
hoc eam excitabat ut illuminaretur a Christo. Ergo
secundum ipsas vigilias dicit iste: <hi>Deus, Deus meus,
ad te de luce vigilo.</hi> Non enim vigilares in te, nisi oriretur
lux tua, quae te de somno excitaret. Illuminat
enim animas Christus, et facit eas vigilare: si autem
lumen suum detrahat, obdormiunt. Ideo enim illi dicitur
in alio psalmo: <hi>Illumina oculos meos, ne unquam
obdormiam in morte <note>(Psal. XII, 4)</note>
          </hi>. Aut si ab illo aversae
obdormiunt, praesens est illis lumen, et non possunt
videre, quia dormiunt. Quomodo et corpore qui
dormit inter diem; jam ortus est sol, jam dies calet,
et ille tanquam in nocte est, quia non vigilat ut videat
jam ortum diem: sic quibusdam jam praesente Christo,
jam praedicata veritate, inest adhuc somnus animae.
Illis ergo vos, si vigiletis, dicetis quotidie: <hi>Surge
qui dormis, et exsurge a mortuis; et illuminabit te Christus.</hi> 
Vita enim vestra, et mores vestri vigilare debent
in Christo, ut sentiant alii, Pagani dormientes, et ad
sonitum vigiliarum vestrarum excitentur, et ipsi excutiant
somnum, et incipiant in Christo vobiscum dicere: <hi>Deus, Deus meus, ad te de luce vigilo.</hi> </p>
        </div3>
<div3>
          <head>5.</head>
          <p>
 <hi>Sitivit tibi anima mea.</hi> Ecce illud desertum Idumaeae.
Videte quomodo hic sitit: sed videte quid hic
bonum est, <hi>Sitivit tibi.</hi> Sunt enim qui sitiunt, sed non
Deo. Omnis qui sibi vult aliquid praestari, in ardore
est desiderii: ipsum desiderium sitis est animae. Et
videte quanta desideria sint in cordibus hominum: alius
desiderat aurum, alius desiderat argentum, alius desiderat
<pb n="0751"/>
possessiones, alius haereditates, alius amplam
pecuniam, alius multa pecora, alius domum magnam,
alius uxorem, alius honores, alius filios. Videtis desideria
ista, quomodo sunt in cordibus hominum.
Ardent omnes homines desiderio; et vix invenitur
qui dicat: <hi>Sitivit tibi anima mea.</hi> Sitiunt enim homines
saeculo; et non se intelligunt in deserto esse Idumaeae,
ubi debet sitire anima ipsorum Deo. Dicamus
ergo nos, <hi>Sitivit tibi anima mea;</hi> omnes dicamus, quia
in concordia Christi omnes una anima sumus: ipsa
anima sitiat in Idumaea.</p>
        </div3>
<div3>
          <head>6.</head>
          <p>
 <hi>Sitivit tibi,</hi> inquit, <hi>anima mea: quam multipliciter
tibi et caro mea.</hi> Parum est quia sitivit anima
mea, sitivit et caro mea. Porro si anima sitit Deo,
quomodo et caro sitit Deo? Quando enim caro sitit,
aquam sitit; quando anima sitit, fontem sapientiae
sitit. De ipso fonte inebriabuntur animae nostrae,
sicut dicit alius psalmus: <hi>Inebriabuntur ab ubertate
domus tuae, et torrente deliciarum tuarum potabis eos <note>(Psal. XXXV, 9)</note>
          </hi>.
Sitienda est ergo sapientia, sitienda
est justitia. Non ea satiabimur, non ea implebimur,
nisi cum fuerit finita vita ista, et venerimus ad illud
quod promisit Deus. Promisit enim Deus aequalitatem
Angelorum <note>(Luc. XX, 36)</note>: et modo Angeli non sitiunt
quomodo nos, non esuriunt quomodo nos; sed
habent saginam veritatis, lucis, immortalis sapientiae.
Ideo beati sunt; et de tanta beatitudine, quia in
illa sunt civitate Jerusalem coelesti, unde nos modo
peregrinamur, attendunt nos peregrinos, et miserantur
nos, et jussu Domini auxiliantur nobis, ut ad illam
patriam communem aliquando redeamus, et ibi
cum illis fonte dominico veritatis et aeternitatis aliquando
saturemur. Modo ergo sitiat anima nostra:
unde et caro nostra sitit, et hoc multipliciter? <hi>Multipliciter
tibi,</hi> inquit, <hi>et caro mea.</hi> Quia et carni nostrae
promittitur resurrectio. Quomodo animae nostrae promittitur
beatitudo, sic et carni nostrae promittitur
resurrectio. Resurrectio carnis talis nobis promittitur:
audite, et discite, et tenete quae sit spes Christianorum,
quare sumus christiani. Non enim ad hoc sumus
christiani, ut terrenam nobis felicitatem petamus,
quam plerumque habent et latrones et scelerati.
Ad aliam felicitatem nos sumus christiani, quam
tunc accipiemus, cum vita ista hujus saeculi tota transierit.
Ergo promittitur nobis et carnis resurrectio;
et talis resurrectio carnis nobis promittitur, ut caro
quidem ista quam modo portamus, resurgat in fine.
Nec incredibile vobis videatur. Si enim Deus fecit
nos qui non eramus, magnum illi est reparare qui
eramus? Ergo hoc vobis incredibile non videatur,
quia quasi putrescere mortuos videtis, et ire in cineres
et in pulverem. Aut si incendatur aliquis mortuus,
aut si canes dilanient eum, putatis quia inde
non erit resurrecturus? Omnia quae discerpuntur et
in favillas quasdam putrescunt, integra Deo sunt. In
illa enim elementa mundi eunt, unde primo venerunt,
quando facti sumus: non illa videmus; sed
tamen Deus unde scit producet illa, quia et antequam
essemus, unde sciebat nos produxit. Talis ergo
<pb n="0752"/>
resurrectio carnis nobis promittitur, ut quamvis ipsa
sit caro quam modo portamus, quae resurrectura est,
tamen non habeat corruptionem quam modo habet.
Modo enim ex corruptione fragilitatis, si non manducemus,
deficimus et esurimus; si non bibamus, deficimus
et sitimus; si diu vigilemus, deficimus et
dormimus: si diu dormiamus, deficimus; ideo vigilamus:
si diu manducemus et bibamus; quamvis
propter refectionem manducemus et bibamus, ipsa
diuturna refectio defectio est: si diu stemus, fatigamur:
ideo sedemus: et si diu sedeamus, et ibi fatigamur,
et ideo surgimus. Deinde videte quia nullus
est carnis nostrae status: quoniam infantia avolat in
pueritiam; et quaeris infantiam, et non est infantia,
quia jam pro infantia pueritia est: iterum et ipsa
migrat in adolescentiam; quaeris pueritiam, et non
invenis: adolescens fit juvenis; quaeris adolescentem,
et non est: juvenis fit senex; quaeris juvenem,
et non invenis: et senex moritur; quaeris senem, et
non invenis. Non stat ergo aetas nostra: ubique fatigatio
est, ubique lassitudo, ubique corruptio. Attendentes
qualem nobis spem resurrectionis promittat
Deus, in istis omnibus multiplicibus defectionibus
nostris sitimus illam incorruptionem; et sic caro
nostra multipliciter sitit Deo. In ista Idumaea, in isto
deserto, quam multipliciter laborat, tam multipliciter
sitit; quam multipliciter fatigatur, tam multipliciter
sitit illam infatigabilem incorruptionem.</p>
        </div3>
<div3>
          <head>7.</head>
          <p>
 <hi>[vers. 3.]</hi> Quanquam, fratres mei, boni christiani
et fidelis etiam in hoc saeculo caro Deo sitit:
quia si opus est carni pane, si opus est aqua, si opus
est vino, si opus est nummo, si opus est jumento
carni huic, a Deo petere debet, non a daemoniis, et
idolis, et a nescio quibus potestatibus hujus saeculi.
Sunt enim qui, quando famem patiuntur in isto
saeculo, dimittunt Deum, et rogant Mercurium,
aut rogant Jovem ut det illis, aut quam dicunt Coelestem,
aut aliqua daemonia similia: non Deo sitit
caro ipsorum. Qui autem Deo sitiunt, undique debent
sitire, et anima, et carne: quia et animae Deus dat
panem suum, id est verbum veritatis; et carni Deus
dat quae necessaria sunt, quia Deus fecit et animam
et carnem. Propter carnem tuam rogas daemonia:
numquid animam Deus fecit, et carnem tuam daemonia
fecerunt? Qui fecit animam, ipse fecit et carnem:
qui fecit ambas res, ipse pascit ambas res.
Utrumque nostrum Deo sitiat, et ex labore multiplici
simpliciter satietur.</p>
        </div3>
<div3>
          <head>8.</head>
          <p>
 Ubi autem sitit anima nostra, et multipliciter
caro nostra, non cuicumque, sed tibi, Domine, id est
Deo nostro; ubi sitit? <hi>In terra deserta, et sine via, et
sine aqua.</hi> Saeculum istud diximus; ipsa est Idumaea, hoc
est desertum Idumaeae, unde titulum Psalmus accepit. <hi>In terra deserta.</hi> 
 Parum est, <hi>deserta,</hi> ubi nullus hominum
habitat; insuper, <hi>et sine via, et sine aqua.</hi> Utinam
<pb n="0753"/>
vel viam haberet ipsum desertum! utinam illuc
homo incurrens, vel nosset qua inde exiret! Non videt
hominem ad solatium, non videt viam qua careat
deserto. Ergo ibi divertit. Utinam esset vel aqua, unde
reficeretur, qui inde non potest exire! Malum desertum,
horribile et timendum! et tamen Deus misertus
est nostri, et fecit nobis viam in deserto, ipsum Dominum
nostrum Jesum Christum <note>(Joan. XIV, 6)</note>; et
fecit nobis consolationem in deserto, mittendo ad nos
praedicatores verbi sui; et dedit nobis aquam in deserto,
implens Spiritu sancto praedicatores suos, ut
fieret in eis fons aquae salientis in vitam aeternam <note>(Id. IV, 14)</note>.
Et ecce habemus hic omnia; sed non
sunt de deserto. Ergo proprietatem deserti prius
commendavit Psalmus, ut et tu cum audisses in quo
malo esses, si quas hic habere posses consolationes,
vel sociorum, vel viae, vel aquae, non tribueres deserto,
sed illi qui te visitare dignatus est in deserto.</p>
        </div3>
<div3>
          <head>9.</head>
          <p>
 <hi>Sic in sancto apparui tibi, ut viderem potentiam
tuam, et gloriam tuam.</hi> Primo sitivit anima mea, et
caro mea multipliciter tibi in deserto, et in terra sine
via, et sine aqua; et <hi>sic in sancto apparui tibi, ut viderem
potentiam tuam, et gloriam tuam.</hi> Nisi quis primo
sitiat in isto deserto, id est malo in quo est,
nunquam pervenit ad bonum quod est Deus. <hi>Apparui</hi> 
autem <hi>tibi,</hi> inquit, <hi>in sancto.</hi> Jam in sancto est magna
consolatio. <hi>Apparui tibi,</hi> quid est? Ut videres me:
et ideo vidisti me ut viderem te. <hi>Apparui tibi, ut viderem.</hi> 
Non dixit. Apparui tibi, ut videres; sed, <hi>Apparui
tibi, ut viderem potentiam tuam, et gloriam tuam.</hi> 
Unde et Apostolus: <hi>Nunc autem,</hi> inquit, <hi>cognoscentes
Deum, imo cogniti a Deo <note>(Gal. IV, 9)</note>
          </hi>. Prius enim
apparuistis Deo, ut possit vobis apparere Deus. <hi>Ut
viderem potentiam tuam, et gloriam tuam.</hi> Revera in
isto deserto, id est in ista eremo, si tanquam ab eremo
exigat homo quod sibi saluti est, nunquam videbit
potentiam Domini, et gloriam Domini; sed remanebit
siti moriturus; nec viam inveniet, nec consolationem,
nec aquam per quam duret in eremo. Cum
autem erexerit se ad Deum, ut dicat illi ex medullis
omnibus, <hi>Sitivit tibi anima mea: quam multipliciter
tibi et caro mea;</hi> ne forte vel necessaria carnis ab aliis
petat et non a Deo, aut non desideret illam resurrectionem
carnis quam nobis promittit Deus: cum
ergo se erexerit, habebit non parvas consolationes.</p>
        </div3>
<div3>
          <head>10.</head>
          <p>
 Ecce, fratres, quomodo caro nostra quamdiu
mortalis est, quamdiu fragilis est, ante illam resurrectionem
habet solatia ista quibus vivimus, panem,
aquam, fructus, vinum, oleum (ista omnia solatia et
subsidia si nos deserant, utique durare non possumus)
quamvis nondum receperit caro ista sanitatem
illam perfectam, ubi nullam patietur angustiam, nullam
indigentiam: sic et anima nostra cum hic est in
ista carne, inter tentationes et pericula saeculi hujus,
adhuc est infirma; habet etiam ipsa solatia verbi, solatia
orationis, solatia disputationis: sic sunt ista
<pb n="0754"/>
animae nostrae, quomodo illa carnis nostrae. Cum autem
resurrexerit caro nostra, ut jam istis non indigeamus,
habebit locum quemdam et statum incorruptionis
suae: sic et anima nostra habebit cibum
suum, ipsum Verbum Dei, per quod facta sunt omnia <note>(Joan. I, 3)</note>.
Tamen gratias Deo, qui modo in hac eremo
non nos deserit; sive dando nobis quod necessarium
est carni, sive dando nobis quod animae necessarium
est: et quando nos aliquibus necessitatibus
erudit, vult ut amplius illum diligamus; ne forte per
saginam corrumpamur, et obliviscamur eum. Subtrahit
nobis aliquando quae necessaria sunt, et atterit
nos; ut sciamus quia Pater et Dominus est, non solum
blandiens, sed et flagellans. Praeparat enim nos
cuidam haereditati incorruptibili et magnae. Si unam
cuppam, aut unam cellam tuam, aut si quid habes in
domo tua, cogitas dimittere filio tuo, et ne perdat
illud, erudis eum, et flagellis eum ad disciplinam
corrigis, ne perdat nihil tuum, quod et ipse hic dimissurus
est, sicut et tu; non vis ut nos erudiat Pater
noster in flagellis etiam necessitatum aut tribulationum,
qui nobis talem haereditatem daturus est, quae
transire non possit? Haereditatem enim nobis dabit
seipsum Deus, ut ipsum possideamus, et ab ipso possideamur
in aeternum.</p>
        </div3>
<div3>
          <head>11.</head>
          <p>
 Ergo in sancto appareamus Deo, ut appareat
nobis; appareamus illi in sancto desiderio, ut appareat
nobis in potentia et gloria Flii Dei. Multis enim
non apparuit; sint in sancto, ut appareat et illis. Nam
multi putant illum tantummodo hominem fuisse, quia
praedicatur natus ex homine, crucifixus et mortuus,
ambulasse in terra, manducasse et bibisse, et caetera
egisse, quae sunt humana: et putant illum talem fuisse,
quales sunt caeteri homines. Audistis autem modo
cum Evangelium legeretur, quomodo commendavit
majestatem suam: <hi>Ego et Pater unum sumus <note>(Id.
X, 30)</note>
          </hi>. Ecce quanta majestas, et quanta aequalitas
Patris descendit ad carnem propter infirmitatem nostram!
Ecce quantum dilecti sumus, antequam Deum
diligeremus! Si antequam Deum diligeremus, tantum
ab illo dilecti sumus, ut aequalem sibi Filium suum
hominem faceret propter nos; quid nobis servat jam
diligentibus se? Ergo multi nescio quid minimum putant
apparuisse in terra Filium Dei; quia non sunt in
sancto, non eis apparet potentia ipsius, et gloria
ipsius: id est, quia nondum sanctificatum habent cor,
unde intelligant eminentiam virtutis illius, et gratias
agant Deo quia propter ipsos tantus quo venit, ad
quam nativitatem, ad quam passionem; non possunt
videre gloriam ipsius et potentiam ipsius.</p>
        </div3>
<div3>
          <head>12.</head>
          <p>
 <hi>[vers. 4.] Quoniam melior est misericordia tua
super vitas.</hi> Multae sunt vitae humanae; sed Deus unam
vitam promittit; et non illam dat nobis quasi propter
merita nostra, sed propter misericordiam suam. Quid
enim boni egimus, ut illud mereremur? aut quae bona
facta nostra praecesserunt, ut Deus nobis gratiam suam
daret? Numquid invenit justitias quas coronaret, et
non delicta quae donaret? Utique delicta quae donavit
si punire vellet, non esset injustum. Quid enim tam
<pb n="0755"/>
justum, quam ut puniatur peccator? Cum justum sit
ut puniatur peccator, pertinuit ad misericordiam
ipsius non punire peccatorem, sed justificare, et de
peccatore facere justum, et de impio facere pium.
Ergo <hi>misericordia</hi> ipsius <hi>melior super vitas.</hi> Quas vitas?
Quas sibi homines elegerunt. Alius elegit sibi vitam
negotiandi, alius vitam rusticandi, alius vitam fenerandi,
alius vitam militandi; alius illam, alius illam.
Diversae sunt vitae, sed <hi>melior est misericordia tua super
vitas</hi> nostras. Melius est quod das correctis, quam
quod eligunt perversi. Unam vitam donas, quae praeponatur
omnibus nostris, quascumque in mundo eligere
potuerimus. <hi>Quoniam melior est misericordia tua
super vitas, labia mea laudabunt te.</hi> Non te laudarent
labia mea, nisi me praecederet misericordia tua. Dono
tuo te laudo, per misericordiam tuam te laudo. Non
enim ego possem laudare Deum, nisi mihi donaret
laudare se posse. <hi>Quoniam melior est misericordia tua
super vitas, labia mea laudabunt te.</hi> </p>
        </div3>
<div3>
          <head>13.</head>
          <p>
 <hi>[vers. 5.] Sic benedicam te in vita mea, et in nomine
tuo levabo manus meas. Sic benedicam te in vita
mea:</hi> jam in vita mea quam mihi donasti; non in illa
quam ego elegi secundum mundum cum caeteris, inter
multas vitas, sed quam dedisti mihi per misericordiam
tuam, ut te laudarem. <hi>Sic benedicam te in
vita mea.</hi> Quid est, <hi>sic?</hi> Ut misericordiae tuae tribuam
vitam meam in qua te laudo; non meritis meis. <hi>Et in
nomine tuo levabo manus meas.</hi> Leva ergo manus in
oratione. Levavit pro nobis Dominus noster manus in
cruce, et extensae sunt manus ejus pro nobis. Ideo
extensae sunt manus ejus in cruce, ut manus nostrae
extendantur in bona opera; quia crux ipsius misericordiam
nobis praebuit. Ecce levavit ille manus, et
obtulit pro nobis sacrificium Deo seipsum, et per illud
sacrificium deleta sunt omnia peccata nostra. Levemus
et nos manus nostras ad Deum in prece; et non
confundentur manus nostrae levatae ad Deum, si exerceantur
in bonis operibus. Quid enim facit qui levat
manus? Unde praeceptum est ut levatis manibus oremus
ad Deum? Apostolus enim dicit: <hi>Levantes puras
manus, sine ira et disceptatione <note>(I Tim. II, 8)</note>
          </hi>. Ut cum
levas manus ad Deum, veniant tibi in mentem opera
tua. Quia enim manus istae levantur ut impetres quod
vis, ipsas manus cogitas in bonis operibus exercere,
ne erubescant levari ad Deum. <hi>In nomine tuo levabo
manus meas.</hi> Istae preces nostrae sunt in hac Idumaea,
in hoc deserto, in terra sine aqua, et sine via, ubi
nobis Christus est via <note>(Joan. XIV, 6)</note>; sed non via de
hac terra. <hi>In nomine tuo levabo manus meas.</hi> </p>
        </div3>
<div3>
          <head>14.</head>
          <p>
 <hi>[vers. 6.]</hi> Et quid dicam, cum levabo manus
meas in nomine tuo? quid petam? Eia, fratres, quando
levatis manus, quaerite quid petatis; ab Omnipotente
enim petitis. Aliquid magnum petite; non qualia
petunt qui nondum crediderunt. Videtis qualia
dentur et impiis. Petiturus es a Deo tuo pecuniam?
Numquid non donat eam et sceleratis qui in illum non
credunt? Quid ergo magnum petiturus es quod donat
et malis? Sed non tibi displiceat, quia quae donat et
malis tam frivola sunt, ut et malis donari digna sint:
<pb n="0756"/>
ne tibi quasi magna videantur quae possunt donari et
malis. Dei quidem sunt et omnia dona terrena; sed videte
quia quae donat et malis non pro magno habenda
sunt. Est aliud quod nobis servat. Cogitemus autem quae
donat et malis, et hinc intelligamus quid servet bonis.
Quae donat malis videte: donat illis lucem istam;
videte quia vident illam boni et mali: pluviam quae
descendit super terram; et hinc quanta bona nascuntur!
Et malis inde praestatur, et bonis, dicente Evangelio: <hi>Qui solem suum oriri facit super bonos et malos;
et pluit super justos et injustos 
 <note>(Matth. V, 45)</note>
          </hi>. Dona
ergo ista quae nascuntur, vel de pluvia, vel de sole,
a Domino quidem nostro petere debemus, cum sint
necessaria; sed non ista sola, quia ista dantur et bonis
et malis. Quid ergo debemus petere, quando levamus
manus? Quia quomodo potuit dixit illud Psalmus.
Quid est quod dixi, quomodo potuit? Quomodo
potuit os humanum auribus humanis. Quia per ora
humana ista dicta sunt, et per quasdam similitudines
dicta sunt, quomodo capere possent omnes infirmi,
omnes parvuli. Quid dixit? quid petivit? <hi>In nomine,</hi> 
inquit, <hi>tuo levabo manus meas.</hi> Quid accepturus? <hi>Tanquam
adipe et pinguedine repleatur anima mea.</hi> Putatis
aliquam pinguedinem carnis desiderasse animam
istam, fratres mei? Non enim hoc pro magno desideravit,
ut pingues arietes, ut pingues porci illi mactaremur;
aut veniret ad aliquam popinam, ubi inveniret
obsonia pinguia, unde saturaretur. Si hoc crediderimus,
digni sumus qui ista audiamus. Ergo aliquid
spirituale debemus intelligere. Habet quamdam pinguedinem
anima nostra. Est quaedam saturitas pinguis
sapientiae. Sapientia enim ista animae quae carent,
marcescunt; et omnino ita exiles fiunt, ut in omnibus
bonis operibus cito deficiant. Quare cito deficiunt
in omnibus bonis operibus? Quia non habent pinguedinem
saturitatis suae. Audi Apostolum dicentem de
pingui anima, praecipientem ut quisque bene operetur.
Quid ait? <hi>Hilarem datorem diligit Deus <note>(II Cor.
IX, 7)</note>
          </hi>. Pinguis anima unde esset pinguis, nisi a Domino
saturaretur? Et tamen quantumlibet hic sit pinguis,
quid erit in illo futuro saeculo, quo nos pascet
Deus? Interim in hac peregrinatione, quid erimus tunc
nec dici potest. Et fortasse ipsam saturitatem optamus
hic, quando levamus manus nostras, ubi pinguedine
sic saturabimur, ut omnino omnis indigentia nostra
intereat, et nihil desideremus: quia totum praesto
nobis erit quidquid hic desideramus, quidquid hic pro
magno amamus. Jam patres nostri mortui sunt; Deus
autem vivit: non hic potuimus semper habere patres;
ibi autem semper habebimus vivum unum Patrem,
habentes patriam nostram: quaecumque terrena est,
semper ibi esse non possumus; et necesse est ut alii
nascantur, et ad hoc nascantur filii civium illorum ut
excludant inde parentes suos. Ad hoc enim nascitur
puer, ut dicat majori: Quid hic agis? Necesse est ut
qui succedunt, et qui nascuntur, excludant eos qui se
praecesserunt. Ibi omnes pariter vivemus; non ibi erit
<pb n="0757"/>
successor quia nullus decessor. Qualis illa patria? Sed
divitias hic amas? Ipse Deus tibi erit divitiae tuae. Sed
amas fontem bonum? Quid praeclarius illa sapientia?
quid lucidius? Quidquid hic potest amari, pro omnibus
tibi erit qui fecit omnia. <hi>Tanquam adipe et pinguedine
repleatur anima mea; et labia exsultationis laudabunt
nomen tuum.</hi> In hac eremo, in nomine tuo
levabo manus meas: <hi>impleatur anima mea tanquam
adipe et pinguedine; et labia exsultationis laudabunt nomen
tuum.</hi> Modo enim oratio, quamdiu sitis; cum sitis
transierit, transit oratio, et succedit laudatio: <hi>Et
labia exsultationis laudabunt nomen tuum.</hi> </p>
        </div3>
<div3>
          <head>15.</head>
          <p>
 <hi>[vers. 7, 8.] Si memoratus sum tui super stratum
meum, in diluculis meditabar in te; quia factus
es adjutor meus.</hi> Stratum suum quietem suam dicit.
Quando aliquis quietus est, memor sit Dei; quando
aliquis quietus est, non per quietem dissolvatur et
obliviscatur Deum; si memor est Dei quando quietus
est, in actionibus suis in Deum meditatur. Diluculum
enim dixit actiones, quia omnis homo diluculo
incipit aliquid agere. Quid ergo dixit? <hi>Si memor fui
tui in strato meo, et in diluculis meditabar in te.</hi> Si
ergo non fui memor in strato meo, et in diluculo
non meditabar in te. Qui quando otiosus est non cogitat
Deum, in actionibus suis cogitare potest Deum?
Qui autem memor ejus est quando quietus est, in ipso
meditatur cum agit, ne in actione deficiat. Ideo quid
adjecit? <hi>Et in diluculis meditabar in te; quia factus es
adjutor meus.</hi> Etenim nisi Deus adjuvet bona opera
nostra, impleri a nobis non possunt. Et digna debemus
operari; id est tanquam in luce, quando Christo
demonstrante operamur. Quicumque operatur mala,
in nocte operatur, non in diluculo, Apostolo dicente: <hi>Qui inebriantur, nocte inebriantur; et qui dormiunt, nocte
dormiunt: nos qui diei sumus, sobrii simus.</hi> 
 Hortatur
nos ut secundum diem ambulemus honeste: <hi>Sicut in die,</hi> 
 inquit, <hi>honeste ambulemus <note>(Rom. XIII,
13)</note>
          </hi>. Et iterum: <hi>Vos,</hi> inquit, <hi>filii lucis estis, et filii
diei; non sumus noctis neque tenebrarum <note>(I Thess. V,
5-8)</note>
          </hi>. Qui sunt filii noctis, et filii tenebrarum? Qui
omnia mala operantur. Usque adeo filii noctis sunt,
ut timeant videri quae operantur: et quae publice operantur
mala, ideo publice operantur, quia multi illa
operantur; quae pauci operantur, in abscondito operantur.
Qui autem talia publice operantur, sunt quidem
in luce solis, sed in tenebris cordis. Nemo ergo
in diluculo operatur, nisi qui in Christo operatur. Sed
qui otiosus memor est Christi, in ipso meditatur in
omnibus actionibus suis; et est illi adjutor in bono
opere, ne per infirmitatem suam deficiat. <hi>Si memoratus
sum tui super stratum meum, in diluculis meditabar
in te; quia factus es adjutor meus.</hi> </p>
        </div3>
<div3>
          <head>16.</head>
          <p>
 <hi>Et in velamento pennarum tuarum exsultabo.</hi> 
Hilaresco in bonis operibus, quia super me est velamen
pennarum tuarum. Si me non protegas quia
pullus sum, milvus me rapiet. Dicit enim quodam
loco ipse Dominus noster ad Jerusalem, quamdam
civitatem illam, ubi crucifixus est: <hi>Jerusalem,</hi> inquit,
<pb n="0758"/> <hi>Jerusalem, quoties volui filios tuos congregare, tanquam
gallina pullos suos, et noluisti 
 <note>(Matth. XXIII, 37)</note>
          </hi>!
Parvuli sumus: ergo protegat nos Deus sub umbraculo
alarum suarum. Quid cum majores facti fuerimus?
Bonum est nobis ut et tunc protegat nos, ut sub
illo majore semper nos pulli simus. Semper enim ille
major est, quantumcumque creverimus. Nemo dicat,
Protegat me, cum parvulus sum: quasi aliquando ad
tantam magnitudinem possit pervenire, quae sibi sufficiat.
Sine protectione Dei nihil es. Semper ab illo
protegi velimus: tunc semper in illo magni esse poterimus,
si semper sub illo parvuli simus. <hi>Et in velamento
pennarum tuarum exsultabo.</hi> </p>
        </div3>
<div3>
          <head>17.</head>
          <p>
 <hi>[vers. 9.] Agglutinata est anima mea post te.</hi> 
Videte desirantem, videte sitientem, videte quomodo
haeret Deo. Nascatur in vobis iste affectus. Si jam
germinat, compluatur, et crescat: perveniat ad tale
robur ut et vos dicatis ex toto corde, <hi>Agglutinata est
anima mea post te.</hi> Ubi est ipsum gluten? Ipsum gluten
charitas est. Charitatem habe, quo glutine agglutinetur
anima tua post Deum. Non cum Deo, sed post
Deum; ut ille praecedat, tu sequaris. Qui enim voluerit
Deum antecedere, consilio suo vult vivere, et
non vult sequi praecepta Dei. Propterea et Petrus repulsus
est, quando voluit consilium dare Christo passuro
pro nobis. Adhuc enim infirmus erat Petrus, et
quanta utilitas esset generis humani in sanguine
Christi non noverat: Dominus autem qui venerat redimere
nos, et dare pretium pro nobis sanguinem
suum, coepit praedicare passionem suam. Expavit Petrus
quasi moriturum Dominum, quem volebat hic
semper vivere quomodo illum videbat, quia carnalibus
oculis deditus, carnali affectu circa Dominum tenebatur;
et ait illi: <hi>Absit a te, Domine; propitius esto
tibi.</hi> Et Dominus: <hi>Redi post me, satanas; non enim
sapis quae Dei sunt, sed quae sunt hominum <note>(Matth. XVI,
22, 23)</note>
          </hi>. Quare, <hi>quae sunt hominum?</hi> Quia antecedere
me vis, <hi>redi post me,</hi> ut sequaris me: ut jam sequens
Christum diceret, <hi>Agglutinata est anima mea post te.</hi> 
Merito annectit: <hi>Me suscepit dextera tua. Agglutinata
est post te anima mea; me suscepit dextera tua.</hi> Dixit
hoc Christus in nobis: id est, in homine quem gestabat
pro nobis, quem offerebat pro nobis, dixit hoc.
Dicit hoc et Ecclesia in Christo, dicit in capite suo;
quia et ipsa passa est hic persecutiones magnas, et
singillatim etiam modo patitur. Quis enim pertinens
ad Christum, non variis tentationibus agitatur, et
quotidie agit cum illo diabolus et angeli ejus, ut pervertatur
qualibet cupiditate, qualibet suggestione,
aut promissione lucri, vel terrore damni, vel promissione
vitae, vel terrore mortis, aut alicujus potentis
inimicitiis, aut alicujus potentis amicitiis? Omnibus
modis instat diabolus, quemadmodum dejiciat; et in
persecutionibus vivimus, et habemus perpetuos inimicos,
diabolum et angelos ejus: sed non timeamus.
Sic sunt diabolus et angeli ejus, quasi milvi: sub illius
gallinae alis sumus, et non nos potest contingere;
gallina enim quae nos protegit, fortis est. Infirma est
propter nos; sed fortis est in se Dominus noster Jesus
<pb n="0759"/>
Christus, ipsa sapientia Dei. Ergo dicit hoc et
Ecclesia: <hi>Agglutinata est anima mea post te; me suscepit
dextera tua.</hi> </p>
        </div3>
<div3>
          <head>18.</head>
          <p>
 <hi>[vers. 10.] Ipsi vero in vanum quaesierunt animam
meam.</hi> Quid mihi fecerunt qui quaesierunt animam
meam perdere? Utinam quaererent animam
meam, ut crederent mecum! Sed quaesierunt animam
meam ut perderent me. Quid facturi? Non enim
rapturi erant gluten, quo adhaesit anima mea post te. <hi>Quis enim nos separabit a charitate Christi? tribulatio,
an angustia, an persecutio, an fames, an nuditas, an
gladius 
 <note>(Rom. VII, 35)</note>
          </hi>? <hi>Dextera tua suscepit me.</hi> Ergo
propter illud gluten et propter potentissimam dexteram
tuam, <hi>in vanum quaesierunt animam meam.</hi> Quotquot
persecuti sunt, vel persequi cupiunt Ecclesiam,
potest de his hoc intelligi: maxime hoc tamen accipiamus
de Judaeis, qui quaesierunt animam Christi
perdere, et in ipso capite nostro quod crucifixerunt,
et in discipulis ejus quos postea persecuti sunt. <hi>Quaesierunt
animam meam. Introibunt in inferiora terrae.</hi> 
Terram perdere noluerunt, ut crucifigerent Christum:
in inferiora terrae ierunt. Quae sunt <hi>inferiora terrae?</hi> 
Terrenae cupiditates. Melius est carne ambulare super
terram, quam cupiditate ire sub terram. Omnis
enim qui contra salutem suam cupit terrena, sub
terra est: quia terram sibi praeposuit, terram super
se posuit, et se subter fecit. Illi ergo timentes terram
perdere, quid dixerunt de Domino Jesu Christo, cum
viderent multas turbas ire post illum, quia mirabilia
faciebat? <hi>Si illum dimiserimus vivum, venient Romani,
et tollent nobis et locum, et gentem <note>(Joan. XI, 48)</note>
          </hi>. Timuerunt
perdere terram, et ierunt sub terram: accidit
eis et quod timuerunt. Nam ideo voluerunt
Christum occidere, ne terram perderent; et ideo terram
perdiderunt, quia Christum occiderunt. Occiso
enim Christo, quia dixerat illis ipse Dominus, <hi>Auferetur
a vobis regnum, et tradetur genti facienti justitiam <note>(Matth. XXI, 43)</note>
          </hi>,
secutae sunt illos magnae calamitates
persecutionum. Vicerunt illos imperatores
Romani, et reges gentium: exclusi sunt de ipso loco
ubi crucifixerunt Christum; et modo locus ille plenus
est laudatoribus christianis, nullum Judaeum habet;
caruit inimicis Christi, impletus est laudatoribus
Christi. Ecce perdiderunt a Romanis locum, quia
Christum occiderunt, qui propterea occiderunt ne locum
a Romanis perderent. Ergo, <hi>introibunt in ima
terrae.</hi> </p>
        </div3>
<div3>
          <head>19.</head>
          <p>
 <hi>[vers. 11.] Tradentur in manus gladii.</hi> Revera
sic illis visibiliter contigit; expugnati sunt irruentibus
hostibus. <hi>Partes vulpium erunt.</hi> Vulpes dicit reges
saeculi, qui tunc fuerunt quando debellata est Judaea.
Audite, ut noveritis et intelligatis quia ipsos dicit
vulpes. Herodem regem ipse Dominus vulpem appellavit: <hi>Ite,</hi> 
 inquit, <hi>et dicite vulpi illi <note>(Luc. XIII, 32)</note>
          </hi>.
Videte, et attendite, fratres mei: Christum regem
habere noluerunt, et partes vulpium facti sunt.
Quando enim Pilatus praeses, in Judaea legatus, occidit
Christum ex vocibus Judaeorum, dixit ipsis Judaeis:
<pb n="0760"/> <hi>Regem vestrum crucifigam?</hi> 
 Quia dicebatur rex Judaeorum,
et verus rex ipse. Et illi repellentes Christum,
dixerunt: <hi>Nos non habemus regem nisi Caesarem <note>(Joan. XIX, 15)</note>
          </hi>.
Rejecerunt agnum; elegerunt
vulpem; merito partes vulpium facti sunt.</p>
        </div3>
<div3>
          <head>20.</head>
          <p>
 <hi>[vers. 12.] Rex vero:</hi> ideo ita positum est
quia illi vulpem elegerunt, regem vero noluerunt. <hi>Rex vero:</hi> 
 id est verus rex, cui titulus inscriptus est,
quando passus est. Nam Pilatus hunc titulum super
caput ejus inscriptum posuit, <hi>Rex Judaeorum,</hi> hebraea
lingua, graeca, et latina: ut omnes qui transirent legerent
gloriam regis, et ignominiam ipsorum Judaeorum,
qui rejicientes verum regem, elegerunt vulpem
Caesarem. <hi>Rex vero laetabitur in Deo.</hi> Illi facti sunt
partes vulpium: <hi>Rex vero laetabitur in Deo.</hi> Quem sibi
visi sunt quasi superasse cum crucifigerent, tunc
crucifixus fudit pretium quo emit orbem terrarum. <hi>Rex vero laetabitur in Deo: laudabitur omnis qui jurat
in ipso.</hi> 
 Quare, <hi>laudabitur omnis qui jurat in ipso?</hi> 
Quia sibi elegit Christum, non vulpem; quia quando
illi Judaei insultaverunt, tunc dedit ille unde redimeremur.
Ad ipsum ergo pertinemus qui nos redemit,
qui pro nobis mundum vicit, non armato milite, sed
irrisa cruce. <hi>Rex vero laetabitur in Deo: laudabitur
omnis qui jurat in ipso.</hi> Quis jurat in eo? Qui pollicetur
ei vitam suam, qui vovet illi et reddit, qui fit
christianus: hoc est quod ait, <hi>Laudabitur omnis qui
jurat in ipso. Quoniam oppilatum est os loquentium
iniqua.</hi> Quanta iniqua locuti sunt Judaei? Quanta mala
dixerunt, non solum Judaei, sed et omnes qui propter
idola Christianos persecuti sunt? Quando saeviebant
in Christianos, putabant quod possent finire
Christianos: cum putabant quod possent finire, Christiani
creverunt, et ipsi finiti sunt. <hi>Oppilatum est os
loquentium iniqua.</hi> Nemo audet modo publice loqui
contra Christum: jam omnes timent Christum: <hi>Quoniam oppilatum est os loquentium iniqua.</hi> 
 Quando
in infirmitate Agnus erat, etiam vulpes audebant
contra Agnum. Vicit Leo de tribu Juda <note>(Apoc. V, 5)</note>,
et siluerunt vulpes: <hi>Quoniam oppilatum est eos loquentium
iniqua.</hi> 
</p>
        </div3>
      </div1>

<div1>
        <head>IN PSALMUM LXIII ENARRATIO. SERMO AD PLEBEM.</head>
<div3>
          <head>1.</head>
          <p>
 Passionis sanctorum martyrum diem hodie
festum habentes, in eorum recordatione gaudeamus,
recolentes quid patiebantur, et intelligentes quid intuebantur.
Nunquam enim tantas tribulationes carne
tolerarent, nisi magnam quietem mente conciperent.
Hunc itaque psalmum pro ipsa solemnitate curramus.
Hesterno enim die multa audivit Charitas Vestra,
nec hodie tamen huic festivitati negare potuimus
nostram servitutem. Itaque quoniam maxime Domini
passio commendatur in hoc psalmo, nec potuerunt
esse fortes martyres, nisi intuerentur eum qui primus
passus est; nec talia sustinerent in passione, qualia
ille, nisi talia sperarent in resurrectione, qualia ipse
<pb n="0761"/>
de se demonstravit: novit autem Sanctitas Vestra
caput nostrum esse Dominum nostrum Jesum Christum,
omnesque illi cohaerentes membra esse illius
capitis; ejusque vocem jam habetis notissimam, quoniam
non ex solo capite, sed etiam ex corpore loquitur;
vocesque ejus non tantum ipsum Dominum Jesum
Christum, qui jam ascendit in coelum, vel significant
vel praedicant, sed etiam ejus membra caput proprium
secutura: agnoscamus hic non solum illius vocem,
sed et nostram. Et nemo dicat quod hodie in tribulatione
passionum non sumus. Semper enim audistis
hoc, quia illis temporibus Ecclesia quasi tota simul
impellebatur, nunc autem per singulos tentatur. Alligatus
est quidem diabolus, ne faciat quantum potest,
ne faciat quantum vult; tamen tantum tentare sinitur,
quantum expedit proficientibus. Non nobis expedit
esse sine tentationibus: nec rogemus Deum ut non
tentemur, sed ut non inducamur in tentationem.</p>
        </div3>
<div3>
          <head>2.</head>
          <p>
 <hi>[vers. 2.]</hi> Dicamus ergo et nos: <hi>Exaudi, Deus,
orationem meam, dum tribulor</hi>: <hi>a timore inimici erue
animam meam.</hi> Saevierunt inimici in martyres; quid
orabat ista vox corporis Christi? Hoc orabat, ut eruerentur
ab inimicis, et non eos possent occidere inimici.
Ergo exauditi non sunt, quia occisi sunt; et
deseruit Deus contritos corde servos suos, et sperantes
in se despexit? Absit. <hi>Quis enim invocavit Dominum,
et derelictus est? quis speravit in eum, et desertus
est ab eo <note>(Eccli. II, 11, 12)</note>
          </hi>? Exaudiebantur ergo, et
occidebantur; et tamen ab inimicis eruebantur. Alii
timentes consentiebant, et vivebant; et tamen ipsi ab
inimicis absorbebantur. Occisi eruebantur, viventes
absorbebantur. Inde est et illa vox gratulationis: <hi>Forsitan vivos absorbuissent nos 
 <note>(Psal. CXXIII, 3)</note>
          </hi>. Multi
absorpti, et vivi absorpti; multi mortui absorpti. Qui
putaverunt inanem esse fidem christianam, mortui
absorpti sunt: qui autem scientes veritatem esse praedicationem
Evangelii, Christum esse Filium Dei scientes,
et hoc credentes, et hoc intus tenentes, cesserunt
tamen doloribus, et idolis sacrificaverunt, vivi absorpti
sunt. Illi absorpti sunt, quia mortui; illi autem quia
absorpti, mortui. Non enim absorpti vivere potuerunt,
quamvis vivi absorberentur. Ergo hoc orat vox martyrum, <hi>A timore inimici erue animam meam:</hi> 
 non ut
me non occidat inimicus, sed ut non timeam occidentem
inimicum. Hoc orat in Psalmo impleri servus,
quod modo jubebat in Evangelio Dominus. Quid modo
jubebat Dominus? <hi>Nolite timere eos qui corpus occidunt,
animam autem non possunt occidere; sed eum potius
timete qui habet potestatem, et animam, et corpus occidere
in gehenna ignis <note>(Matth. X, 28)</note>
          </hi>. Et repetivit: <hi>Ita dico vobis; eum timete 
 <note>(Luc. XII, 5)</note>
          </hi>. Qui sunt qui
corpus occidunt? Inimici. Quid jubebat Dominus? Ne
timerentur. Oretur ergo ut praestet quod jubet. <hi>A
timore inimici erue animam meam.</hi> Erue me a timore
inimici, et subde timori tuo. Non timeam eum qui
corpus occidit; sed timeam eum qui habet potestatem
<pb n="0762"/>
et corpus, et animam occidere in gehenna ignis.
Non enim a timore volo esse immunis; sed a timore
inimici liber, sub timore Domini servus.</p>
        </div3>
<div3>
          <head>3.</head>
          <p>
 <hi>[vers. 3.] Protexisti me a conventu malignantium,
a multitudine operantium iniquitatem.</hi> Jam ipsum caput
nostrum intueamur. Multi martyres talia passi sunt:
sed nihil sic elucet quomodo caput martyrum; ibi
melius intuemur quod illi experti sunt. Protectus est
a multitudine malignantium, protegente se Deo,
protegente carnem suam ipso Filio et homine quem
gerebat: quia Filius hominis est, et Filius Dei est;
Filius Dei propter formam Dei. Filius hominis propter
formam servi <note>(Philipp. II, 6 et 7)</note>: habens in potestate
ponere animam suam, et recipere eam <note>(Joan. X, 18)</note>.
Quid ei potuerunt facere inimici? Occiderunt corpus;
animam non occiderunt. Intendite. Parum ergo erat
Domino hortari martyres verbo, nisi firmaret exemplo.
Nostis qui conventus erat malignantium Judaeorum,
et quae multitudo erat operantium iniquitatem.
Quam iniquitatem? Qua voluerunt occidere Dominum
Jesum Christum. <hi>Tanta opera bona,</hi> inquit, <hi>ostendi
vobis: propter quod horum me vultis occidere <note>(Ibid.,
32)</note>
          </hi>? Pertulit omnes infirmos eorum, curavit omnes
languidos eorum, praedicavit regnum coelorum, non
tacuit vitia eorum, ut ipsa potius eis displicerent, non
medicus a quo sanabantur: his omnibus curationibus
ejus ingrati, tanquam multa febri phrenetici, insanientes
in medicum qui venerat curare eos, excogitaverunt
consilium perdendi eum; tanquam ibi volentes
probare utrum vere homo sit qui mori possit,
an aliquid super homines sit, et mori se non permittat.
Verbum ipsorum agnoscimus in Sapientia
Salomonis: <hi>Morte turpissima,</hi> inquiunt, <hi>condemnemus
eum. Interrogemus eum; erit enim respectus in sermonibus
illius: si enim vere Filius Dei est, liberet eum <note>(Sap. II, 18-20)</note>
          </hi>.
Videamus ergo quid factum sit.</p>
        </div3>
<div3>
          <head>4.</head>
          <p>
 <hi>[vers. 4, 5.] Quia exacuerunt tanquam gladium
linguas suas. Filii hominum, dentes eorum arma et sagittae,
et lingua eorum gladius acutus <note>(Psal. LVI, 5)</note>
          </hi>,
quod dicit et alius psalmus: sic et hic, <hi>Exacuerunt
tanquam gladium linguas suas.</hi> Non dicant Judaei: Non
occidimus Christum. Etenim propterea eum dederunt
judici Pilato, ut quasi ipsi a morte ejus viderentur
immunes. Nam cum dixisset eis Pilatus, <hi>Vos eum occidite,</hi> 
responderunt: <hi>Nobis non licet occidere quemquam <note>(Joan. XVIII, 31)</note>
          </hi>.
Iniquitatem facinoris sui in
judicem hominem refundere volebant: sed numquid
Deum judicem fallebant? Quod fecit Pilatus, in eo
ipso quod fecit, aliquantum particeps fuit; sed in
comparatione illorum multo ipse innocentior. Institit
enim quantum potuit, ut illum ex eorum manibus liberaret.
Nam propterea flagellatum produxit ad eos.
Non persequendo Dominum flagellavit, sed eorum furori
satisfacere volens, ut vel sic jam mitescerent, et
desinerent velle occidere, cum flagellatum viderent <note>(Id. XIX, 1-5)</note>:
fecit et hoc. At ubi perseveraverunt,
nostis illum lavisse manus, et dixisse quod ipse non
fecisset, mundum se esse a morte illius <note>(Matth. XXVII,
24)</note>: fecit tamen. Sed si reus quia fecit vel invitus;
<pb n="0763"/>
illi innocentes qui coegerunt ut faceret? Nullo modo.
Sed ille dixit in eum sententiam, et jussit eum crucifigi,
et quasi ipse occidit; et vos, o Judaei, occidistis.
Unde occidistis? Gladio linguae: acuistis enim linguas
vestras. Et quando percussistis, nisi quando
clamastis, <hi>Crucifige, crucifige <note>(Luc. XXXIII, 21)</note>
          </hi>?</p>
        </div3>
<div3>
          <head>5.</head>
          <p>
 Propterea enim non est praetermittendum, quia
venit in mentem, ne forte aliquem perturbet lectio
divinorum Librorum: quidam evangelista dicit hora
sexta crucifixum Dominum <note>(Joan. XIX, 14)</note>, et quidam
hora tertia <note>(Marc. XV, 25)</note>: nisi intelligamus, perturbamur.
Et jam incipiente sexta hora dicitur Pilatus
sedisse pro tribunali; et revera quando levatus est
Dominus in ligno, hora sexta erat. Sed alius evangelista
intuens animum Judaeorum, quia volebant se
immunes videri a morte Domini, narrando eos ostendit
reos, dicens Dominum hora tertia crucifixum.
Considerantes autem omnem circumstantiam lectionis,
quanta agi potuerint, cum apud Pilatum Dominus
accusaretur, ut crucifigeretur; invenimus horam tertiam
esse potuisse, quando illi clamaverunt, <hi>Crucifige,
crucifige.</hi> Ergo verius illi tunc occiderunt, quando
clamaverunt. Apparitores potestatis hora sexta crucifixerunt;
praevaricatores Legis hora tertia clamaverunt:
quod illi manibus hora sexta, hoc illi lingua
hora tertia. Rei magis isti qui clamando saeviebant,
quam illi qui obtemperando administrabant. Ipsum
est totum acumen Judaeorum; hoc est quod pro
magno quaesierunt: Occidamus, et non occidamus;
sic occidamus, ut non ipsi occidisse judicemur. <hi>Exacuerunt
tanquam gladium linguas suas.</hi> </p>
        </div3>
<div3>
          <head>6.</head>
          <p>
 <hi>Intenderunt arcum, rem amaram.</hi> Arcum dicit
insidias. Qui enim gladio cominus pugnat, aperte
pugnat: qui sagittam mittit, fallit ut feriat. Prius
enim sagitta percutit, quam venire ad vulnus praevideatur.
Sed quem laterent insidiae cordis humani?
numquid et Dominum nostrum Jesum Christum, <hi>qui
non opus habebat ut ei testimonium quisquam perhiberet
de homine? Ipse enim sciebat quid esset in homine,</hi> 
sicut evangelista testatur <note>(Joan. II, 25)</note>. Tamen audiamus
eos, et intueamur eos quasi nesciente Domino
facere quod moliuntur. <hi>Intenderunt arcum, rem amaram,
ut sagittarent in abscondito immaculatum.</hi> Quod
dixit, <hi>Intenderunt arcum;</hi> hoc est, <hi>in abscondito;</hi> 
quasi fallentes insidiis. Nostis enim quibus dolis id
egerint; quemadmodum discipulum ei cohaerentem
pecunia corruperint, ut sibi traderetur <note>(Matth. XXVI,
14, 15)</note>; quomodo falsos testes procuraverint; quibus
insidiis et dolis egerint, <hi>ut sagittarent in abscondito
immaculatum.</hi> Magna iniquitas! Ecce de abscondito
venit sagitta quae immaculatum ferit, qui nec tantum
habebat maculae, quantum potest pungi a sagitta.
Agnus quippe immaculatus, totus immaculatus, semper
immaculatus; non cui maculae ablatae sint, sed qui
maculas nullas contraxerit. Nam fecit multos immaculatos
donando peccata; ipse immaculatus non habendo
peccata. <hi>Ut sagittent in abscondito immaculatum.</hi> </p>
        </div3>
<div3>
          <head>7.</head>
          <p>
 <hi>[vers. 6.] Repente sagittabunt eum, et non timebunt.</hi> 
<pb n="0764"/>
O cor durum, occidere velle hominem qui mortuos
suscitabat! <hi>Repente,</hi> id est insidiose, quasi inopinate,
quasi non praevise. Similis enim nescienti erat
inter ipsos Dominus ignorantes quid nesciret, et quid
sciret; imo ignorantes eum nihil nescire, et omnia
scire, et ad hoc venisse ut illi facerent quod se potestate
facere arbitrabantur. <hi>Repente sagittabunt eum, et
non timebunt.</hi> </p>
        </div3>
<div3>
          <head>8.</head>
          <p>
 <hi>Obfirmaverunt sibi sermonem malignum. Obfirmaverunt:</hi> 
facta sunt tanta miracula; non sunt moti,
perstiterunt in consilio sermonis maligni. Traditus
est ille judici: trepidat judex, et non trepidant qui
judici tradiderunt; contremiscit potestas, et non contremiscit
immanitas; vult ille lavare manus, et illi
inquinant linguas. Sed quare hoc? <hi>Firmaverunt sibi
sermonem malignum.</hi> Quanta egit Pilatus? quanta ut
refrenarentur? quae dixit? quid egit? Sed <hi>firmaverunt
sibi sermonem malignum: Crucifige, crucifige!</hi> Repetitio,
confirmatio est sermonis maligni. Videamus quomodo <hi>firmaverunt sibi sermonem malignum. Regem vestrum crucifigam?
Dixerunt: Non habemus regem nisi solum
Caesarem 
 <note>(Joan. XIX, 15)</note>
          </hi>. <hi>Obfirmaverunt sermonem
malignum.</hi> Offerebat ille regem Filium Dei; illi ad hominem
recurrebant: digni qui illum haberent, et
illum non haberent. Adhuc audi quomodo <hi>firmaverunt
sermonem malignum. Non invenio aliquid in isto
homine,</hi> ait judex, <hi>quo dignus sit morte <note>(Luc. XXIII, 14,
22)</note>
          </hi>. Et illi qui <hi>firmaverunt sermonem malignum,</hi> dixerunt: <hi>Sanguis ejus super nos, et super filios nostros <note>(Matth. XXVII, 25)</note>
          </hi>!
 <hi>Firmaverunt sibi sermonem malignum.
Firmaverunt sermonem malignum,</hi> non Domino,
sed <hi>sibi.</hi> Quomodo enim non sibi, cum dicunt: <hi>Super
nos, et super filios nostros?</hi> Quod ergo firmaverunt,
sibi firmaverunt: quia ipsa vox est alibi, <hi>Foderunt
ante faciem meam foveam, et inciderunt in eam.</hi> Dominum
mors non occidit, sed ipse mortem: illos autem
iniquitas occidit, quia noluerunt occidere iniquitatem.</p>
        </div3>
<div3>
          <head>9.</head>
          <p>
 Prorsus, fratres, certum est; aut occidis iniquitatem,
aut occideris ab iniquitate. Noli autem quaerere
occidere iniquitatem tanquam aliquid extra te.
Ad teipsum respice, vide quid tecum pugnet in te;
et cave ne expugnet te iniquitas tua, inimica tua, si
interfecta non erit: ex te enim est, et anima tua
adversus te rebellat, non aliud aliquid. Ex quadam
parte cohaeres Deo; ex quadam parte delectaris
saeculo: illud quo delectaris saeculo, pugnat adversus
mentem quae cohaeret Deo. Cohaereat, cohaereat,
non deficiat, non se dimittat, magnum adjutorium
habet. Vincit quod in illa sibi rebellat, si perseverat
in pugnando. Est peccatum in corpore tuo, sed non
regnet. <hi>Non ergo regnet,</hi> inquit, <hi>peccatum in vestro mortali
corpore, ad obaudiendum desideriis ejus <note>(Rom. VI,
12)</note>
          </hi>. Si vero non obaudieris; etsi est quod suadeat,
quod delectet ad malum; non obtemperando facis ut
non regnet quod est, et ita fiet postea ut non sit quod
erat. Quando? Cum absorbebitur mors in victoriam,
cum corruptibile hoc induerit incorruptionem <note>(I Cor.
XV, 54)</note>: ibi non erit quod tibi repugnet, non erit
<pb n="0765"/>
quod te aliud delectet nisi Deus. Ergo et isti Judaei
inviderunt Domino; delectabat eos principatus. Quidam
videbant sibi ab eo auferri principatum, et ex
delectatione sua rebellaverunt adversus Dominum:
qui si rebellassent adversus delectationem suam malam,
ipsam invidentiam vincerent, nec vincerentur
ab ea, et esset illis Dominus salvator, qui venerat ut
sanaret. Nunc autem faverunt febri, repugnaverunt
medico: quidquid suggerebat febris, faciebant;
quidquid jubebat contra medicus, negligebant. Ergo
illi magis occisi sunt, non Dominus: nam in Domino
mors occisa est, in illis iniquitas vixit; vivente autem
in se iniquitate, illi mortui sunt.</p>
        </div3>
<div3>
          <head>10.</head>
          <p>
 <hi>Narraverunt ut absconderent muscipulas; dixerunt:
Quis videbit eas?</hi> Latere putabant eum quem
occidebant, latere Deum. Ecce puta, homo erat Christus,
sicut caeteri homines; nesciebat quid de illo cogitaretur:
numquid et Deus nescit? O cor humanum,
quare tibi dixisti, Quis videt me, cum ille videat qui
te fecit? <hi>Dixerunt: Quis videbit eas?</hi> Videbat Deus,
videbat et Christus; quia et Christus Deus. Sed quare
videbatur eis non videre? Audi sequentia.</p>
        </div3>
<div3>
          <head>11.</head>
          <p>
 <hi>[vers. 7.] Perscrutati sunt iniquitatem; defecerunt
scrutantes scrutationes:</hi> id est acerba et acuta
consilia. Non tradatur per nos, sed per discipulum
suum: non occidatur a nobis, sed a judice: totum
nos faciamus, et nihil fecisse videamur. Et ubi est
clamor linguae: <hi>Crucifige, crucifige?</hi> Sic caeci estis,
ut et surdi sitis. Simulata innocentia non est innocentia:
simulata aequitas non est aequitas, sed duplex
iniquitas; quia et iniquitas est, et simulatio. Ibi ergo
isti <hi>defecerunt scrutantes scrutationes.</hi> Quanto acutius
sibi excogitare videbantur, tanto magis deficiebant;
quia a lumine veritatis et aequitatis in profunda consiliorum
malignorum demergebantur. Habet justitia
quamdam lucem suam; perfundit, et illustrat animam
inhaerentem sibi: anima vero avertens se a luce justitiae,
quanto magis quaerit quod inveniat contra
justitiam, tanto plus a luce repellitur, et in tenebrosa
demergitur. Merito ergo et isti perscrutantes quod
contra justum moliebantur, a justitia recedebant;
et quanto a justitia recedebant, tanto plus deficiebant,
scrutantes scrutationes. Magnum consilium innocentiae:
quando ipsum Judam poenituit quod tradidisset
Christum, et projecit illis pecuniam quam dederant,
illi noluerunt eam mittere in gazophylacium,
et dixerunt: <hi>Pecunia sanguinis est; non illam mittamus
in gazophylacium <note>(Matth. XXVII, 6)</note>
          </hi>. Quid est <hi>gazophylacium?</hi> 
 Arca Dei, ubi colligebantur ea quae
ad indigentiam servorum Dei mittebantur. O homo,
cor tuum sit potius arca Dei, ubi habitent divitiae
Dei, ubi sit nummus Dei, mens tua habens imaginem
Imperatoris tui! Cum ergo haec ita sint, qualis illa
innocentiae simulatio fuit, pecuniam sanguinis non
mittere in arcam, et ipsum sanguinem mittere in conscientiam?</p>
        </div3>
<div3>
          <head>12.</head>
          <p>
 Sed quid eis contigit? <hi>Defecerunt scrutantes
scrutationes.</hi> Unde? Quia dicit, <hi>Quis videbit eos?</hi> id
est, quia eos nemo videbat. Hoc dicebant, hoc apud
<pb n="0766"/>
se opinabantur quod nemo eos videret. Vide quid
contingat animae malae; recedit a luce veritatis, et
quia ipsa non videt Deum, putat se non videri a Deo.
Sic et isti recedendo ierunt in tenebras, ut ipsi non
viderent Deum; et dixerunt: Quis nos videt? Videbat
et ille quem crucifigebant; illi deficiendo, nec illum
Filium, nec Patrem videbant. Si ergo et ille videbat,
quare se patiebatur teneri ab eis, occidi ab eis? Quare
si videbat, voluit consilia eorum praevalere in se?
Quare! Quia homo erat propter hominem, et Deus
latens in homine, qui venerat nescientibus exemplum
fortitudinis dare; ideo ipse sciens omnia sustinebat.</p>
        </div3>
<div3>
          <head>13.</head>
          <p>
 <hi>[vers. 8.]</hi> Quid enim sequitur? <hi>Accedet homo,
et cor altum; et exaltabitur Deus.</hi> Illi dixerunt: Quis
nos videbit? <hi>Defecerunt scrutantes scrutationes,</hi> consilia
mala. Accessit homo ad ipsa consilia, passus est se
teneri ut homo. Non enim teneretur, nisi homo; aut
videretur, nisi homo; aut caederetur, nisi homo; aut
crucifigeretur aut moreretur nisi homo. Accessit ergo
homo ad illas omnes passiones, quae in illo nihil valerent,
nisi esset homo. Sed si ille non esset homo,
non liberaretur homo. Accessit <hi>homo, et cor altum,</hi> 
id est cor secretum: objiciens aspectibus humanis
hominem, servans intus Deum; celans formam Dei,
in qua aequalis est Patri, et offerens formam servi, qua
minor est Patre. Ipse enim dixit utrumque: sed aliud
est ex forma Dei, aliud ex forma servi. Dixit ex forma
Dei: <hi>Ego et Pater unum sumus <note>(Joan. X, 30)</note>
          </hi>. Dixit
ex forma servi, <hi>Quoniam Pater major me est <note>(Id. XIV,
28)</note>
          </hi>. Unde ex forma Dei, <hi>Ego et Pater unum sumus?</hi> 
Quia <hi>cum in forma Dei esset constitutus, non rapinam
arbitratus est esse aequalis Deo.</hi> Unde ex forma servi, <hi>Quoniam Pater major me est?</hi> 
 Quia <hi>semetipsum exinanivit,
formam servi accipiens <note>(Philipp. II, 6, 7)</note>
          </hi>. Accessit
ergo homo, et cor altum; et exaltatus est
Deus. Occiditur homo, et exaltatur Deus. Quod
enim occisus est, ex infirmitate humana fuit: quod
resurrexit et ascendit, ex potestate divina <note>(II Cor.
XIII, 4)</note>. <hi>Accedet homo, et cor altum,</hi> cor secretum,
cor abditum; non ostendens quid nosset, non ostendens
quid esset. Illi putantes hoc totum esse quod
videbatur, occidunt hominem in corde alto, et exaltatur
Deus in corde divino: potentia enim majestatis
suae exaltatus est. Et quo ivit exaltatus? Unde non
recessit humiliatus.</p>
        </div3>
<div3>
          <head>14.</head>
          <p>
 <hi>Accedet homo, et cor altum; et exaltabitur Deus.</hi> 
Propterea jam attendite, fratres mei, cor altum hominis.
Cujus hominis? <hi>Mater Sion, dicet homo; et
homo factus est in ea, et ipse fundavit eam Altissimus <note>(Psal. LXXXVI, 5)</note>
          </hi>.
In ipsa civitate factus est homo,
quam idem ipse fundavit Altissimus, qui in ea factus
est homo. Ergo accessit <hi>homo, et cor altum.</hi> Intuere
hominem in corde alto: vide quantum potes,
si potes, et Deum in corde alto. Accessit homo: et
quia Deus erat, et quia passurus erat volens, et quia
exemplum praebiturus infirmis, et quia nihil ei facturi
<pb n="0767"/>
erant qui saeviebant, tanquam passuro Deo, sed in
homine, sed in carne; quid sequitur? <hi>Sagittae infantium
factae sunt plagae eorum</hi>. Ubi est illa saevitia?
ubi est ille fremitus leonis, populi rugientis et dicentis, <hi>Crucifige, crucifige?</hi> 
 ubi sunt insidiae arcum tendentium?
Nonne <hi>sagittae infantium factae sunt plagae
eorum?</hi> Nostis quemadmodum sibi faciunt de cannitiis
sagittas infantes. Quid feriunt, aut unde feriunt?
quae manus, aut quod telum? quae arma, aut quae
membra? <hi>Sagittae infantium factae sunt plagae eorum.</hi> </p>
        </div3>
<div3>
          <head>15.</head>
          <p>
 <hi>[vers. 9.] Et infirmatae sunt super eos linguae
eorum.</hi> Acuant nunc linguas suas tanquam gladium,
firment sibi sermonem malignum. Merito sibi eum
firmaverunt; quia <hi>infirmatae sunt super eos linguae
eorum.</hi> Numquid poterat esse hoc firmum adversus
Deum? <hi>Mentita est,</hi> inquit, <hi>iniquitas sibi <note>(Psal. XXVI,
12)</note>
          </hi>: <hi>Infirmatae sunt super eos linguae eorum.</hi> Ecce
resurrexit Dominus qui occisus erat. Transibant ante
crucem, vel stabant, et intuebantur illum, sicut
tanto ante psalmus praedixerat: <hi>Foderunt manus
meas et pedes meos; dinumeraverunt omnia ossa mea.
Ipsi vero consideraverunt et aspexerunt me <note>(Psal. XXI,
17, 18)</note>
          </hi>. Tunc caput agitabant dicentes: <hi>Si Filius
Dei est, descendat de cruce.</hi> Tentaverunt quodammodo
utrum Filius Dei esset, et quasi invenerunt quod non
esset, quia insultantibus illis, de cruce non descendebat:
si descenderet de cruce, Filius Dei esset <note>(Matth.
XXVII, 40-43)</note>. Quid tibi videtur qui de cruce non descendit,
et de sepulcro surrexit? Quid ergo profecerunt?
Quod etsi Dominus non resurrexisset, quid
profecissent, nisi quod profecerunt et persecutores
martyrum? Nam et martyres nondum surrexerunt, et
tamen illi non profecerunt: nondum resurgentium
jam natalitia celebramus. Ubi est furor saevientium? <hi>Sagittae infantium factae sunt plagae eorum, et infirmatae
sunt super eos linguae eorum.</hi> 
 Quo perduxerunt illas
scrutationes suas, quas perscrutantes defecerunt,
ut etiam mortuo Domino et sepulto, custodes ponerent
ad sepulcrum? Dixerunt enim Pilato, <hi>Seductor ille;</hi> 
hoc appellabatur nomine Dominus Jesus Christus, ad
solatium servorum suorum quando dicuntur seductores:
ergo illi Pilato, <hi>Seductor ille,</hi> inquiunt, <hi>dixit
adhuc vivens: Post tres dies resurgam. Jube itaque custodiri
sepulcrum usque in diem tertium; ne forte veniant
discipuli ejus, et furentur eum, et dicant plebi,
Surrexit a mortuis; et erit novissimus error pejor priore.
Ait illis Pilatus: Habetis custodiam; ite, custodite sicut
scitis. Illi autem abeuntes munierunt sepulcrum,
signantes lapidem cum custodibus <note>(Ibid., 63-66)</note>
          </hi>. Posuerunt
custodes milites ad sepulcrum. Concussa
terra Dominus resurrexit: miracula facta sunt talia
circa sepulcrum, ut et ipsi milites qui custodes advenerant,
testes fierent, si vellent vera nuntiare; sed
avaritia illa quae captivavit discipulum comitem Christi,
captivavit et militem custodem sepulcri. <hi>Damus,</hi> 
inquiunt, <hi>vobis pecuniam; et dicite quia vobis dormientibus
venerunt discipuli ejus, et abstulerunt eum (Id.
<pb n="0768"/>
XXVIII, 12, 13)</hi>. Vere <hi>defecerunt scrutantes scrutationes.</hi> 
Quid est, quod dixisti, o infelix astutia? Tantumne
deseris lucem consilii pietatis, et in profunda
versutiae demergeris, ut hoc dicas: Dicite quia vobis
dormientibus venerunt discipuli ejus, et abstulerunt
eum? Dormientes testes adhibes: vere tu ipse
obdormisti, qui scrutando talia defecisti. Si dormiebant,
quid videre potuerunt? si nihil viderunt, quomodo
testes sunt? Sed <hi>defecerunt scrutantes scrutationes:</hi> 
defecerunt a luce Dei, defecerunt in ipso
effectu consiliorum suorum: quando quod voluerunt,
nihil perficere potuerunt, utique defecerunt: Quare
hoc? Quia accessit homo, et cor altum; et exaltatus
est Deus. Propterea postea cum innotuisset Christi
resurrectio, et veniens Spiritus sanctus impleret fiducia
timentes quosdam discipulos, ut auderent jam
mortem non timentes praedicare quod viderant, exaltato
Deo in majestate sua, qui propter nostram infirmitatem
humilis judicatus est; et ubi coeperunt tubae
coelestes personare judicem venturum, quem primo
viderant judicatum, <hi>Conturbati sunt omnes qui videbant
eos.</hi> Exaltato Deo, ut dixi, praedicato Christo, visi
sunt Judaei a quibusdam Judaeis, visi sunt deficientes
in scrutationibus suis. Videbant enim illi in nomine
crucifixi, et occisi manibus suis, fieri tanta miracula:
recesserunt corde ab eis qui permanserunt in impietate;
displicuit eis illorum duritia; quaesierunt consilium
salutis suae, et dixerunt Apostolis: <hi>Quid faciemus?
Conturbati</hi> ergo <hi>sunt omnes qui videbant eos <note>(Act. II, 1-37)</note>
          </hi>:
id est, qui intelligebant quod linguae
eorum infirmatae sunt super eos, qui intelligebant
quia in omnibus suis malis perscrutationibus
consiliorum ubique defecerunt. Conturbati sunt
isti.</p>
        </div3>
<div3>
          <head>16.</head>
          <p>
 <hi>[vers. 10.] Et timuit omnis homo.</hi> Qui non timuerunt,
nec homines fuerunt. <hi>Timuit omnis homo:</hi> 
id est omnis utens ratione ad intelligenda quae facta
erant. Unde illi qui non timuerunt, pecora potius
nominandi sunt, bestiae potius immanes et truces.
Leo rapiens et rugiens, ille adhuc populus. At vero
omnis homo timuit: id est, qui credere voluerunt,
qui judicium venturum contremuerunt. <hi>Et timuit
omnis homo: et annuntiaverunt opera Dei.</hi> Ille qui dicebat, <hi>A timore inimici erue animam meam, timuit
omnis homo.</hi> 
 A timore inimici cruebatur sed timori
Dei subdebatur. Non timebat eos, qui corpus occidunt,
sed eum qui potestatem habet, et corpus et
animam mittere in gehennam <note>(Matth. X, 28)</note>. Praedicaverunt
Dominum: nam primo Petrus timuit, et
inimicum timuit; nondum erat anima ejus eruta ab
inimico. Interrogatus ab ancilla quod inter discipulos
ejus esset, negavit Dominum ter <note>(Id. XXVI, 69)</note>. Resurrexit
Dominus, firmavit columnam: jam Petrus
praedicat sine timore, et cum timore; sine timore
eorum qui corpus occidunt, cum timore ejus qui habet
potestatem et corpus et animam occidendi in gehenna
ignis. <hi>Timuit omnis homo: et annuntiaverunt
opera Dei.</hi> Namque annuntiantes istos Apostolos opera
<pb n="0769"/>
Dei, exhibuerunt sibi principes sacerdotum, et
comminati sunt dicentes <hi>ne in nomine Jesu praedicarent.
Et illi dixerunt: Dicite nobis cui magis obtemperare
oporteat, Deo, an hominibus <note>(Act. V, 27-29)</note>
          </hi>?
Quid illi dicerent? Hominibus potius quam Deo?
Sine dubio non responderent, nisi, Deo potius. Illi
autem sciebant quae juberet Deus, et contempserunt
minantes sacerdotes. Quia ergo <hi>timuit omnis homo,</hi> 
non terruit homo: <hi>et aununtiaverunt opera Dei.</hi> Si
timet homo, non terreat homo: eum enim timere
debet homo, a quo factus est homo. Quod supra homines
est time, et homines te non terrebunt. Mortem
sempiternam time, et praesentem non curabis. Voluptatem
illam incorruptam, et quietem sine labe
concupisce; et promittentem dona ista temporalia,
et totum mundum deridebis. Ama ergo, et time:
ama quod promittit Deus, time quod minatur Deus;
nec corrumperis ex eo quod promittit, nec terreberis
ex eo quod minatur homo. <hi>Et timuit omnis homo:
et annuntiaverunt opera Dei, et facta ejus intellexerunt.</hi> 
Quid est, <hi>facta ejus intellexerunt?</hi> Hoc erat illud, o
Domine Jesu Christe, quod tacebas, et sicut ovis ad
victimam ducebaris, et non aperiebas coram tondente
os tuum, et nos te putabamus esse in plaga et dolore
positum, et scientem ferre infirmitatem? Hoccine
erat quod abscondebas speciem tuam, speciose forma
prae filiis hominum <note>(Psal. XLIV, 3)</note>? Hoccine erat
illud, quod videbaris non habere speciem neque decorem <note>(Isai. LIII, 2-7)</note>?
Portabas in cruce insultantes
et dicentes: <hi>Si Filius Dei est, descendat de cruce <note>(Matth. XXVII, 40)</note>
          </hi>.
Quis forte sciens potestatem
tuam servus tuus, et dilectus tuus, non exclamavit
in corde suo, et dixit: O si modo descenderet, et isti
omnes qui insultant confunderentur? Sed non erat
sic: moriendum erat propter morituros, et resurgendum
propter semper victuros. Hoc illi qui volebant
illum de cruce descendere, non intelligebant; at
ubi resurrexit, et glorineatus ascendit in coelum, intellexerunt
opera Domini. <hi>Annuntiaverunt opera Dei,
et facta ejus intellexerunt.</hi> </p>
        </div3>
<div3>
          <head>17.</head>
          <p>
 <hi>[vers. 11.] Laetabitur justus in Domino.</hi> Jam
non est tristis justus. Tristes enim erant discipuli
crucifixo Domino; contristati, moerentes discesserunt;
perdidisse se spem putaverunt. Resurrexit; etiam
apparens tristes invenit. Tenuit oculos duorum in via
ambulantium, ne ab eis agnosceretur, et invenit eos
gementes et suspirantes; et tenuit eos donec exponeret
Scripturas, et per ipsas Scripturas ostenderet
quia ita fieri oportebat sicut factum est. Ostendit
enim in Scripturis, quia post tertium diem resurgere
oportebat Dominum. Et quomodo tertio die resurgeret,
si de cruce descenderet? Modo vos qui tristes
estis in via, si Judaeis insultantibus videretis Dominum
de cruce descendisse, quantum efferremini?
Laetaremini quod ora Judaeorum sic obturasset. Exspectate
consilium medici: quod non descendit, quod
occidi vult, antidotum terit. Ecce jam resurrexit,
ecce jam loquitur: nondum agnoscitur, ut laetius
agnoscatur. Postea aperuit oculos eorum in fractione
<pb n="0770"/>
panis: agnoscunt eum <note>(Luc. XXIV, 16-46)</note>, laetantur,
exclamant. <hi>Laetabitur justus in Domino.</hi> Nuntiatur
cuidam duriori, Visus est Dominus, resurrexit Dominus:
adhuc ille tristis est, non credit. <hi>Nisi misero,</hi> 
inquit, <hi>manum meam, et tetigero cicatrices clavorum,
non credam.</hi> Praebetur et corpus tangendum, mittit
manum, contrectat, exclamat. <hi>Dominus meus et Deus
meus! Laetabitur justus in Domino.</hi> Illi ergo laetati
sunt justi in Domino, qui viderunt, tetigerunt, et crediderunt:
quid justi qui modo sunt, quia non vident,
quia non tangunt, non laetantur in Domino?
Et ubi est illa vox Domini ad ipsum Thomam: <hi>Quia
vidisti me, credidisti: beati qui non viderunt, et crediderunt <note>(Joan. XX, 25-29)</note>
          </hi>?
Ergo omnes laetemur in
Domino; omnes secundum fidem unus justus simus,
omnesque in uno corpore unum caput habeamus, et
laetemur in Domino, non in nobis; quia bonum nostrum
non nos nobis, sed ille qui fecit nos. Ipse est
bonum nostrum ad laetificandos nos. Et nemo laetetur
in se, nemo praesumat, nemo desperet de se, nemo
de quoquam homine, quem debet adducere ut socius
sit spei ipsius, non dator spei.</p>
        </div3>
<div3>
          <head>18.</head>
          <p>
 <hi>Laetabitur justus in Domino, et sperabit in eum;
et laudabuntur omnes qui recti sunt corde.</hi> Jam quia
Dominus resurrexit, jam quia ascendit in coelum,
jam quia ostendit esse aliam vitam, jam quia manifestum
est consilia ejus quibus latuit corde alto non
fuisse inania, quia ideo sanguis ille fusus est ut esset
pretium redemptorum; jam quia manifesta sunt omnia,
quia praedicata sunt omnia, quia credita sunt
omnia, sub omni coelo <hi>laetabitur justus in Domino, et
sperabit in eum; et laudabuntur omnes qui recti sunt
corde.</hi> Qui sunt recti corde? Eia fratres mei, semper
dicimus, et bonum est ut noveritis. Qui sunt recti
corde? Qui omnia quaecumque in hac vita patiuntur,
non ea tribuunt insipientiae, sed consilio Dei ad medicinam
suam; nec praesumunt de justitia sua, ut
putent se injuste pati quod patiuntur, aut ideo esse
Deum injustum, quia non plura patitur qui plus peccat.
Videte, fratres; haec saepe dicimus. Aliquid sentis,
sive secundum corpus, sive secundum dispendium
rei familiaris, sive per orbitatem aliquam charissimorum
tuorum: noli respicere eos quos nosti iniquiores
te (non enim forte audes dicere justum te,
sed nosti pejores te), et florere in istis, et non flagellari;
ut displiceat tibi consilium Dei et dicas: Ecce
puta peccator sum, et propterea flagellor; quare ille
non flagellatur, cujus novi tanta flagitia? Quantumcumque
mali fecerim ego, numquid ego tantum feci
quantum ille? Distortum est cor tuum. Quam bonus
Deus Israel; sed rectis corde! Tui autem labuntur
pedes, quia zelas in peccatores, pacem peccatorum
intuens <note>(Psal. LXXII, 1-3)</note>. Sine curare; novit quid
agat, qui vulnus novit. Non secatur alius. Quid, si
desperatur? quid si propterea tu secaris, quia non
desperaris? Patere ergo quidquid pateris recto corde:
novit Deus quid tibi donet, quid tibi subtrahat.
<pb n="0771"/>
Quod tibi donat, ad consolationem valeat, non ad
corruptionem; et quod tibi subtrahit, ad tolerantiam
valeat, non ad blasphemiam. Si autem blasphemas,
et displicet tibi Deus, et tu tibi places; perverso corde
et distorto es: et hoc pejus, quia cor Dei vis corrigere
ad cor tuum, ut hoc ille faciat quod tu vis; cum
tu debeas facere quod ille vult. Quid ergo? Vis detorquere
cor Dei, quod semper rectum est, ad pravitatem
cordis tui? Quanto melius ad rectitudinem
Dei corrigis cor tuum? Nonne hoc te docuit Dominus
tuus, de cujus passione modo loquebamur? Nonne
infirmitatem tuam portabat, quando dixit: <hi>Tristis est
anima mea usque ad mortem?</hi> Nonne teipsum in se
figurabat, cum dicebat: <hi>Pater, si fieri potest, transeat
a me calix iste?</hi> Non enim duo corda et diversa, Patris,
et Filii; sed in forma servi portavit cor tuum, ut
doceret illud exemplo suo. Jam ecce quasi aliud cor
tuum invenit tribulatio, volens transire quod imminebat:
sed noluit Deus. Non consentit Deus cordi
tuo; consenti tu cordi Dei. Audi vocem ipsius: <hi>Verum
non quod ego volo, sed quod tu vis, Pater <note>(Matth.
XXVI, 38, 39)</note>
          </hi>.</p>
        </div3>
<div3>
          <head>19.</head>
          <p>
 <hi>Laudabuntur</hi> ergo <hi>omnes recti corde.</hi> Quid sequitur?
Si <hi>laudabuntur omnes recti corde,</hi> damnabuntur
perversi corde. Duo tibi modo proposita sunt;
elige cum tempus est. Si recto corde fueris, ad dexteram
eris, et laudaberis. Quomodo? <hi>Venite, benedicti
Patris mei; percipite regnum quod vobis paratum
est ab origine mundi.</hi> Perverso autem corde si fueris;
si subsannaveris Deum, si providentiam ejus irriseris,
si dixeris in animo tuo, Vere non curat Deus res
humanas: si curaret res humanas, ille latro tantum
haberet, et ego innocens indigerem? perverso corde
factus es. Veniet judicium illud; apparebunt omnia
propter quae ista omnia faciat Deus; et tu qui noluisti
in hac vita corrigere cor tuum ad rectitudinem
Dei, et te ad dexteram praeparare, ubi <hi>laudabuntur
omnes recti corde,</hi> eris ad sinistram, ubi tunc audies: <hi>Ite in ignem aeternum, qui praeparatus est diabolo et
angelis ejus 
 <note>(Id. XXV, 34, 41)</note>
          </hi>. Et numquid erit
tunc tempus corrigere cor? Modo ergo corrigite, fratres;
modo corrigite. Quis prohibet? Cantatur Psalmus,
legitur Evangelium, sonat lector, sonat disputator:
patiens est Dominus; peccas, et parcit; adhuc
peccas, adhuc parcit, et adhuc addis. Quamdiu patiens
est Deus? Senties et justum Deum. Terremus, quia
timemus; docete nos non timere, et non terremus.
Sed melius nos Deus docet timere, quam quisquam
hominum non timere. <hi>Timuit</hi> enim <hi>omnis homo: et
annuntiaverunt opera Dei.</hi> Inter illos nos computet
Deus, qui timuerunt, et annuntiaverunt. Quia timemus,
annuntiamus vobis, fratres. Videmus alacritatem
vestram ad audiendum verbum, et ad exigendum videmus
vota vestra, videmus affectus vestros. Bene
compluitur terra; frumenta, non spinas generet:
frumentis horreum paratur; ignis spinis. Nosti quid
facias de agro tuo; et nescit Deus quid faciat de
<pb n="0772"/>
servo suo? Quod pluit in agrum uberem, dulce est; et
quod pluit in agrum spinosum, dulce est. Numquid
pluviam accusat qui spinas genuerit? Nonne erit
pluvia illa testis in judicio Dei; et dicet: Ego dulcis
super omnes veni? Tu ergo quid proferas vide, ut
quid tibi paretur attendas. Profers frumentum; horreum
spera: profers spinas; ignem spera. Sed nondum
venit aut tempus horrei, aut tempus ignis:
modo ergo paretur, et non timebitur. In nomine
Christi et qui loquimur vivimus, et quibus loquimur
vivitis: numquid consilii corrigendi et mutandae vitae
malae in bonam non est locus, non est tempus? Nonne
si vis, hodie fit? nonne si vis, modo fit? Quid empturus
es ut facias? quae symplasia quaesiturus es? ad
quos Indos navigaturus? quam navim praeparaturus?
Ecce cum loquor, muta cor; et factum est quod tam
saepe et tamdiu clamatur ut fiat, et quod aeternam
poenam parturit, si non fiat.
</p>
        </div3>
      </div1>

<div1>
        <head>IN PSALMUM LXIV ENARRATIO. SERMO AD PLEBEM.</head>
<div3>
          <head>1.</head>
          <p>
 <hi>[vers. 1.]</hi> Agnoscenda est vox sanctae prophetiae
ex ipso titulo psalmi hujus. Inscribitur: <hi>In finem,
Psalmus David, Canticum Jeremiae et Ezechielis ex populo
transmigrationis, cum inciperent exire.</hi> Res quemadmodum
gesta sit apud patres nostros tempore
transmigrationis Babyloniae, non omnibus notum est,
sed his qui Scripturas sanctas diligenter advertunt,
vel audiendo, vel legendo. Captivatus enim populus
Israel, ex civitate Jerusalem ductus est in servitutem
Babyloniae <note>(IV Reg. XXIV, 25)</note>. Prophetavit autem Jeremias
sanctus, post septuaginta annos rediturum populum
de captivitate, et instauraturum civitatem
ipsam Jerusalem, quam devictam ab hostibus planxerat <note>(Jerem. XXV, 11, et XXIX, 10)</note>.
Illo autem tempore
fuerunt prophetae, in illa captivitate populi constituti
in Babylonia; inter quos erat et Ezechiel propheta.
Exspectabat autem ille populus donec implerentur
tempora septuaginta annorum, secundum prophetiam
Jeremiae. Factum est completis septuaginta
annis, restitutum est templum quod dejectum erat;
et regressa est de captivitate magna pars illius populi.
Sed quoniam dicit Apostolus, <hi>Haec in figura contingebant
in illis; scripta sunt autem propter nos, in
quos finis saeculorum obvenit <note>(I Cor. X, 11)</note>
          </hi>; debemus
et nos nosse prius captivitatem nostram, deinde liberationem
nostram; debemus nosse Babyloniam, in
qua captivi sumus, et Jerusalem, ad cujus reditum
suspiramus. Istae quippe duae civitates, secundum litteram
revera duae civitates. Et illa quidem Jerusalem
modo a Judaeis non incolitur. Post crucifixum enim
<pb n="0773"/>
Dominum, vindicatum est in illos flagello magno; et
eradicati ab eo loco, ubi impia libertate furiosi adversus
medicum insanierant, dispersi sunt per omnes
gentes, et data est illa terra Christianis: impletumque
est quod eis dixerat Dominus, <hi>Propterea auferetur
a vobis regnum, et dabitur genti facienti justitiam <note>(Matth. XXI, 43)</note>
          </hi>.
Cum autem viderent tunc multas
turbas ire post Dominum, praedicantem regnum coelorum,
et mirabilia facientem, dixerunt principes illius
civitatis: <hi>Si dimiserimus eum, omnes ibunt post
illum; et venient Romani, et tollent nobis et locum, et
gentem <note>(Joan. XI, 48)</note>
          </hi>. Ne locum perderent, Dominum
occiderunt; et ideo perdiderunt, quia occiderunt.
Civitas ergo quaedam illa terrena cujusdam civitatis
aeternae in coelis umbram gerebat; at ubi coepit
illa quae significabatur, evidentius praedicari; umbra
qua significabatur, dejecta est: propterea ibi
modo templum non est, quod fabricatum fuerat in
imaginem futuri corporis Domini. Tenemus lucem;
umbra transivit: tamen adhuc in quadam captivitate
sumus: <hi>Quamdiu sumus,</hi> inquit, <hi>in corpore, peregrinamur
a Domino <note>(II Cor. V, 6)</note>
          </hi>.</p>
        </div3>
<div3>
          <head>2.</head>
          <p>
 Et videte nomina duarum istarum civitatum,
Babylonis et Jerusalem. Babylon Confusio interpretatur,
Jerusalem visio pacis. Intendite nunc civitatem
confusionis, ut intelligatis visionem pacis: istam toleretis,
ad illam suspiretis. Unde dignosci possunt istae
duae civitates? Numquid possumus eas modo separare
ab invicem? Permixtae sunt, et ab ipso exordio
generis humani permixtae currunt usque in finem
saeculi. Jerusalem accepit exordium per Abel; Babylon
per Cain: aedificia quippe urbium postea facta
sunt. Illa Jerusalem in terra Jebusaeorum; nam primo
Jebus dicebatur <note>(II Reg. V, 6, et Josue XVIII, 28)</note>:
inde gens Jebusaeorum ejecta est, quando populus Dei
liberatus est de Aegypto, et introductus est in terram
promissionis. Babylon autem condita est in intimis
Persidis regionibus, quae diuturno tempore caput extulit
super caeteras gentes. Duae ergo istae urbes certis
temporibus conditae sunt, ut manifestaretur figura
duarum civitatum olim coeptarum, et usque in finem
in isto saeculo mansurarum, sed in fine separandarum.
Unde ergo possumus eas modo ostendere, quae
permixtae sunt? Ostendet tunc Dominus, cum alios
ponet ad dexteram, alios ad sinistram. Jerusalem ad
dexteram erit; Babylon ad sinistram. Jerusalem auditura
est: <hi>Venite, benedicti Patris mei; percipite regnum
quod vobis paratum est ab origine mundi.</hi> Babylon
auditura est: <hi>Ite in ignem aeternum, qui paratus
est diabolo et angelis ejus <note>(Matth. XXV, 34, 41)</note>
          </hi>. Possumus
tamen et aliquid afferre, quantum Dominus donat,
unde distinguantur pii fideles, etiam hoc tempore,
cives Jerusalem a civibus Babyloniae. Duas istas
civitates faciunt duo amores: Jerusalem facit amor
Dei; Babyloniam facit amor saeculi. Interroget ergo
se quisque quid amet, et inveniet unde sit civis: et si
se invenerit civem Babyloniae, exstirpet cupiditatem,
plantet charitatem; si autem se invenerit civem Jerusalem,
toleret captivitatem, speret libertatem. Multi
<pb n="0774"/>
enim cives sanctae matris Jerusalem cupiditatibus Babyloniae
corrupti tenebantur, et ipsa corruptione cupiditatum
tanquam cives inde facti erant; et multi adhuc
ita sunt, et multi post nos in hac terra futuri ita erunt:
sed novit Dominus, conditor Jerusalem, quos cives ejus
praedestinaverit, quos videat adhuc sub dominatu diaboli
redimendos sanguine Christi, novit illos ipse antequam
se ipsi noverint. Sub hac ergo figura cantatur
hic psalmus. In cujus titulo positi sunt etiam duo
prophetae, qui illo tempore in captivitate fuerunt, Jeremias
et Ezechiel, et cantabant quaedam, <hi>cum inciperent
exire.</hi> Incipit exire qui incipit amare. Exeunt
enim multi latenter, et exeuntium pedes sunt cordis
affectus: exeunt autem de Babylonia. Quid est de
Babylonia? De confusione. Quomodo exitur de Babylone,
id est de confusione? Qui primo confusi erant
similibus cupiditatibus, incipiunt charitate distingui;
jam distincti, non sunt confusi. Etsi adhuc corpore
permixti sunt, desiderio tamen sancto discernuntur;
et propter permixtionem corporalem nondum exierunt:
propter affectum cordis exire coeperunt. Jam
ergo audiamus, fratres; audiamus, et cantemus, et
desideremus unde cives sumus. Et quae gaudia cantantur
nobis? Quomodo in nobis reformatur amor
civitatis nostrae, quam diuturna peregrinatione obliti
fueramus? Sed misit inde ad nos epistolas Pater noster,
ministravit nobis Scripturas Deus, quibus epistolis
fieret in nobis redeundi desiderium; quia peregrinationem
nostram diligendo, ad hostes faciem posueramus,
et dorsum ad patriam. Quid ergo hic cantatur?</p>
        </div3>
<div3>
          <head>3.</head>
          <p>
 <hi>[vers. 2] Te decet hymnus, Deus, in Sion.</hi> Patria
illa est Sion: ipsa est Jerusalem quae Sion; et hujus
nominis interpretationem nosse debetis. Sicut Jerusalem
interpretatur Visio pacis, ita Sion Speculatio,
id est visio et contemplatio. Nescio quod nobis magnum
spectaculum promittitur; et hoc ipse Deus est
qui condidit civitatem. Pulchra et decora civitas,
quam pulchriorem habet conditorem! <hi>Te decet hymnus,
Deus,</hi> inquit. Sed ubi? <hi>In Sion:</hi> in Babylone
non decet. Etenim quisque cum coeperit innovari,
jam corde in Jerusalem cantat, dicente Apostolo: <hi>Conversatio
nostra in coelis est <note>(Philipp. III, 20)</note>
          </hi>. <hi>In carne
enim ambulantes,</hi> inquit, <hi>non secundum carnem militamus <note>(II Cor. X, 3)</note>
          </hi>.
Jam desiderio ibi sumus, jam spem
in illam terram, quasi anchoram praemisimus, ne in
isto mari turbati naufragemus. Quemadmodum ergo
de navi quae in anchoris est, recte dicimus quod
jam in terra sit; adhuc enim fluctuat, sed in terra
quodammodo educta est contra ventos, et contra
tempestates: sic contra tentationes hujus peregrinationis
nostrae, spes nostra fundata in illa civitate Jerusalem
facit nos non abripi in saxa. Qui ergo secundum
hanc spem cantat, ibi cantat: ergo dicat, <hi>Te decet
hymnus, Deus, in Sion. In Sion,</hi> non in Babylone.
Sed modo ibi es adhuc in Babylone? Ibi, inquit, sum;
amator iste, et civis iste: ibi sum; sed carne, non
corde. Cum autem duo quaedam dixerim, quia ibi
sum carne, non corde; unde canto, non ibi: non enim
<pb n="0775"/>
carne canto, sed corde. Carnem quidem sonantem
audiunt et cives Babyloniae; cordis autem sonum audit
conditor Jerusalem. Unde dicit Apostolus, exhortans
ipsos cives ad amatoria quaedam cantica, et desideria
redeundi ad illam pulcherrimam civitatem, visionem
pacis: <hi>Cantantes,</hi> inquit, <hi>et psallentes in
cordibus vestris Domino <note>(Ephes. V, 19)</note>
          </hi>. Quid est, <hi>cantantes
in cordibus vestris?</hi> Ne inde cantetis, unde estis
in Babylonia; sed inde cantate, unde sursum habitatis.
Ergo, <hi>Te decet hymnus, Deus, in Sion.</hi> In Sion te
decet hymnus, non in Babylonia. Qui cantant in Babylonia,
cives Babyloniae, etiam hymnum Dei non
decenter cantant. Audi vocem Scripturae: <hi>Non est
speciosa laus in ore peccatoris <note>(Eccli. XV, 9)</note>
          </hi>. <hi>Te decet
hymnus, Deus, in Sion.</hi> </p>
        </div3>
<div3>
          <head>4.</head>
          <p>
 <hi>Et tibi reddetur votum in Jerusalem.</hi> Hic vovemus,
et bonum est ut ibi reddamus. Qui autem hic
vovent, et non reddunt? Qui non perseverant usque
in finem in eo quod voverunt. Unde dicit alius psalmus, <hi>Vovete, et reddite Domino Deo vestro 
 <note>(Psal. LXXV,
12)</note>
          </hi>. <hi>Et tibi reddetur votum in Jerusalem.</hi> Ibi enim
erimus toti, id est integri in resurrectione justorum:
ibi reddetur votum totum nostrum; non sola anima,
sed ipsa etiam caro jam non corruptibilis, quia jam
non in Babylonia, sed jam corpus coeleste immutatum.
Qualis mutatio promittitur? <hi>Omnes enim resurgemus,</hi> 
ait Apostolus, <hi>sed non omnes immutabimur.</hi> 
Qui autem immutabuntur ipse dixit: <hi>In ictu oculi,
in novissima tuba: canet enim tuba, et mortui resurgent
incorrupti,</hi> id est integri, <hi>et nos immutabimur.</hi> 
Qualis autem erit illa immutatio, sequitur et dicit:
 « Oportet enim corruptibile hoc induere incorruptionem
et mortale hoc induere immortalitatem:
cum autem corruptibile hoc induerit incorruptionem,
et mortale hoc induerit immortalitatem, tunc
fiet sermo qui scriptus est: Absorpta est mors in
victoriam. Ubi est, mors, aculeus tuus »  <note>(I Cor. XV,
51-55)</note>? Modo enim inchoatis in nobis primitiis
mentis, unde desideramus Jerusalem, multa ex carne
corruptibili contendunt adversum nos, quae non contendent,
cum fuerit mors absorpta in victoriam. Vincet
pax, et finietur bellum. Quando autem vincet pax,
vincet illa civitas quae dicitur Visio pacis. Nulla ergo
erit a morte contentio. Modo cum morte quanta contendimus!
Inde sunt delectiones carnales, quae nobis
etiam illicite multa suggerunt: quibus non consentimus,
sed tamen non consentiendo contendimus.
Primo ergo concupiscentia carnis sequentes duxit
nos, postea renitentes traxit nos; deinde accepta gratia
coepit nos nec ducere, nec trahere, sed adhuc
contendere nobiscum: post contentionem erit et victoria.
Modo te etsi oppugnat, non expugnet: postea
cum absorpta fuerit mors in victoriam, et pugnare
cessabit. Quid dictum est? <hi>Novissima inimica destruetur
mors <note>(Id. 26)</note>
          </hi>. Reddam votum meum. Quod votum? Quasi
holocaustum. Holocaustum enim tunc dicitur, quando
<pb n="0776"/>
totum ignis absumit: holocaustum sacrificium est ubi
totum consumitur; <foreign xml:lang="greek">ὅλον</foreign> enim totum dicitur, <foreign xml:lang="greek">καῦσις,</foreign> incensio.
Holocaustum totum incensum. Arripiat ergo
nos ignis, ignis divinus in Jerusalem: incipiamus
ardere charitate, donec totum mortale consumatur, et
quod contra nos fuerit, eat in sacrificium Domino.
Unde alibi dicitur:  « Benigne fac, Domine, in bona
voluntate tua Sion, ut aedificentur muri Jerusalem:
tunc acceptabis sacrificium justitiae, oblationes et
holocausta <note>(Psal. L, 20, 21)</note>. Te decet hymnus,
Deus in Sion; et tibi reddetur votum in Jerusalem. » 
Quaerimus hic, ne forte Rex nobis ipsius civitatis
commendetur, Dominus et Salvator noster Jesus
Christus: cantemus ergo donec ad evidentiora
perveniamus. Possem enim jam dicere ipsum esse
cui dicitur: <hi>Te decet hymnus, Deus, in Sion; et tibi
reddetur votum in Jerusalem.</hi> Sed si dicerem, mihi
potius quam Scripturae crederetur; et ideo forte non
mihi crederetur. Audiamus sequentia.</p>
        </div3>
<div3>
          <head>5.</head>
          <p>
 <hi>[vers. 3.] Exaudi,</hi> inquit, <hi>orationem meam: ad te
omnis caro veniet.</hi> Et habemus Dominum dicentem,
datam sibi potestatem omnis carnis <note>(Joan. XVII, 2)</note>.
Coepit ergo apparere jam Rex ille, cum diceretur, <hi>ad te omnis caro veniet. Ad te,</hi> 
 inquit, <hi>omnis caro veniet.</hi> 
Quare ad illum omnis caro veniet? Quia carnem
assumpsit. Quo veniet omnis caro? Tulit inde primitias
ex utero virginali: assumptis primitiis caetera
consequentur, ut holocaustum compleatur. Unde ergo, <hi>omnis caro?</hi> 
 Omnis homo. Et unde, omnis homo?
Numquid omnes credituri praenuntiati sunt in Christum?
Nonne multi impii qui etiam damnabuntur?
Nonne quotidie multi non credentes, in sua infidelitate
moriuntur? Secundum quid ergo intelligimus, <hi>ad te omnis caro veniet? Omnis caro</hi> 
 dixit, omnis generis
caro: ex omni genere carnis venietur ad te.
Quid est, ex omni genere carnis? Numquid venerunt
pauperes, et non venerunt divites? numquid venerunt
humiles, et non venerunt sublimes? numquid
venerunt indocti, et non venerunt docti? numquid
venerunt viri, et non venerunt feminae? numquid venerunt
domini, et non venerunt servi? numquid venerunt
senes, et non venerunt juvenes? aut venerunt
juvenes, et non venerunt adolescentes? aut venerunt
adolescentes, et non venerunt pueri? aut venerunt
pueri, et non allati sunt infantes? Postremo numquid
venerunt Judaei (nam inde erant Apostoli, inde multa
millia primo tradentium, postea credentium); et non
venerunt Graeci? aut venerunt Graeci, et non venerunt
Romani? aut venerunt Romani, et non venerunt
Barbari? Et quis numeret omnes gentes venientes ad
eum cui dictum est: <hi>Ad te omnis caro veniet? Exaudi
orationem meam: ad te omnis caro veniet.</hi> </p>
        </div3>
<div3>
          <head>6.</head>
          <p>
 <hi>[vers. 4.] Sermones iniquorum praevaluerunt super
nos; et impietates nostras tu propitiaberis</hi>. Quid est <hi>Sermones iniquorum praevaluerunt super nos; et impietates
nostras tu propitiaberis?</hi> 
 Quod nati sumus in hac
terra, iniquos invenimus quos loquentes audivimus.
<pb n="0777"/>
Si possim explicare quod sentio, adjuvet me intentio
Charitatis Vestrae. Omnis homo ubicumque nascitur,
ipsius terrae, vel regionis, vel civitatis linguam discit;
illius imbuitur moribus et vita. Quid faceret puer natus
inter Paganos, ut non coleret lapidem, quando
illum cultum insinuaverunt parentes? Inde prima
verba audivit; illum errorem cum lacte suxit: et quia
illi qui loquebantur majores erant, et puer qui loqui
discebat infans erat, unde poterat parvulus nisi majorum
auctoritatem sequi, et id sibi bonum ducere
quod illi laudarent? Ergo gentes conversae ad Christum
postea, et recordantes impietates parentum
suorum, et dicentes jam quod dixit propheta ipse
Jeremias, <hi>Vere mendacium coluerunt patres nostri;
vanitatem quae eis non profuit <note>(Jerem. XVI, 19)</note>
          </hi>: cum
ergo jam hoc dicunt, renuntiant opinionibus et sacrilegiis
parentum suorum iniquorum. Sed quia ut
insererentur talibus opinionibus et sacrilegiis, persuasiones
fecerunt eorum qui quanto aetate praecedebant,
tanto auctoritate praecedere debere putabantur;
confitetur jam redire volens ad Jerusalem de Babylonia,
et dicit: <hi>Sermones iniquorum praevaluerunt adversus
nos.</hi> Duxerunt nos mala docentes; cives Babyloniae
nos fecerunt: dimisimus Creatorem, adoravimus
creaturam; dimisimus eum a quo facti sumus,
adoravimus quod ipsi fecimus. <hi>Sermones</hi> enim <hi>iniquorum
praevaluerunt super nos:</hi> sed tamen non oppresserunt
nos. Quare? <hi>Impietates nostras tu propitiaberis.</hi> 
Intendat Charitas Vestra. <hi>Propitiaberis impietates nostras:</hi> 
non dicitur nisi cuidam sacerdoti offerenti aliquid,
unde impietas expietur et propitietur. Impietas
enim tunc dicitur propitiari, cum propitius fit
Deus impietati. Quid est, fieri Deum impietati propitium?
id est, ignoscentem et veniam dantem. Sed ut
Dei venia impetretur, propitiatio fit per aliquod sacrificium.
Exstitit ergo a Deo Domino missus quidam
sacerdos noster; assumpsit a nobis quod offerret Domino,
ipsas diximus sanctas primitias carnis ex utero
virginis. Hoc holocaustum obtulit Deo: extendit manus
in cruce, ut diceret, <hi>Dirigatur oratio mea sicut incensum
in conspectu tuo; elevatio manuum mearum
sacrificium vespertinum <note>(Psal. CXL, 2)</note>
          </hi>. Sicut nostis,
quia Dominus circa vesperam pependit in cruce <note>(Matth.
XXVII, 46)</note>: et impietates nostrae propitiatae sunt;
alioqui absorbuerant nos: sermones iniquorum praevaluerant
super nos; duxerant nos praedicatores Jovis,
et Saturni, et Mercurii: <hi>Sermones iniquorum praevaluerunt
super nos.</hi> Sed quid facies? <hi>Impietates nostras,
tu propitiaberis.</hi> Tu sacerdos, tu victima; tu
oblator, tu oblatio. Ipse sacerdos est, qui nunc ingressus
interiora veli, solus ibi ex his qui carnem
gestaverunt, interpellat pro nobis <note>(Hebr. VI, 19 et 20)</note>.
In cujus rei figura, in illo primo populo, et in illo
primo templo, unus sacerdos intrabat in Sancta sanctorum;
populus omnis foris stabat: et ille qui solus
ingrediebatur in interiora veli, offerebat sacrificium
pro populo foris stante <note>(Id. IX, 7)</note>. Si intelligatur bene,
spiritus vivificat: si non intelligatur, littera occidit.
Modo cum legeretur Apostolus, audistis: <hi>Littera occidit;
<pb n="0778"/>
spiritus autem vivificat.</hi> Quid enim ageretur in
illo populo, Judaei nescierunt; sed nec modo sciunt.
De illis quippe dictum est: <hi>Quamdiu legitur Moyses,
velamen super cor eorum positum est.</hi> Ibi velamen
figura est: sed tolletur figura, et apparebit veritas
in eis ipsis. Sed quando tolletur velamen? Audi Apostolum: <hi>Cum autem transieris 
 ad Dominum, auferetur
velamen.</hi> Dum ergo non transeunt ad Dominum,
quamdiu legunt Moysen, velamen habent super cor.
Ad hoc sacramentum fulgebat tunc facies Moysi, <hi>ita
ut non possent intendere filii Israel in faciem ejus</hi> (audistis
modo cum legeretur); et velamen erat inter faciem
Moysi loquentis, et populum audientem verba.
Per velum verba audiebant; faciem non videbant.
Et quid ait Apostolus? <hi>Ita ut non possent intendere
filii Israel in faciem Moysi. Non intendebant,</hi> inquit, <hi>usque in finem 
 <note>(II Cor. III, 6-16)</note>
          </hi>. Quid est, <hi>usque in
finem?</hi> Usque quo intelligerent Christum. Dicit quippe
Apostolus: <hi>Finis enim Legis Christus, ad justitiam
omni credenti <note>(Rom. X, 4)</note>
          </hi>. Est quidem splendor in facie
Moysi, tanquam in facie carnali et mortali: numquid
diuturnus aut aeternus esse posset? Morte enim
succedente, profecto auferretur. Splendor autem
gloriae beati Domini nostri Jesu Christi, sempiternus
est. Sed illud figura erat temporalis, hoc autem quod
illa figura significabatur, veritas. Legunt itaque, et
non intelligunt Christum: non perducunt intentionem
usque in finem, quia velum oppositum negat
eis aspectum splendoris interioris. Et vide ibi sub
velo Christum. Ait ipse Dominus noster Jesus Christus: <hi>Si crederetis Moysi, crederetis et mihi; de me
enim ille scripsit 
 <note>(Joan. V, 46)</note>
          </hi>. Propitiatis autem peccatis
nostris et impietatibus per illud sacrificium
vespertinum, transimus ad Dominum, et aufertur
velamen: propterea et Domino crucifixo, velum templi
scissum est <note>(Matth. XXVII, 51)</note>. <hi>Exaudi orationem
meam: ad te omnis caro veniet. Sermones iniquorum
praevaluerunt super nos; et impietates nostras tu propitiaberis.</hi> </p>
        </div3>
<div3>
          <head>7.</head>
          <p>
 <hi>[vers. 5, 6.] Beatus quem elegisti, et assumpsisti.</hi> 
Quis est electus ab eo, et assumptus? Aliquis electus
a Salvatore nostro Jesu Christo? An ipse secundum
carnem, quod homo est, electus et assumptus
est? ut tanquam Verbo Dei dicatur quod erat in
principio, sicut dicit evangelista, <hi>In principio erat
Verbum, et Verbum erat apud Deum, et Deus erat Verbum;</hi> 
quia et ipse est Filius Dei, Verbum Dei, de
quo etiam dicit, <hi>Omnia per ipsum facta sunt, et sine
ipso factum est nihil <note>(Joan. I, 1-3)</note>
          </hi>: ut illi dicatur
Filio Dei, quia ipse est sacerdos noster, postea carne
assumpta, <hi>Beatus quem elegisti, et assumpsisti:</hi> id est,
ille homo quo indutus es, qui coepit ex tempore, natus
ex femina templum quodammodo illius qui semper
in aeternum est, et in aeternum fuit. An potius
ipse Christus assumpsit quemdam beatum, et non
<pb n="0779"/>
dicitur ipse quem assumpsit quasi in plurali numero,
sed in singulari? Unum enim assumit, quia unitatem
assumit. Schismata non assumit, haereses non assumit:
multitudinem de se lecerunt; non est unus qui
assumatur. Qui autem manent in compage Christi,
et membra ejus sunt, faciunt quodammodo unum
virum, de quo dicit Apostolus: <hi>Donec occurramus
omnes in agnitionem Filii Dei, in virum perfectum, in
mensuram aetatis plenitudinis Christi <note>(Ephes. IV, 13)</note>
          </hi>.
Itaque unus vir assumitur, cui caput est Christus;
quia <hi>caput viri Christus est <note>(I Cor. XI, 3)</note>
          </hi>. Ipse est ille <hi>beatus vir qui non abiit in consilio impiorum,</hi> 
 et caetera
quae ibi dicuntur <note>(Psal. I, 1)</note>: ipse est qui assumitur.
Non est extra nos; in ipsius membris sumus, sub
uno capite regimur, uno spiritu omnes vivimus,
unam patriam omnes desideramus. Videamus ergo
quod ad Christum dicitur, utrum ad nos pertineat,
et de nobis dicatur: interrogemus conscientias nostras,
amorem illum perscrutemur; et si adhuc parvus
est, et modo natus amor iste (forte enim modo
in aliquo germinavit), diligenter exstirpet juxta germinantes
spinas, id est curas saeculares, ne crescendo
sanctum germen offocent. <hi>Beatus quem elegisti et
assumpsisti.</hi> In illo simus, et assumemur; in illo
simus, et electi crimus.</p>
        </div3>
<div3>
          <head>8.</head>
          <p>
 Et quid nobis dabit? <hi>Inhabitabit,</hi> inquit, <hi>in atriis
tuis.</hi> Jerusalem illa est, cui cantant qui incipiunt exire
de Babylonia: <hi>Inhabitabit in atriis tuis. Replebimur in
bonis domus tuae.</hi> Quae sunt bona domus Dei? Fratres,
constituamus nobis aliquam domum divitem; quantis
bonis referta sit, quam copiosa sit, vasa quam multa
ibi aurea, sed et argentea; quantum familiae, quantum
jumentorum et animalium; ipsa denique domus
quam delectet picturis, marmore, laquearibus, columnis,
spatiis, cubiculis; et desiderantur talia, sed
adhuc ex confusione Babyloniae. Amputa omnia ista
desideria, o civis Jerusalem; amputa! si vis redire,
non te delectet captivitas. Sed jam coepisti exire: noli
retro respicere, noli remanere in via. Non desunt
adhuc hostes qui tibi persuadeant captivitatem et peregrinationem:
jam non praevaleant super te sermones
iniquorum. Domum Dei desidera, et bona ejus domus
desidera; sed noli talia, qualia desiderare soles vel in
domo tua, vel in domo vicini tui, vel in domo patroni
tui. Aliud quiddam est bonum domus illius. Quid opus
est ut nos dicamus quae sint bona illius domus? Ipse
indicet qui cantat exiens de Babylonia: <hi>Replebimur,</hi> 
inquit, <hi>in bonis domus tuae.</hi> Quae sunt bona ista? Erexeramus
fortasse cor ad aurum, ad argentum, et caetera
pretiosa: noli talia quaerere; ista premunt, non levant.
Hic ergo jam bona illa Jerusalem, bona illa domus
Domini, bona illa templi Domini meditemur:
quia quae domus Domini, hoc ipsum templum Domini. <hi>Replebimur in bonis domus tuae: sanctum templum tuum,
mirabile in justitia.</hi> 
 Ista sunt bona domus illius. Non
dixit, Templum sanctum tuum, mirabile in columnis,
mirabile in marmoribus, mirabile in tectis auratis;
sed <hi>mirabile in justitia.</hi> Habes loris oculos unde videas
marmora et aurum: intus est oculus unde videatur
<pb n="0780"/>
pulchritudo justitiae. Intus, inquam, est oculus unde
videatur pulchritudo justitiae. Si nulla est pulchritudo
justitiae, unde amatur justus senex? Quid affert in corpore
quod oculos delectet? Curva membra, frontem
rugatam, caput canis albatum, imbecillitatem undique
querelis plenam. Sed forte quia tuos oculos non delectat
senex iste decrepitus, aures tuas delectat: quibus
vocibus? quo cantu? etsi forte adolescens bene
cantavit, omnia cum aetate defecerunt. An forte sonus
verborum ejus delectat aures tuas, qui verba vix plena
enuntiat lapsis dentibus? Tamen si justus est, si alienum
non concupiscit, si de suo quod habet erogat
indigentibus, si bene monet, et rectum sapit, si integre
credit, si paratus est pro fide veritatis etiam ipsa
confracta membra impendere, multi enim martyres
etiam senes; unde illum amamus? quid in eo bonum
videmus oculis carnis? Nihil. Quaedam ergo est pulchritudo
justitiae, quam videmus oculo cordis, et
amamus, et exardescimus; quam multum dilexerunt
homines in ipsis martyribus, cum eorum membra bestiae
laniarent. Nonne cum sanguis foedaret omnia,
cum morsibus belluinis viscera funderentur, non habebant
oculi nisi quod horrerent? Quid ibi erat quod
amaretur, nisi quid erat in illa foeditate dilaniatorum
membrorum integra pulchritudo justitiae? Ista sunt
bona domus Dei; his te para satiari. Sed ut inde satieris,
cum perveneris; hoc te oportet esurire et sitire,
cum peregrinaris: hoc siti, hoc esuri; quia ipsa
erunt bona Dei. Audi illum regem cui ista dicuntur,
qui venit ut te reducat, et se tibi fecit viam <note>(Joan.
XIV, 6)</note>. Quid dicit? <hi>Beati qui esuriunt et sitiunt justitiam,
quoniam ipsi saturabuntur <note>(Matth. V, 6)</note>
          </hi>. <hi>Sanctum
templum tuum, admirabile in justitia.</hi> Et ipsum templum,
fratres, nolite praeter vos cogitare. Amate justitiam,
et vos estis templum Dei.</p>
        </div3>
<div3>
          <head>9.</head>
          <p>
 <hi>Exaudi nos, Deus, salvator noster.</hi> Aperuit modo
quem Deum dicat. Salvator est proprie Dominus Jesus
Christus. Apparuit modo apertius de quo dixerat: <hi>Ad te omnis caro veniet. Exaudi nos, Deus, salvator noster.</hi> 
Ille unus vir qui assumitur in templum Dei, et
plures sunt, et unus est. Ex unius persona dixit, <hi>Exaudi, Deus, orationem meam:</hi> 
 et quia ipse unus ex
pluribus constat, modo ait, <hi>Exaudi nos, Deus, salvator
noster.</hi> Audi illum jam apertius praedicari: <hi>Exaudi
nos, Deus, salvator noster; spes omnium finium terrae,
et in mari longe.</hi> Ecce unde dictum est: <hi>Ad te omnis
caro veniet.</hi> Undique venitur. <hi>Spes omnium finium
terrae:</hi> non spes unius anguli, non spes solius Judaeae,
non spes solius Africae, non spes Pannoniae, non spes
Orientis, aut Occidentis; sed <hi>spes omnium finium terrae,
et in mari longe;</hi> ipsorum <hi>finium terrae. Et in mari
longe:</hi> et quia in mari, ideo longe. Mare enim in figura
dicitur saeculum hoc, salsitate amarum, procellis turbulentum;
ubi homines cupiditatibus perversis et pravis
facti sunt velut pisces invicem se devorantes. Attendite
mare malum, mare amarum, fluctibus saevum;
attendite qualibus hominibus plenum sit. Quis optat
<pb n="0781"/>
haereditatem, nisi morte alterius? quis optat lucrum,
nisi damno alterius? Quam multi aliorum defectione
cupiunt sublimari! quam multi ut emant optant alios
vendere res suas! quomodo se invicem opprimunt, et
qui possunt devorant! et cum devoraverit unus piscis
major minorem, devoratur et ipse a majore. O piscis
male, praedam vis de parvo; praeda efficieris magno.
Quotidie ista eveniunt, ante nos sunt; videmus illa,
horreamus illa. Non illa agamus, fratres, quia <hi>spes</hi> est
ille <hi>finium terrae.</hi> Ille si non esset <hi>spes, et in mari longe,</hi> 
non diceret discipulis suis: <hi>Faciam vos piscatores
hominum <note>(Matth. IV, 19)</note>
          </hi>. Jam in mari capti per retia
fidei, gaudeamus nos ibi natare adhuc intra retia; quia
adhuc mare hoc saevit procellis, sed retia quae nos
ceperunt, perducentur ad littus. Littus est finis maris:
ergo perventio in finem saeculi. Interim intra ipsa
retia, fratres, bene vivamus: non retia rumpentes
foras exeamus. Multi enim ruperunt retia, et schismata
fecerunt, et foras exierunt, quia malos pisces
intra retia captos tolerare se nolle dixerunt; ipsi mali
facti sunt potiusquam illi quos se non potuisse tolerare
dixerunt. Namque illa retia ceperunt pisces et
bonos, et malos. Dominus dicit: <hi>Simile est regnum
coelorum sagenae missae in mare, quae congregat ex omni
genere; quam cum impleta esset educentes, et secus littus
sedentes, elegerunt bonos in vasa, malos autem foras
miserunt: sic erit,</hi> inquit, <hi>in consummatione saeculi.</hi> 
Ostendit littus, ostendit finem maris. <hi>Exibunt Angeli,
et separabunt malos de medio justorum, et mittent eos
in caminum ignis: ibi erit fletus et stridor dentium <note>(Id.
XIII, 47-50)</note>
          </hi>. Eia, cives Jerusalem, qui intra retia estis,
et pisces boni estis, tolerate malos; retia nolite rumpere:
cum illis estis in mari; non cum illis eritis in
vasis. <hi>Spes</hi> enim ille <hi>finium terrae,</hi> ipse <hi>spes est, et in
mari longe. Longe,</hi> quia et in mari.</p>
        </div3>
<div3>
          <head>10.</head>
          <p>
 <hi>[vers. 7.] Praeparans montes in fortitudine sua:</hi> 
non in fortitudine illorum. Praeparavit enim magnos
praedicatores, et ipsos appellavit montes; humiles in
se, excelsos in illo. <hi>Praeparans montes in fortitudine
sua.</hi> Quid dicit unus ex ipsis montibus? <hi>Ipsi in nobismetipsis
responsum mortis habuimus, ut non fidentes in
nobis simus, sed in Deo qui suscitat mortuos <note>(II Cor. I,
9)</note>
          </hi>. Qui in se fidit, et in Christo non fidit, non est de
his montibus quos ille praeparat in fortitudine sua. <hi>Praeparans montes in fortitudine sua, circumcinctus in
potentatu.</hi> 
 Potentatum intelligo: <hi>circumcinctus,</hi> quid
est? Christum qui in medio ponunt, circumcinctum
faciunt, id est undique cinctum. Habemus illum omnes
communiter; ideo in medio est: circumcingimus illum
omnes qui credimus in illum; et quia fides nostra
non de viribus nostris, sed de illius potentia est,
ideo <hi>circumcinctus in potentatu</hi> suo, non nostra fortitudine.</p>
        </div3>
<div3>
          <head>11.</head>
          <p>
 <hi>[vers. 8, 9.] Qui conturbas fundum maris.</hi> Fecit
hoc: videtur quid fecerit. Praeparavit enim montes
in fortitudine sua; misit illos praedicare: circumcinctus
<pb n="0782"/>
est a credentibus in potentatu; et commotum est
mare; commotum est saeculum, et coepit persequi
sanctos ejus. <hi>Circumcinctus in potentatu: qui conturbas
fundum maris.</hi> Non dixit, Qui conturbas mare; sed, <hi>fundum maris. Fundum maris</hi> 
 est cor impiorum. Sicut
enim a fundo vehementius omnia moventur, et fundus
continet omnia; sic quidquid processit per linguam
per manus, per potestates diversas ad persecutionem
Ecclesiae, de fundo processit. Si enim non esset radix
iniquitatis in corde, non illa omnia procederent adversus
Christum. Fundum conturbavit, forte ut et fundum
exhauriret; nam in malis quibusdam exhausit
mare a fundo, et posuit mare desertum. Dicit illud
alius psalmus: <hi>Qui convertit mare in aridam <note>(Psal.
LXV, 6)</note>
          </hi>. Omnes impii et pagani qui crediderunt, mare
erant; terra facti sunt: salsis fluctibus primo steriles;
postea justitiae fructu fecundi. <hi>Qui conturbas fundum
maris: sonum fluctuum ejus quis sufferet?</hi> Quid est, <hi>quis sufferet?</hi> 
 Quis homo sufferet sonum fluctuum maris,
jussiones sublimitatum saeculi? Sed unde sufferuntur?
Quia praeparat montes in fortitudine sua.
Quod ergo dixit, <hi>quis sufferet?</hi> hoc ait, Nos ipsi per
nosmetipsos sufferre illas persecutiones non possemus,
nisi ille daret fortitudinem. <hi>Qui conturbas fundum
maris: sonum fluctuum ejus quis sufferet?</hi> </p>
        </div3>
<div3>
          <head>12.</head>
          <p>
 <hi>Turbabuntur gentes.</hi> Primo turbabuntur: sed illi
montes parati in fortitudine Christi, numquid turbati
sunt? Turbatum est mare; elisum est in montes:
mare fractum est; montes inconcussi manserunt. <hi>Turbabuntur gentes: et timebunt omnes.</hi> 
 Ecce jam
omnes timent: antea qui conturbati sunt, timent jam
omnes. Non timuerunt Christiani, et timentur jam
Christiani. Omnes qui persequebantur, modo timent.
Superavit enim ille qui circumcinctus est in potentatu;
sic ad illum venit omnis caro, ut caeteri paucitate
ipsa jam timeant. <hi>Et timebunt omnes qui inhabitant
fines terrae, a signis tuis.</hi> Miracula enim fecerunt
Apostoli; et inde omnes fines terrae timuerunt, et
crediderunt.</p>
        </div3>
<div3>
          <head>13.</head>
          <p>
 <hi>Exitus mane et vespere delectabis:</hi> id est, delectabiles
facis. Jam in ista vita quid nobis promittitur? <hi>Exitus delectabis 
 mane et vespere.</hi> Sunt exitus mane;
sunt exitus vespere. <hi>Mane</hi> significat prosperitatem
saeculi; <hi>vespere</hi> significat tribulationem saeculi. Intendat
Charitas Vestra (in utroque enim tentatur anima humana);
et prosperitate ne corrumpatur, et adversitate
ne frangatur. Ideo autem mane prosperitatem significat,
quia mane laetum est, transacta velut tristitia
noctis. Tristes autem sunt tenebrae, veniente vespera:
ideo veniente quasi mundi vespera, obtulit sacrificium
vespertinum. Non ergo timeat unusquisque vesperam,
nec mane corrumpatur. Ecce nescio quis, ut facias
mali aliquid, promisit lucrum; mane est arridet tibi
ampla pecunia; mane tibi fit. Noli corrumpi, et habebis
<pb n="0783"/>
exitum mane. Si enim habes exitum, non capieris.
Sic est enim promissio lucri, quasi esca in muscipula:
coarctaris, et non est qua exeas; caperis in
muscipula. Dedit autem tibi exitum Dominus Deus
tuus, ne lucro capiaris, cum tibi dicit in corde: Ego
sum divitiae tuae. Noli attendere quod mundus promittit,
sed quod promittit Conditor mundi: attende quod
tibi promisit Deus facienti justitiam, et contemne quod
tibi promittit homo, ut abducat a justitia, et adducat
ad injustitiam. Noli ergo attendere quod mundus promittit,
sed quod Conditor mundi; et habebis exitum
mane per Domini verbum dicentis: <hi>Quid prodest homini,
si totum mundum lucretur, animae autem suae detrimentum
patiatur <note>(Matth. XVI, 26)</note>
          </hi>? Sed ille qui te
promisso lucro corrumpere, et ad iniquitatem adducere
non potuit, minabitur poenas, et convertet se
ad inimicitias, et incipiet tibi dicere: Si hoc non feceris,
ego ostendam, ego faciam; habebis me inimicum.
Primo cum lucrum promittebat, mane tibi erat:
modo jam vesperascit; tristis factus es. Sed qui dedit
tibi exitum mane, dabit et vespere. Quomodo contempsisti
mane saeculi ex luce Domini, sic contemne
et vesperam ex passionibus Domini, ut dicas animae
tuae: Quid mihi amplius facturus est iste quam passus
est pro me Dominus meus? Teneam justitiam, non
consentiam ad iniquitatem. Saeviat in carne: frangetur
muscipula, et volabo ad Dominum meum qui mihi
ait: <hi>Nolite timere eos qui corpus occidunt, animam autem
non possunt occidere <note>(Id. X, 28)</note>
          </hi>. Et de ipso corpore
securitatem dedit dicens: <hi>Capillus capitis vestri
non peribit <note>(Luc. XXI, 18)</note>
          </hi>. Magnifice hic posuit, <hi>Delectabis
exitus mane et vespere.</hi> Si enim non te delectet
ipse exitus, non laborabis exire inde. Mittis caput in
lucrum promissum, si non te delectet promissio Salvatoris.
Et rursus, cedis tentanti, et terrenti, si non
te delectet ille qui prior passus est, ut tibi exitum faceret. <hi>Exitus mane et vespere delectabis.</hi> </p>
        </div3>
<div3>
          <head>14.</head>
          <p>
 <hi>[vers. 10.] Visitasti terram, et inebriasti eam.</hi> Unde
inebriavit terram? <hi>Calix tuus inebrians quam praeclarus
est <note>(Psal. XXII, 5)</note>
          </hi>! <hi>Visitasti terram, et inebriasti
eam:</hi> misisti nubes tuas, pluerunt praedicationem
veritatis, inebriata est terra. <hi>Multiplicasti ditare eam.</hi> 
Unde <hi>multiplicasti eam ditare? Fluvius Dei repletus est
aqua.</hi> Quis est <hi>fluvius Dei?</hi> Populus Dei. Primus populus
repletus est, unde caetera terra rigaretur. Audi
illum promittentem aquam: <hi>Si quis sitit, veniat et bibat.
Qui credit in me, flumina aquae vivae de ventre ejus
fluent <note>(Joan. VII, 37 et 38)</note>
          </hi>. Si flumina, et unus fluvius;
quia propter unitatem multi unum sunt. Multae Ecclesiae,
et una Ecclesia; multi fideles, et una sponsa
Christi: sic multa flumina, et unus fluvius. Crediderunt
multi Israelitae, et impleti sunt Spiritu sancto:
inde diffusi sunt per Gentes; coeperunt praedicare
veritatem, et de fluvio Dei qui impletus est aqua, irrigata
est tota terra. <hi>Parasti cibum illorum; quia ita
est praeparatio tua.</hi> Non quia te promeruerunt, quibus
peccata donasti: merita illorum mala erant; sed tu
<pb n="0784"/>
propter misericordiam tuam, <hi>quia ita est praeparatio
tua,</hi> ita <hi>parasti cibum illorum.</hi> </p>
        </div3>
<div3>
          <head>15.</head>
          <p>
 <hi>[vers. 11.] Sulcos ejus inebria.</hi> Fiant ergo primo
sulci qui inebrientur: duritia pectoris nostri aperiatur
vomere sermonis Dei, <hi>Sulcos ejus inebria; multiplica
generationes ejus.</hi> Videmus: credunt, et ex credentibus
alii credunt, et ex illis alii credunt; et non sufficit
uni homini ut factus ipse fidelis unum lucretur.
Sic multiplicatur et semen: pauca grana mittuntur,
et segetes exsurgunt. <hi>Sulcos ejus inebria; multiplica
generationes ejus: in stillicidiis suis laetabitur, cum exorietur.</hi> 
Id est, antequam sit forte idonea capacitati
fluminis, <hi>cum exorietur, in stillicidiis suis,</hi> id est sibi
congruis, <hi>laetabitur.</hi> Parvulis enim adhuc et infirmis
stillantur quaedam de sacramentis, quia non possunt
capere plenitudinem veritatis. Audi quomodo stillet
parvulis dum exoriuntur, id est in recenti ortu minus
capacibus. Apostolus dicit: <hi>Non potui vobis loqui quasi
spiritualibus, sed quasi carnalibus, quasi parvulis in
Christo <note>(I Cor. III, 1)</note>
          </hi>. Cum dicit, <hi>parvulis in Christo,</hi> 
jam dicit exortos, sed nondum idoneos ad capiendam
illam uberem sapientiam, de qua dicit: <hi>Sapientiam
loquimur inter perfectos <note>(Id. II, 6)</note>
          </hi>. Laetetur in stillicidiis
suis, cum exoritur et augetur; roboratus capiet
et sapientiam: quomodo infans nutritur lacte, et
fit idoneus cibo; tamen primo de ipso cibo cui minus
idoneus erat, illi lac factum est. <hi>In stillicidiis suis
laetabitur, cum exorietur.</hi> </p>
        </div3>
<div3>
          <head>16.</head>
          <p>
 <hi>[vers. 12.] Benedices coronam anni benignitatis
tuae.</hi> Seminatur modo, crescit quod seminatur, erit et
messis. Et modo super semen superseminavit inimicus
zizania; et exorti sunt mali inter bonos, pseudochristiani,
similem habentes herbam, sed non parem
fructum. Etenim zizania ea proprie dicuntur, quae
nascuntur in similitudine frumentorum; sicuti est
lolium, sicuti est avena, et caetera talia quae primam
herbam prorsus similem habent. Propterea de seminatione
zizaniorum hoc dicit Dominus: <hi>Venit inimicus,
et superseminavit zizania; cum autem crevisset herba,
et fructum fecisset, tunc apparuerunt zizania.</hi> Ergo <hi>venit
inimicus, et superseminavit zizania:</hi> sed quid fecit tritico?
Non opprimitur zizaniis frumentum; imo per tolerantiam
zizaniorum crescit fructus frumentorum.
Ipse enim Dominus dixit quibusdam operariis volentibus
eradicare zizania: <hi>Sinite utraque crescere usque
ad messem, ne forte cum vultis eradicare zizania, eradicetis
simul et frumentum; sed in tempore messis dicam
messoribus: Colligite primum zizania, et alligate fasciculos
ad comburendum; frumentum autem recondite in
horreum <note>(Matth. XIII, 25-30)</note>
          </hi>. Ille est finis anni, messis
saeculi. <hi>Benedices coronam anni benignitatis tuae.</hi> Coronam
ubi audis, gloria victoriae significatur. Vince Diabolum,
et habebis coronam. <hi>Benedices coronam anni
benignitatis tuae.</hi> Rursus commendat benignitatem Dei,
ne quisquam de suis meritis glorietur.</p>
        </div3>
<div3>
          <head>17.</head>
          <p>
 <hi>[vers. 13.] Et campi tui replebuntur ubertate.
<pb n="0785"/>
Pinguescent fines deserti, et colles exsultatione accingentur.</hi> 
Campi, colles, fines deserti, iidem ipsi sunt
homines. Campi propter aequalitatem: ergo propter
aequalitatem, inde dicti sunt campi, populi justi. Colles
propter erectionem; quia erigit in se Deus eos qui
se humiliant. Fines deserti, omnes Gentes. Quare fines
deserti? Deserti erant; nullus ad eos Propheta
missus erat: sic erant illi quomodo eremus, qua non
transit homo. Nullum verbum Dei missum est ad Gentes:
soli populo Israel praedicaverunt Prophetae. Ventum
est ad Dominum; crediderunt frumenta in ipso populo
Judaeorum. Nam dixit tunc discipulis: <hi>Dicitis quia
longe est messis; respicite, et videte quia albae sunt regiones
ad messem.</hi> Fuit ergo messis prima; erit secunda
in ultimo saeculo. Messis prima de Judaeis; quia
mittebantur ad illos Prophetae annuntiantes venturum
Salvatorem. Ideo dixit discipulis suis Dominus, <hi>Videte
quia albae sunt regiones ad messem:</hi> regiones utique
Judaeae. <hi>Alii,</hi> inquit, <hi>laboraverunt, et vos in eorum labores
intrastis <note>(Joan. IV, 35, 38)</note>
          </hi>. Laboraverunt Prophetae
ut seminarent, et vos cum falce intrastis ad
illorum labores. Facta est ergo prima messis; et inde,
de ipso frumento quod tunc purgatum est, seminatus
est orbis terrarum, ut surgat alia messis quae in fine
metenda est. In secunda messe superseminata sunt
zizania; modo hic laboratur. Quomodo in illa prima
laboraverunt Prophetae, quousque veniret Dominus;
sic in ista secunda laboraverunt Apostoli, et omnes
praedicatores veritatis laborant, quousque in finem
Dominus mittat in messem Angelos suos. Antea ergo
desertum erat; sed <hi>pinguescent fines deserti.</hi> Ecce ubi
Prophetae non sonuerant, Dominus Prophetarum acceptus
est. <hi>Pinguescent fines deserti, et exsultatione
colles accingentur.</hi> </p>
        </div3>
<div3>
          <head>18.</head>
          <p>
 <hi>[vers. 14.] Induti sunt arietes ovium:</hi> subaudiendum, <hi>exsultatione.</hi> 
 Qua enim exsultatione colles accingentur,
hac induuntur arietes ovium. Ipsi arietes, qui
colles. Colles enim, eminentiore gratia; arietes, quia
duces gregum. Arietes ergo Apostoli induti sunt exsultatione,
gaudent de fructibus suis; non sine causa
laboraverunt, non sine causa praedicaverunt. <hi>Induti
sunt arietes ovium; et convalles abundabunt frumento:</hi> 
et humiles populi multum fructum afferent. <hi>Clamabunt:</hi> 
inde abundabunt frumento, quia clamabunt.
Quid clamabunt? <hi>Etenim hymnum dicent.</hi> Aliud est
enim clamare adversus Deum, aliud hymnum dicere;
aliud clamare sacrilegia, aliud clamare laudes Dei. Si
clamas in blasphemia, spinas protulisti; si clamas in
hymno, abundas frumento.
</p>
        </div3>
      </div1>

<div1>
        <head>IN PSALMUM LXV ENARRATIO. SERMO AD PLEBEM.</head>
<div3>
          <head>1.</head>
          <p>
 <hi>[vers. 1.]</hi> Inscribitur in titulo psalmus iste, <hi>In
finem, canticum Psalmi resurrectionis. In finem</hi> cum
auditis, quando Psalmi pronuntiantur, in Christum
intelligite; dicente Apostolo: <hi>Finis enim Legis Christus,
ad justitiam omni credenti <note>(Rom. X, 4)</note>
          </hi>. Quomodo
<pb n="0786"/>
ergo hic cantetur resurrectio, et cujus resurrectio,
quantum ipse donare et aperire dignatur,
audietis. Resurrectionem enim Christiani novimus in
capite nostro jam factam, et in membris futuram.
Caput Ecclesiae Christus est, membra Christi Ecclesia <note>(Coloss. I, 18)</note>.
Quod praecessit in capite, sequetur in
corpore. Haec est spes nostra: ad hoc credimus, ad
hoc duramus, et perseveramus in tanta malignitate
hujus saeculi, consolante nos spe, antequam spes fiat
res. Res enim erit cum et nos resurrexerimus, et in
coelestem habitum commutati, aequales Angelis facti
fuerimus. Quis hoc sperare auderet, nisi veritas promitteret?
Hanc autem spem promissam sibi Judaei
tenebant; et de bonis et quasi justis operibus multum
gloriabantur, quod acceperant Legem secundum quam
vivendo et hic haberent bona carnalia, et in resurrectione
mortuorum talia sperabant de qualibus hic
gaudebant. Propterea Sadducaeis, qui negabant futuram
resurrectionem, Judaei respondere non poterant
proponentibus quaestionem, quam Domino proposuerunt
iidem Sadducaei. Hinc enim intelligimus eos hanc
quaestionem solvere non potuisse, quia Domino solvente
mirati sunt. Proponebant ergo Sadducaei quaestionem
de quadam muliere, quae habuit septem viros;
non simul, sed succedentes sibi. Erat enim hoc
legis ad populum propagandum, ut qui forte sine liberis
defungeretur, frater ejus, si haberet, acciperet
uxorem ejus, ad suscitandum semen fratri suo <note>(Deut.
XXV, 5)</note>. Proposita ergo illa muliere, quae habuit septem
viros omnes mortuos sine liberis, et ad hoc officium
implendum ducentes fratris uxorem, dixerunt
quaerentes: <hi>In resurrectione cujus eorum erit uxor?</hi> 
Procul dubio Judaei non fatigarentur, non deficerent
in ista quaestione, si non talia sibi in resurrectione
sperarent, qualia agebant in hac vita. Dominus autem
aequalitatem Angelorum promittens, non humanam
carnis corruptionem, ait illis: <hi>Erratis, nescientes
Scripturas, neque virtutem Dei. In resurrectione enim
neque nubent, neque uxores ducent: neque enim incipient
mori, sed erunt aequales Angelis Dei <note>(Matth. XXII, 23-30,
et Luc. XX, 27-36)</note>
          </hi>. Demonstravit quod ibi sit necessaria
successio, ubi doletur decessio: ibi quia decessores
non erunt, nec successores quaerentur. Ad hoc enim
subjecit: <hi>Non enim incipient mori.</hi> Verumtamen quia
Judaei tenebant, etsi carnaliter, spem resurrectionis
futurae, gavisi sunt responsum esse Sadducaeis, cum
quibus illis erat de hac ancipiti et obscura quaestione
certamen. Tenebant ergo Judaei spem resurrectionis
mortuorum; et solos se ad beatam vitam resurrecturos
sperabant propter opus Legis, et propter justificationes
Scripturarum, quas habebant soli Judaei, et
Gentes non habebant. Crucifixus est Christus; <hi>caecitas
ex parte Israel facta est, ut plenitudo Gentium intraret <note>(Rom. XI, 25)</note>
          </hi>:
hoc Apostolo dicente. Coepit etiam
Gentibus promitti resurrectio mortuorum, credentibus
<pb n="0787"/>
in Jesum Christum quod resurrexerit. Inde psalmus
iste est adversus praesumptionem et superbiam Judaeorum,
pro fide Gentium ad eamdem spem resurrectionis
vocatarum.</p>
        </div3>
<div3>
          <head>2.</head>
          <p>
 Quodammodo, fratres mei, animum Psalmi
audistis. In hoc quod dixi, in hoc quod proposui, tota
vestra suspendatur intentio; hinc vos nulla cogitatio
avertat: contra praesumptionem dicitur Judaeorum,
qui de justificationibus Legis sperabant sibi resurrectionem,
et crucifixerunt Christum qui primus resurrexit,
non membra resurrectura solos Judaeos habiturus,
sed omnes qui in eum credidissent, id est
omnes gentes. Inde coepit: <hi>Jubilate Deo.</hi> Qui? <hi>Omnis
terra.</hi> Non ergo sola Judaea. Videte, fratres, quemadmodum
commendetur universitas Ecclesiae toto
orbe diffusae; et non solum dolete Judaeos qui gratiam
istam Gentibus invidebant, sed plus haereticos plangite.
Si enim dolendi sunt qui collecti non sunt, quanto
amplius qui collecti divisi sunt? <hi>Jubilate Deo, omnis
terra.</hi> Quid est, <hi>Jubilate?</hi> In vocem erumpite gaudiorum,
si non potestis verborum. Non enim verbis jubilatur;
sed solus gaudentium sonitus redditur, quasi parturientis
et parientis cordis laetitiam in vocem rei conceptae,
quae verbis explicari non possit. <hi>Jubilate Deo,
omnis terra:</hi> nemo jubilet in parte. Nemo, inquam,
jubilet in parte: omnis terra jubilet, Catholica jubilet.
Catholica totum tenet: quicumque partem tenet,
et a toto praecisus est, ululare vult, non jubilare. <hi>Jubilate
Deo, omnis terra.</hi> </p>
        </div3>
<div3>
          <head>3.</head>
          <p>
 <hi>[vers. 2.] Psallite autem nomini ejus.</hi> Quid
dixit? Psallentibus vobis benedicatur nomen ejus.
Quid sit autem psallere, heri dixi, et credo meminisse
Charitatem Vestram. Psallere, est organum etiam
assumere quod psalterium dicitur, et pulsu atque
opere manuum vocibus concordare. Si ergo jubilatis
quod Deus audiat, psallite etiam quod homines et videant
et audiant; sed non nomini vestro. <hi>Cavete</hi> enim <hi>facere justitiam vestram coram hominibus, ut videamini
ab eis 
 <note>(Matth. VI, 1)</note>
          </hi>. Et propter cujus nomen, inquies,
psallam, ut non videantur ab hominibus opera
mea? Attendite alio loco: <hi>Luceant opera vestra coram
hominibus, ut videant bona facta vestra, et glorificent
Patrem vestrum qui in coelis est <note>(Id. V, 16)</note>
          </hi>. <hi>Videant
bona facta vestra, et glorificent,</hi> non vos, sed Deum.
Nam si propter vos glorificandos facitis opera bona,
respondetur quod ipse dixit de quibusdam talibus: <hi>Amen dico vobis; perceperunt mercedem suam.</hi> 
 Et iterum: <hi>Alioquin mercedem non habebitis apud Patrem
vestrum qui in coelis est 
 <note>(Id. VI, 2, 1)</note>
          </hi>. Ergo, inquies,
debeo abscondere opera mea, ne faciam <hi>coram hominibus?</hi> 
Non. Sed quid ait? <hi>Luceant opera vestra coram
hominibus.</hi> Anceps ergo remanebo: hac mihi dicis, <hi>Cavete facere justitiam vestram coram hominibus;</hi> 
 hac
mihi dicis, <hi>Luceant opera vestra bona coram hominibus;</hi> 
quid observabo? quid faciam? quid relinquam? Tam
non potest homo servire duobus dominis diversa jubentibus,
<pb n="0788"/>
quam nec uni diversa jubenti. Non, ait Dominus,
diversa jubeo. Finem attende, in finem canta;
quo fine facias, vide. Si ideo facis ut tu glorificeris,
hoc prohibui; si autem ideo ut Deus glorificetur,
hoc jussi. Psallite ergo, non nomini vestro, sed
nomini Domini Dei vestri. Vos psallite; ille laudetur:
vos bene vivite; ille glorificetur. Unde enim
habetis ipsum bene vivere? Si aeternum haberetis,
nunquam male vixissetis; si a vobis haberetis,
nunquam non bene vixissetis: <hi>Psallite autem nomini
ejus.</hi> </p>
        </div3>
<div3>
          <head>4.</head>
          <p>
 <hi>Date gloriam laudi ejus.</hi> Totam intentionem nostram
in laudem Dei mittit; nihil nobis relinquit unde
laudemur. Gloriemur inde magis, et gaudeamus;
illi inhaereamus, in illo laudemur. Audistis cum legeretur
Apostolus: <hi>Videte vocationem vestram, fratres;
quia non multi sapientes secundum carnem, non multi
potentes, non multi nobiles, sed stulta mundi elegit Deus
ut confundat sapientes; et infirma mundi elegit Deus ut
confundat fortia; et ignobilia mundi elegit Deus, et ea
quae non sunt, tanquam quae sunt, ut ea quae sunt evacuentur <note>(I Cor. I, 26-28)</note>
          </hi>.
Quid voluit dicere? quid voluit
ostendere? Descendit Dominus Deus noster Jesus
Christus reparare genus humanum, et dare gratiam
suam omnibus intelligentibus quia gratia illius est,
non merita eorum; et ne quaelibet persona gloriaretur
in carne, infirmos elegit. Nam inde non est electus
etiam ille Nathanael. Quid enim tibi videtur, ut publicanum
in telonio sedentem eligeret Matthaeum <note>(Matth.
IX, 9)</note>, et non eligeret Nathanael cui perhibuit testimonium
ipse Dominus, dicens: <hi>Ecce verus Israelita,
in quo dolus non est?</hi> Intelligitur ergo Nathanael iste
doctus fuisse in Lege. Non quia doctos non erat
electurus: sed si ipsos primo elegisset, doctrinae suae
merito se electos putarent; ita illorum scientia laudaretur,
et laus Christi gratiae minueretur. Perhibuit
testimonium tanquam bono fideli, in quo dolus non
erat; sed tamen eum non assumpsit inter illos discipulos,
quos primum idiotas elegit. Et unde intelligimus
quod ille peritus erat Legis? Quando audivit ab
uno ex eis qui secuti erant Dominum, dicente, <hi>Invenimus
Messiam, quod interpretatur Christus,</hi> quaesivit
unde; et dictum est, <hi>A Nazareth:</hi> et ille, <hi>A Nazareth
potest aliquid boni esse.</hi> Procul dubio, qui intellexit
quia a Nazareth potest aliquid boni esse, peritus
erat Legis, et bene Prophetas inspexerat. Novi esse
in illis verbis aliam pronuntiationem; sed a prudentioribus
non est approbata: ut quasi desperasse videretur
ille, cum audiens dixisset, <hi>A Nazareth potest
aliquid boni esse?</hi> id est, numquid potest? Sic pronuntiando
quasi desperaret. Sequitur autem ibi, <hi>Veni, et
vide <note>(Joan. I, 41-47)</note>
          </hi>. Haec verba, id est, <hi>Veni, et vide,</hi> 
utramque possunt pronuntiationem sequi. Si dicas,
quasi non credens, <hi>A Nazareth potest aliquid boni esse?</hi> 
respondetur, <hi>Veni, et vide</hi> quod non credis. Rursus si
<pb n="0789"/>
dicas confirmans, <hi>A Nazareth potest aliquid boni esse;</hi> 
respondetur, <hi>Veni, et vide</hi> quam vere sit bonum quod
nuntio a Nazareth; et quam recte credas, veni, et
experire. Hinc tamen existimatur doctus ille in Lege
fuisse, quia non est electus inter discipulos ab illo qui
stulta mundi prius elegit; cum tantum el perhibuerit
testimonium Dominus dicens: <hi>Ecce vere Israelita, in
quo dolus non est.</hi> Elegit ergo Dominus postea et oratores;
sed illi superbirent, si non prius eligeret piscatores:
elegit divites; sed dicerent merito divitiarum
suarum se electos esse, nisi primo elegisset pauperes:
elegit imperatores postea; sed melius est ut Romam
cum venerit imperator, deposito diademate, ploret ad
memoriam piscatoris, quam ut piscator ploret ad
memoriam imperatoris. <hi>Infirma</hi> enim <hi>mundi elegit
Deus, ut confundat fortia; et ignobilia mundi elegit, et
ea quae non sunt, tanquam quae sunt, ut ea quae sunt
evacuentur.</hi> Et quid sequitur? Conclusit Apostolus: <hi>Ut
non glorietur coram Deo omnis caro.</hi> Videte quemadmodum
nobis abstulit gloriam, ut daret gloriam:
abstulit nostram, ut daret suam; abstulit inanem, ut
daret plenam; abstulit nutantem, ut daret solidam.
Quanto ergo gloria nostra fortior et firmior, quia in
Deo est! Non ergo in te debes gloriari; prohibuit veritas:
sed quod ait Apostolus, hoc praecepit veritas, <hi>Qui gloriatur, in Domino glorietur 
 <note>(I Cor. I, 29, 31)</note>
          </hi>. <hi>Date</hi> 
ergo <hi>gloriam laudi ejus.</hi> Nolite imitari Judaeos, qui
quasi meritis suis volebant tribuere justificationes
suas, et invidebant Gentibus accedentibus ad gratiam
evangelicam, ut peccata omnia donarentur eis; quasi
illi non haberent quod sibi donaretur; jam, quasi boni
operarii, mercedem exspectantes. Et cum adhuc aegroti
essent, sanos se esse putabant, et inde periculosius
aegrotabant. Nam si vel mitius aegrotassent, non quasi
phrenetici medicum occidissent. <hi>Date gloriam laudi
ejus.</hi> </p>
        </div3>
<div3>
          <head>5.</head>
          <p>
 <hi>[vers. 3.] Dicite Deo: Quam timenda sunt opera
tua!</hi> Quare timenda, et non amanda? Audi aliam vocem
psalmi: <hi>Servite Domino in timore, et exsultate ei
cum tremore <note>(Psal. II, 11)</note>
          </hi>. Quid sibi hoc vult? Audi
vocem Apostoli: <hi>Cum timore,</hi> inquit, <hi>et tremore vestram
ipsorum salutem operamini.</hi> Quare, <hi>cum timore et tremore?</hi> 
Subjecit causam: <hi>Deus est enim qui operatur
in vobis, et velle, et operari, pro bona voluntate <note>(Philipp.
II, 12, 13)</note>
          </hi>. Si ergo Deus operatur in te, gratia Dei
bene operaris, non viribus tuis. Ergo si gaudes, et
time; ne forte quod datum est humili, auferatur superbo.
Nam, ut noveritis hoc esse factum de ipsa superbia
Judaeorum, quasi se ex operibus Legis justificantium,
et ideo cadentium, dicit alius psalmus: <hi>Hi
in curribus, et hi in equis,</hi> quasi in suis quibusdam
passibus et instrumentis ad erectionem suam; <hi>nos autem,</hi> 
inquit, <hi>in nomine Domini Dei nostri magnificabimur:
Hi in curribus, et hi in equis; nos autem in nomine
Domini Dei nostri magnificabimur.</hi> Vide quemadmodum
illi extollebantur in se; vide quemadmodum
isti gloriabantur in Deo. Propterea quid secutum
est? <hi>Illis obligati sunt pedes, et ceciderunt; nos autem
surreximus, et erecti sumus <note>(Psal. XIX, 8, 9)</note>
          </hi>. Audi
<pb n="0790"/>
ipsum Dominum nostrum hoc idem dicentem: <hi>Ego</hi> 
inquit, <hi>veni; ut qui non vident, videant; et qui vident,
caeci fiant.</hi> Vide in una parte bonitatem; in alia quasi
malitiam. Sed quid illo melius? quid misericordius?
quid justius? Quare ergo, <hi>qui non vident, videant?</hi> 
Propter benitatem. Quare, <hi>et qui vident, caeci fiant?</hi> 
Propter elationem. Et vere videbant, et facti sunt
caeci? Non videbant, sed videre sibi videbantur. Nam
ecce videte, fratres: cum dicerent ipsi Judaei, <hi>Num
sumus caeci? ait illis Dominus; Si caeci essetis, peccatum
non haberetis: modo autem quia dicitis, Videmus, peccatum
vestrum in vobis manet <note>(Joan. IX, 39-41)</note>
          </hi>. Ad
medicum venisti; videre te dicis? Cessabunt collyria;
semper caecus remanebis: confitere te caecum, ut illuminari
mercaris. Attende Judaeos; attende Gentes. <hi>Qui non vident, videant,</hi> 
 inquit: ideo <hi>veni, ut qui vident,
caeci fiant.</hi> Ipsum Dominum nostrum Jesum
Christum in carne videbant Judaei; Gentes non videbant:
ecce qui viderunt, crucifixerunt; qui non viderunt,
crediderunt. Ergo quid fecisti, o Christe,
adversus superbos? quid fecisti? Videmus, quia dignatus
es, et membra tua sumus; videmus: abscondisti
Deum; objecisti hominem. Quare hoc? <hi>Ut
caecitas ex parte Israel fieret, et plenitudo Gentium
intraret.</hi> Ad hoc abscondisti Deum, et hominem
aspectibus objecisti. Videbant, et non videbant: videbant
quod acceperas, et non videbant quod eras:
videbant formam servi, non videbant formam Dei <note>(Philipp. II, 6, 7)</note>;
formam servi, qua major est Pater <note>(Joan. XIV, 28)</note>;
non formam Dei, propter quam
modo audistis, <hi>Ego et Pater unum sumus <note>(Id. X, 30)</note>
          </hi>.
Tenuerunt quod videbant, cruxifixerunt quod videbant;
insultaverunt ei quem videbant, non agnoverunt
qui latebat. Audi Apostolum dicentem: <hi>Si enim
cognovissent, nunquam Dominum gloriae crucifixissent <note>(I Cor. II, 8)</note>
          </hi>.
Ergo Gentes quae vocatae estis, attendite
ramos praecisos propter severitatem; vos autem
insertos propter bonitatem, et participes factos pinguedinis
oleae, non altum sapientes; id est non superbientes. <hi>Non enim tu radicem portas,</hi> 
 ait; sed radix
te. Magis terreamini, quia videtis amputatos ramos
naturales. Judaei enim per Patriarchas venerunt; de
carne Abrahae nati sunt. Et quid ait Apostolus? <hi>Sed
dicis: Fracti sunt rami, ut ego inserar. Bene; propter infidelitatem
fracti sunt. Tu autem,</hi> inquit, <hi>fide stas; noli
altum sapere, sed time: si enim naturalibus ramis Deus
non pepercit, neque tibi parcet.</hi> Attende ergo ramos
fractos, et te insertum: noli extolli super ramos fractos;
sed magis dicito Deo, <hi>Quam metuenda sunt opera
tua!</hi> Fratres, si adversus Judaeos olim praecisos de
radice Patriarcharum extollere nos non debemus, sed
timere potius, et dicere Deo, <hi>Quam timenda sunt opera
tua!</hi> quanto minus non nos debemus extollere adversus
recentia vulnera praecisionum? Praecisi sunt ante
Judaei, insertae sunt Gentes; de ipsa insertione praecisi
sunt haeretici; sed neque contra illos nos extollere
debemus, ne forte praecidi mereatur, quem delectat
insultare praecisis. Fratres mei, qualiscumque
episcopi vox sonuit vobis, rogamus vos ut caveatis:
<pb n="0791"/>
quicumque in Ecclesia estis, nolite insultare eis qui
non sunt intus; sed orate potius ut et ipsi intus sint. <hi>Potens est enim Deus iterum inserere illos.</hi> 
 De ipsis Judaeis
dixit hoc Apostolus; et factum est in eis. Resurrexit
Dominus, et multi crediderunt: non intellexerunt
cum crucifigerent; tamen postea crediderunt in
eum, et donatum est eis tam magnum delictum. Fusus
Domini sanguis donatus est homicidis, ut non
dicam deicidis; quia <hi>si cognovissent, nunquam Dominum
gloriae crucifixissent.</hi> Modo homicidis donatus est
fusus sanguis innocentis; et ipsum sanguinem quem
per insaniam fuderunt, per gratiam biberunt. <hi>Dicite</hi> 
ergo <hi>Deo: Quam timenda sunt opera tua!</hi> Unde timenda? <hi>Quia caecitas ex parte Israel facta est, ut plenitudo Gentium
intraret 
 <note>(Rom. XI, 17-25)</note>
          </hi>. O Gentium plenitudo,
dic Deo, <hi>Quam timenda sunt opera tua!</hi> et sic gaude
ut contremiscas; noli extolli super ramos praecisos. <hi>Dicite Deo: Quam timenda sunt opera tua!</hi> </p>
        </div3>
<div3>
          <head>6.</head>
          <p>
 <hi>In multitudine potentiae tuae mentientur tibi inimici
tui.</hi> Ad hoc tibi, inquit, mentientur inimici tui,
ut multa sit potentia tua. Quid est hoc? Intentius audite.
Potentia Domini nostri Jesu Christi maxime apparuit
in resurrectione, unde psalmus iste titulum accepit.
Et resurgens apparuit discipulis suis. Non apparuit
inimicis suis, sed discipulis suis <note>(Act. X, 41)</note>. Crucifixus
apparuit omnibus; resurgens fidelibus: ut etiam
postea qui vellet crederet, et credenti resurrectio
promitteretur. Multi sancti multa miracula fecerunt;
nullus ipsorum mortuus resurrexit: quia et qui ab
eis resuscitati sunt, morituri resuscitati sunt. Intendat
Charitas Vestra. Commendans Dominus opera sua
dixit: <hi>Operibus credite, si mihi non vultis credere <note>(Joan.
X, 38)</note>
          </hi>. Et commendantur etiam praeterita opera Prophetarum;
et si non eadem, tamen multa eadem,
multa ejusdem potentiae. Ambulavit Dominus super
mare, jussit et Petrum <note>(Matth. XIV, 25, 29)</note>. Numquid
non ibi erat ipse Dominus, quando se divisit
mare, ut Moyses cum populo Israel transiret <note>(Exod.
XIV, 21)</note>? Idem Dominus illa faciebat. Qui fecit ista
per carnem suam, ipse illa faciebat per carnem servorum
suorum. Illud tamen per servos suos non fecit
(nam ipse omnia faciebat), ut aliquis ipsorum mortuus
esset, et resurgeret in vitam aeternam. Quia ergo
possent dicere Judaei, cum miracula faceret Dominus,
Fecit haec et Moyses, fecit Elias, fecit Elisaeus: possent
sibi ista dicere, quia et illi mortuos resuscitaverunt,
et multa miracula fecerunt: propterea cum ab
illo signum peteretur; proprium signum commendans
quod in se solo futurum erat, ait: <hi>Generatio ista
prava et amaricans signum quaerit; et signum non dabitur
ei, nisi signum Jonae prophetae. Sicut enim fuit
Jonas in ventre ceti tribus diebus, et tribus noctibus; sic
erit et filius hominis in corde terrae tribus diebus, et tribus
noctibus <note>(Matth. XII, 39, 40)</note>
          </hi>. Quomodo fuit Jonas
in ventre ceti? Nonne ut postea vivus evomeretur?
Hoc fuit infernus Domino, quod Jonae cetus. Hoc
signum proprium commendavit; hoc est potentissimum.
<pb n="0792"/>
Potentius est revixisse mortuum, quam non
fuisse mortuum. Magnitudo potentiae Domini secundum
quod homo factus est, in virtute resurrectionis
apparet. Hanc commendat Apostolus, cum dicit: <hi>Non
habens meam justitiam quae ex Lege est; sed eam quae
est per fidem Christi, quae est ex Deo justitia in fide,
ad cognoscendum eum, et virtutem resurrectionis ejus <note>(Philipp. III, 9, 10)</note>
          </hi>.
Sic commandatur et alio loco: <hi>Et si crucifixus est ex infirmitate, sed vivit in virtute Dei <note>(II Cor. XIII, 4)</note>
          </hi>.
Cum ergo ista magna potentia Domini
in resurrectione intelligatur, unde titulum psalmus
iste accepit; quid sibi vult, <hi>In multitudine potentiae
tuae mentientur tibi inimici tui,</hi> nisi ut sic intelligas:
Ideo tibi mentientur inimici tui ut crucifigaris;
ideo crucifigeris ut resurgas? Mendacium ergo illorum
ad commendandam multam potentiam tuam valebit.
Quare solent inimici mentiri? Ut potentiam cujusque
minuant de quo mentiuntur. Tibi, inquit, contra accidit.
Nam minus appareret potentia tua, si tibi illi non
mentirentur.</p>
        </div3>
<div3>
          <head>7.</head>
          <p>
 Attendite et ipsum mendacium falsorum testium
in Evangelio, et videte quia de resurrectione est.
Cum enim Domino dictum esset, <hi>Quod signum ostendis
nobis, quia ista facis?</hi> excepto eo quod dixerat de
Jona, per aliam similitudinem hoc ipsum item dixit, ut
noveritis hoc proprium signum maxime commendatum: <hi>Solvite templum,</hi> 
 inquit, <hi>hoc; et in tribus diebus
excitabo illud. Et illi dixerunt: Quadraginta et sex annis
aedificatum est templum hoc; et tu in triduo excitabis
illud?</hi> Et evangelista, quid illud esset exponens: <hi>Hoc autem,</hi> 
 inquit, <hi>dicebat Jesus de templo corporis
sui <note>(Joan. II, 18-21)</note>
          </hi>. Ecce hanc potentiam suam
hominibus se demonstraturum dicebat, unde similitudinem
de templo dederat, propter carnem suam
quae erat templum latentis intus divinitatis. Unde Judaei
templum foris videbant; numen intus habitans
non videbant. Ex istis verbis Domini concinnaverunt
falsi testes mendacium, quod contra eum dicerent,
ex his ipsis ubi commendavit resurrectionem suam
futuram, loquens de templo. Dixerunt enim falsi
testes adversus eum, cum quaereretur ab eis quid illum
audissent dixisse: <hi>Audivimus eum dicentem,
Solvam templum hoc, et post triduum resuscitabo illud <note>(Matth. XXVI, 61)</note>
          </hi>.
 <hi>Post triduum resuscitabo,</hi> audierant: <hi>Solvam,</hi> 
 non audierant; sed audierant, <hi>Solvite.</hi> 
Unum verbum mutaverunt, et paucas litteras,
ut falsum testimonium molirentur. Sed cui mutas verbum,
o humana vanitas, o humana infirmitas? Verbo
incommutabili verbum mutas! Mutas tu tuum
verbum; numquid mutas Dei Verbum? Unde alio
loco dicitur: <hi>Et mentita est iniquitas sibi <note>(Psal. XXVI,
12)</note>
          </hi>. Quare ergo tibi mentiti sunt inimici tui, o Domine,
cui jubilat omnis terra? <hi>In multitudine potentiae
tuae mentientur tibi inimici tui.</hi> Dicent, <hi>Solvam;</hi> 
cum tu dixeris, <hi>Solvite.</hi> Quare te dixerunt dixisse, <hi>Solvam;</hi> 
 et non dixerunt quod tu dixisti, <hi>Solvite?</hi> 
<pb n="0793"/>
Ut quasi ipsi se a crimine soluti templi defenderent
sine causa. Christus enim, quia voluit, mortuus est:
et tamen vos occidistis. Ecce concedimus vobis, o
mendaces; ipse solvit templum. Dictum est enim ab
Apostolo: <hi>Qui me dilexit et tradidit semetipsum pro
me <note>(Gal. II, 20)</note>
          </hi>. Dictum est de Patre: <hi>Qui proprio
Filio suo non pepercit; sed pro nobis omnibus tradidit
illum <note>(Rom. VIII, 32)</note>
          </hi>. Si ergo Pater Filium tradidit,
et Filius semetipsum tradidit; Judas quid fecit? Pater
tradendo Filium ad mortem pro nobis, bene fecit:
Christus tradendo seipsum pro nobis, fecit bene:
tradendo Judas magistrum pro avaritia sua, fecit
male. Non enim quod nobis praestitum est de passione
Christi, malitiae Judae deputabitur: habebit ille
mercedem malitiae; Christus laudem gratiae. Prorsus
ipse solverit templum; ipse solverit qui dixit: <hi>Potestatem
habeo ponendi animam meam; et potestatem habeo
iterum sumendi eam: nemo tollit eam a me; sed
ego ipse pono eam a me, et iterum sumo eam <note>(Joan. X,
18)</note>
          </hi>. Ipse solverit templum gratia sua, malitia vestra. <hi>In multitudine potentiae tuae mentientur tibi inimici
tui.</hi> 
 Ecce mentiuntur, ecce creditur eis, ecce opprimeris,
ecce crucifigeris, ecce insultatur tibi, ecce
caput agitatur: <hi>Si Filius Dei est, descendat de cruce <note>(Matth. XXVII, 40)</note>
          </hi>.
Ecce quando vis animam ponis,
et lancea latus percuteris <note>(Joan. XIX, 34)</note>, et Sacramenta
de latere tuo defluunt; deponeris de ligno,
involveris linteaminibus, poneris in sepulcro, adduntur
custodes ne tollant te discipuli tui; venit hora
resurrectionis tuae, terra concutitur, monumenta
scinduntur, resurgis occultus, appares manifestus.
Ubi sunt ergo illi mendaces? ubi est falsum testimonium
malevolentiae? Nonne in multitudine potentiae
tuae mentiti sunt tibi inimici tui?</p>
        </div3>
<div3>
          <head>8.</head>
          <p>
 Da et illos sepulcri custodes; referant quid viderint:
accipiant pecuniam, et ipsi mentiantur; dicant
etiam ipsi moniti perversi a perversis, dicant a
Judaeis corrupti, qui in Christo noluerunt esse integri;
dicant, mentiantur etiam ipsi. Quid dicturi sunt?
Dicite; videamus: mentiemini et vos in multitudine
potentiae Domini. Quid dicturi estis? <hi>Cum dormiremus
nos, venerunt discipuli ejus, et abstulerunt eum de monumento <note>(Matth. XXVIII, 13)</note>
          </hi>.
O vere stultitia dormiens!
Aut vigilabas; et prohibere debuisti: aut
dormiebas; et quid sit gestum nescisti. Accesserunt
et ipsi mendacio inimicorum: auctus est numerus
mentientium, ut augeretur merces credentium; quia <hi>in multitudine potentiae tuae mentientur tibi inimici tui.</hi> 
Ergo mentiti sunt; in multitudine potentiae tuae
mentiti sunt: apparuisti contra mendaces veracibus
et apparuisti eis veracibus quos tu veraces fecisti.</p>
        </div3>
<div3>
          <head>9.</head>
          <p>
 <hi>[vers. 4.]</hi> Remaneant Judaei in mendaciis suis:
tibi, quia in multitudine potentiae tuae mentiti sunt,
fiat quod sequitur: <hi>Omnis terra adoret te, et psallat
tibi; psallat nomini tuo, Altissime.</hi> Paulo ante humillime;
modo <hi>Altissime:</hi> humillime inter manus mentientium
inimicorum; <hi>Altissime</hi> super verticem laudantium
<pb n="0794"/>
Angelorum. <hi>Omnis terra adoret te, et psallat
tibi; psallat nomini tuo, Altissime.</hi> </p>
        </div3>
<div3>
          <head>10.</head>
          <p>
 <hi>[vers. 5.] Venite, et videte opera Domini.</hi> O
Gentes, o ultimae nationes, relinquite Judaeos mentientes,
venite confitentes. <hi>Venite, et videte opera
Domini: terribilis in consiliis super filios hominum.</hi> 
Filius hominis quidem et ipse dictus est, et vere
filius hominis factus est: verus Filius Dei in forma
Dei; verus filius hominis in forma servi <note>(Philipp. II,
6)</note>: sed nolite formam istam servi ex aliorum similium
conditione pensare; <hi>terribilis</hi> est <hi>in consiliis
super filios hominum.</hi> Machinati sunt filii hominum
consilium ad crucifigendum Christum; crucifixus excaecavit
crucifigentes. Quid ergo fecistis, filii hominum,
machinando acuta consilia adversus Dominum
vestrum, in quo latebat majestas, et apparebat
infirmitas? Vos machinati estis consilia perdendi,
ille excaecandi et salvandi; excaecandi superbos,
salvandi humiles: ad hoc autem superbos ipsos excaecandi,
ut caecati humiliarentur, humiliati confiterentur,
confessi illuminarentur. <hi>Terribilis in consiliis
super filios hominum.</hi> Vere terribilis! Ecce caecitas
ex parte Israel facta est: ecce Judaei ex quibus natus
est Christus, foris sunt: ecce Gentes quae contra
Judaeam erant, in Christo intus sunt <note>(Rom. XI, 25)</note>. <hi>Terribilis in consiliis super filios hominum.</hi> </p>
        </div3>
<div3>
          <head>11.</head>
          <p>
 <hi>[vers. 6.]</hi> Propterea quid fecit terrore consilii
sui? Convertit mare in aridam. Hoc enim sequitur: <hi>Qui convertit mare in aridam.</hi> 
 Mare erat mundus;
amarus salsitate, turbulentus tempestate, saeviens
fluctibus persecutionum, mare erat: certe in aridam
conversum est mare; modo sitit aquam dulcem mundus,
qui salsa plenus erat. Quis hoc fecit? <hi>Qui convertit
mare in aridam.</hi> Jam anima Gentium omnium
quid dicit? <hi>Anima mea velut terra sine aqua tibi <note>(Psal.
CXLII, 6)</note>
          </hi>. <hi>Qui convertit mare in aridam. In flumine
pertransibunt pede.</hi> Illi ipsi qui conversi sunt in aridam,
cum essent antea mare, <hi>in flumine pede pertransibunt.</hi> 
Quid est flumen? Flumen est omnis mortalitas
saeculi. Videte flumen: alia veniunt et transeunt,
alia transitura succedunt. Nonne sic fit in
aqua fluminis, quae de terra nascitur, et manat?
Omnis qui natus est, cedat oportet nascituro: et
omnis iste ordo rerum labentium, fluvius quidam
est. In istum fluvium non se mittat cupida anima,
non se mittat; stet. Et quomodo transibit delectationes
rerum periturarum? Credat in Christum, et transibit
pede: transit illo duce, pede transit. Quid est,
pede transire? Facile transire. Non quaerit equum ut
transeat; non erigitur superbia ad transeundum flumen:
humilis transit, et tutius transit. <hi>In flumine
pertransibunt pede.</hi> </p>
        </div3>
<div3>
          <head>12.</head>
          <p>
 <hi>Ibi jucundabimur in ipso</hi>. O Judaei, de vestris
operibus gloriamini: ponite superbiam gloriandi de
vobis; sumite gratiam jucundandi in Christo. Ibi
enim jucundabimur: sed non in nobis: <hi>ibi jucundabimur
<pb n="0795"/>
in ipso.</hi> Quando jucundabimur? Cum flumen
transierimus pede, Vita aeterna promittitur, resurrectio
promittitur; ibi caro nostra jam non erit flumen:
flumen enim modo est, quando mortalitas est.
Videte si stat aliqua aetas. Pueri crescere volunt;
et nesciunt spatium vitae suae annis succedentibus
minui. Non enim adduntur anni, sed subtrahuntur
crescentibus: sicut aqua fluminis prorsus accedit,
sed a fonte recedit. Et volunt crescere pueri, ut careant
dominatu majorum; ecce crescunt, agitur cito,
perveniunt ad juventutem: qui excesserunt pueritiam,
si possunt teneant juventutem; transit et ipsa.
Senectus succedit; vel senectus aeterna sit: morte
aufertur. Ergo fluvius est carnis nascentis. Hunc fluvium
mortalitatis, ne mortalium rerum concupiscentia
subvertat et rapiat, facile transit qui humiliter,
id est, pede transit, duce illo qui prior transiit,
qui de torrente in via usque ad mortem bibit, propterea
exaltavit caput <note>(Psal. CIX, 7)</note>. Transeuntes
ergo pede fluvium istum, id est facile transeuntes
mortalitatem istam fluentem, <hi>ibi jucundabimur in
ipso.</hi> Modo autem in quo, nisi vel in ipso, vel in spe
ipsius? Etsi enim jucundamur modo, in spe jucundamur;
tunc autem in ipso jucundabimur. Et modo
in ipso, sed per spem; tunc autem facie ad faciem <note>(I Cor. XIII, 12)</note>.</p>
        </div3>
<div3>
          <head>13.</head>
          <p>
 <hi>[vers. 7.] Ibi jucundabimur in ipso.</hi> In quo? <hi>Qui
dominatur in virtute sua in aeternum.</hi> Nam nos quam
virtutem habemus? et num quid aeternam? Si aeterna
esset virtus nostra, non lapsi essemus, non cecidissemus
in peccatum, non meruissemus mortalitatem
poenalem. Ille voluntate suscepit, quo nos meritum
nostrum dejecit, <hi>Qui dominatur in virtute sua in aeternum.</hi> 
Ejus participes efficiamur, in cujus virtute nos
erimus fortes; ille autem in sua. Nos illuminati; ille
lumen illuminans: nos aversi ab illo, contenebramur;
ille averti a se non potest. Calore ipsius accendimur;
unde recedentes frigueramus, accedentes rursum
accendimur. Ergo dicamus ei ut custodiat nos in
virtute sua, quia in ipso jucundabimur <hi>qui dominatur
in virtute sua in aeternum.</hi> </p>
        </div3>
<div3>
          <head>14.</head>
          <p>
 Sed non hoc solis Judaeis praestat credentibus,
Quia multum se extulerunt Judaei de virtute sua
praesumentes, postea cognoverunt in cujus virtute
fuerunt salubriter fortes, et quidam eorum crediderunt:
sed non sufficit Christo; multum est quod
dedit, magnum pretium dedit, non pro solis Judaeis
debuit valere quod dedit. <hi>Oculi ejus super Gentes respiciunt.</hi> 
Ergo, <hi>Oculi ejus super Gentes respiciunt.</hi> Et
quid facimus? Murmurabunt Judaei; dicturi sunt Judaei:
Quod nobis, hoc et illis; nobis Evangelium, illis
Evangelium; nobis gratiam resurrectionis, et illis
gratiam resurrectionis: nihil nobis prodest quod nos
Legem accepimus. et in justificationibus Legis viximus,
et tenuimus praecepta patrum: nihil valebit hoc;
illis quod nobis! Non litigent, non contendant. <hi>Qui
<pb n="0796"/>
amaricant, non exaltentur in semetipsis.</hi> O caro misera
et tabescens, nonne peccatrix es? Quid clamat lingua
tua? Attendatur conscientia. Omnes enim peccaverunt,
et egent gloria Dei <note>(Rom. III, 23)</note>. Agnosce
te, infirmitas humana. Accepisti Legem, ut et praevaricatrix
Legis esses; non enim tenuisti et implesti
quod accepisti. Accessit tibi ex Lege, non justificatio
quam Lex jubet, sed praevaricatio quam tu fecisti.
Si ergo abundavit peccatum, quid invides superabundanti
gratiae <note>(Id. V, 20)</note>? Noli amaricare, quia <hi>qui amaricant, non exaltentur.</hi> 
 Quasi maledixisse videtur, <hi>Qui amaricant, non exaltentur:</hi> 
 imo exaltentur,
sed non <hi>in seipsis.</hi> Humilientur in seipsis; exaltentur
in Christo. Qui enim se humiliat, exaltabitur;
et qui se exaltat, humiliabitur <note>(Matth. XXIII, 12)</note>. <hi>Qui
amaricant, non exaltentur in semetipsis.</hi> </p>
        </div3>
<div3>
          <head>15.</head>
          <p>
 <hi>[vers. 8, 9.] Benedicite, Gentes, Deum nostrum.</hi> 
Ecce repulsi sunt qui amaricant; reddita est illis ratio:
aliqui conversi sunt, aliqui superbi remanserunt.
Non vos terreant qui gratiam evangelicam invident
Gentibus; jam venit semen Abrahae, in quo benedicuntur
omnes Gentes <note>(Gen. XII, 3)</note>. Benedicite eum
in quo benedicimini; <hi>Benedicite, Gentes, Deum nostrum:
et audite vocem laudis ejus.</hi> Ne vos ipsos laudetis;
sed ipsum laudetis. Quae est vox laudis ejus?
Quia gratia ipsius sumus, quidquid boni sumus. <hi>Qui
posuit animam meam in vitam</hi>. Ecce vox laudis ejus: <hi>Qui posuit animam meam in vitam.</hi> 
 Ergo in morte erat;
in morte erat in te. Inde est quod non debuistis
exaltari in vobis ipsis. Ecce in morte erat in te: ubi
erit in vita, nisi in illo qui dixit, <hi>Ego sum via, veritas,
et vita <note>(Joan. XIV, 6)</note>
          </hi>? Quomodo quibusdam credentibus
ait Apostolus: <hi>Fuistis aliquando tenebrae; nunc
autem lux in Domino <note>(Ephes. V, 8)</note>
          </hi>. Tenebrae ergo in
vobis; lux in Domino: sic mors in vobis; vita in Domino. <hi>Qui posuit animam meam in vitam.</hi> 
 Ecce posuit
animam nostram in vitam, quia credimus in eum; in
vitam posuit animam nostram: sed quid deinde
opus est, nisi ut perseveremus usque in finem? Et
hoc quis dabit, nisi de quo consequenter dictum est, <hi>Et non dedit in motum pedes meos?</hi> 
 Ipse posuit animam
in vitam, ipse regit pedes, ne nutent, ne moveantur,
et dentur in motum; ipse nos facit vivere,
ipse perseverare usque in finem, ut in aeternum vivamus. <hi>Et non dedit in motum pedes meos.</hi> </p>
        </div3>
<div3>
          <head>16.</head>
          <p>
 <hi>[vers. 10-12.]</hi> Quare hoc dixisti, <hi>Et non dedit in
motum pedes meos?</hi> Quid enim passus es, aut quid
pati potuisti, ut moverentur pedes tui? Quid? audi
quae sequantur. Quare dixi, <hi>non dedit in motum pedes
meos?</hi> Quia multa passi sumus, de quibus moverentur
de via pedes nostri, nisi ipse regeret, et eos in motum
non daret. Quae sunt ista? <hi>Quoniam probasti nos
Deus; ignisti nos, sicut ignitur argentum.</hi> Non ignisti
sicut fenum, sed sicut argentum: adhibendo nobis
ignem, non in cinerem convertisti, sed sordes abluisti. <hi>Ignisti nos, sicut ignitur argentum.</hi> 
 Et vide quomodo
<pb n="0797"/>
saevit Deus in illos, quorum animam posuit in vitam. <hi>Induxisti nos in muscipulam:</hi> 
 non ut capti moreremur,
sed unde liberati experiremur. <hi>Posuisti tribulationes
in dorso nostro.</hi> Erecti enim male, superbi eramus:
male erecti curvati sumus, ut curvati bene erigeremur. <hi>Posuisti tribulationes in dorso nostro: imposuisti
homines super capita nostra.</hi> 
 Haec omnia passa est Ecclesia
variis et diversis persecutionibus; passa est
hoc singillatim, etiam modo patitur. Non enim quisquam
est, qui se in hac vita ab his tentationibus possit
dicere immunem. Ergo imponuntur et homines
super capita nostra: toleramus quos nolumus, patimur
superiores aliquando quos novimus pejores.
Peccata autem si desint, bene superior est homo;
quanto autem plura adsunt, tanto est inferior. Et bonum
est ut consideremus nos peccatores esse, et sic
toleremus impositos super capita nostra; ut et nos
Deo confiteamur quia digne patimur. Quid enim indigne
pateris quod facit qui justus est? <hi>Posuisti tribulationes
in dorso nostro: imposuisti homines super
capita nostra.</hi> Saevire videtur Deus, cum ista facit: ne
metuas; quoniam Pater est, nunquam sic saevit ut
perdat. Quando male vivis, si parcit, plus irascitur.
Omnino istae tribulationes flagella sunt corrigentis,
ne sit sententia punientis. <hi>Posuisti tribulationes in
dorso nostro: imposuisti homines super capita nostra.</hi> </p>
        </div3>
<div3>
          <head>17.</head>
          <p>
 <hi>Transivimus per ignem et aquam.</hi> Ignis et aqua,
utrumque periculosum est in hac vita. Certe videtur
aqua ignem exstinguere, et ignis videtur aquam siccare.
Ita et ipsae tentationes sunt, quibus abundat haec
vita. Ignis urit, aqua corrumpit: utrumque metuendum;
et ustio tribulationis, et aqua corruptionis.
Quando sunt res angustae, et aliqua quae infelicitas dicitur
in hoc mundo, quasi ignis est: quando sunt res
prosperae, et abundantia saeculi circumfluit, quasi
aqua est. Vide ne te ignis exurat, ne aqua corrumpat.
Firmus esto adversus ignem; coqui te oportet:
tanquam vas fictum mitteris in caminum ignis, ut
firmetur quod formatum est. Vas ergo jam igne firmatum
aquam non timet; vas autem si solidatum
igne non fuerit, tanquam lutum aqua solvetur. Noli
festinare ad aquam; per ignem transi ad aquam, ut
transeas et aquam. Propterea et in Sacramentis, et
in catechizando, et in exorcizando, adhibetur prius
ignis. Nam unde plerumque immundi spiritus clamant,
Ardeo, si ille ignis non est? Post ignem autem
exorcismi venitur ad Baptismum; ut ab igne ad
aquam, ab aqua in refrigerium. Quod autem in Sacramentis,
hoc in tentationibus hujus saeculi: angustia
timoris accedit prima, vice ignis; postea ablato
timore, metuendum est ne felicitas mundana corrumpat.
Cum autem te ignis crepare non fecerit, et
in aquam non merseris, sed enataveris; per disciplinam
transis ad requiem, et transiens per ignem et
aquam educeris in refrigerium. Quarum enim rerum
signa sunt in Sacramenti, ipsae res sunt in illa perfectione
vitae aeternae. Jam cum transierimus ad illud
<pb n="0798"/>
refrigerium, fratres charissimi, nullum ibi timebimus
inimicum, nullum tentatorem, nullum invidum,
nullum ignem, nullam aquam; perpetuum ibi refrigerium
erit. Refrigerium propter quietem dicitur.
Nam si dicas, Calor est, verum est: si dicas, Refrigerium,
verum est. Si enim refrigerium male accipias,
quasi torpescimus ibi. Non autem torpescimus ibi,
sed requiescimus: nec quia calor dicitur, aestuabimus
ibi, sed fervebimus spiritu. Attende ipsum calorem
in alio psalmo: <hi>Nec est qui se abscondat a calore ejus <note>(Psal. XVIII, 7)</note>
          </hi>.
Quid dicit et Apostolus? <hi>Spiritu ferventes <note>(Rom. XII, 11)</note>
          </hi>.
Ergo, <hi>Transivimus per ignem et
aquam: Et eduxisti nos in refrigerium.</hi> </p>
        </div3>
<div3>
          <head>18.</head>
          <p>
 <hi>[vers. 13.]</hi> Attende quia non tantum de refrigerio,
sed nec de ipso igne optabili tacuit: <hi>Introibo
in domum tuam in holocaustis.</hi> Quid est holocaustum?
Totum incensum, sed igne divino. Holocaustum enim
dicitur sacrificium, cum totum accenditur. Aliae sunt
partes sacrificiorum; aliud holocaustum: quando totum
ardet, et totum consumitur igne divino, holocaustum
dicitur; quando pars, sacrificium. Omne quidem
holocaustum sacrificium; sed non omne sacrificium
holocaustum. Holocausta ergo promittit; corpus
Christi loquitur, unitas Christi loquitur: <hi>Introibo in
domum tuam in holocaustis.</hi> Totum meum consumat
ignis tuus; nihil mei remaneat mihi, totum sit tibi.
Hoc autem erit in resurrectione justorum, <hi>quando
et corruptibile hoc induetur incorruptione, et mortale
hoc induetur immortalitate; tunc fiet quod scriptum est:
Absorpta est mors in victoriam <note>(I Cor. XV, 54)</note>
          </hi>. Victoria
quasi ignis divinus est: cum absorbet et mortem
nostram, holocaustum est. Non remanet mortale aliquid
in carne, non remanet aliquid culpabile in spiritu;
totum ex mortali vita consumetur, ut in aeterna
vita consummetur: erunt ergo illa holocausta.</p>
        </div3>
<div3>
          <head>19.</head>
          <p>
 <hi>[vers. 14.]</hi> Et quid erit, <hi>in holocaustis? Reddam
tibi vota mea, quae distinxerunt labia mea.</hi> Quae est
distinctio in votis? Haec est distinctio, ut te accuses,
illum laudes; te intelligas creaturam, illum creatorem;
te tenebras, illum illuminatorem, cui dicas: <hi>Tu illuminabis lucernam meam, Domine; Deus meus,
illuminabis tenebras meas 
 <note>(Psal. XVII, 29)</note>
          </hi>. Nam
quando dixeris, o anima, quia ex te tibi lucet, non
distingues. Si non distingues, non reddes vota distincta.
Redde vota distincta; confitere te mutabilem, illum
incommutabilem: confitere te sine illo nihil esse,
ipsum autem sine te perfectum esse; te indigere illo,
illum autem tui non indigere. Clama ad illum: <hi>Dixi
Domino, Deus meus es tu, quoniam bonorum meorum
non indiges <note>(Psal. XV, 2)</note>
          </hi>. Jam eo quod te in holocaustum
assumit Deus, non ille crescit, non ille augetur,
non ille ditior, non ille instructior fit: tibi est melius
quidquid de te pro te facit; non ei qui facit. Haec
si discernas, reddis vota Deo tuo, quae distinxerunt
labia tua. <hi>Reddam tibi vota mea, quae distinxerunt
labia mea.</hi> 
<pb n="0799"/>
</p>
        </div3>
<div3>
          <head>20. </head>
          <p>
 <hi>[vers. 15.] Et locutum est os meum in tribulatione
mea.</hi> Quam dulcis est saepe tribulatio! quam
necessaria! Quid ibi locutum est os ipsius in tribulatione
sua? <hi>Holocausta medullata offeram tibi.</hi> Quid est, <hi>medullata?</hi> 
 Intus teneam charitatem tuam; non erit
in superficie, in medullis meis erit quod diligo te.
Nihil enim interius medullis nostris: interiora ossa
sunt carne, medullae interiores sunt ipsis ossibus.
Quisquis ergo in superficie colit Deum, magis placere
vult hominibus; aliud autem intus sentiens, non
offert holocausta medullarum: cujus autem medullam
inspicit, ipsum totum accipit. <hi>Holocausta medullata
offeram tibi, cum incenso et arietibus.</hi> Arietes duces
Ecclesiae: totum corpus Christi loquitur; hoc est quod
offert Deo. Incensum quid est? Oratio. <hi>Cum incenso
et arietibus?</hi> Maxime enim arietes orant pro gregibus. <hi>Offeram tibi boves cum hircis.</hi> 
 Boves invenimus triturantes,
et ipsi offeruntur Deo. Apostolus de annuntiatoribus
Evangelii dixit intelligendum quod scriptum
est: <hi>Bovi trituranti os non infrenabis. Numquid de bobus
pertinet ad Deum <note>(I Cor. IX, 9)</note>
          </hi>? Ergo magni illi
arietes, magni boves. Quid reliqui, qui forte conscii
sunt aliquorum peccatorum; qui forte in ipso itinere
lapsi sunt, et sauciati per poenitentiam sanantur?
Numquid et ipsi remanebunt, et ad holocausta non
pertinebunt? Ne ipsi timeant, addidit et hircos: <hi>Holocausta,</hi> 
inquit, <hi>medullata offeram tibi, cum incenso et
arietibus: offeram tibi boves cum hircis.</hi> Adjunctione
ipsa salvantur hirci: per se non possunt; adjuncti
bobus accipiuntur. Fecerunt enim amicos de mammona
iniquitatis, ut ipsi recipiant eos in aeterna
tabernacula <note>(Luc. XVI, 9)</note>. Ergo isti hirci non
erunt a sinistris, quia fecerunt sibi amicos de mammona
iniquitatis. Qui autem hirci ad sinistram? Quibus
dicetur, <hi>Esurivi, et non dedistis mihi manducare <note>(Matth. XV, 42)</note>
          </hi>:
non qui peccata sua eleemosynis
redemerunt.</p>
        </div3>
<div3>
          <head>21.</head>
          <p>
 <hi>[vers. 16, 17.] Venite, audite, et narrabo,
omnes qui timetis Deum.</hi> Veniamus, audiamus quid
narraturus est. <hi>Venite, audite, et narrabo.</hi> Sed qui, <hi>Venite et audite? Omnes qui timetis Deum.</hi> 
 Si Deum
non timetis, non narrabo. Non est quibus narretur,
ubi Dei timor non est. Dei timor aperiat aures, ut sit
quod intret, et qua intret quod narraturus sum. Sed quid
est narraturus? <hi>Quanta fecit animae meae.</hi> Ecce narrare
vult; sed quid est narraturus? An forte quantum pateat
terra, quantum distendatur coelum, et quot sint sidera,
et quae sint vices solis et lunae? Ista creatura
peragit ordinem suum: qui multum eam curiose quaesierunt,
ejus creatorem ignoraverunt <note>(Sap. XIII, 9)</note>.
Illud audite, illud accipite, o <hi>qui timetis Deum,
quanta fecit animae meae:</hi> si vultis, et vestrae. <hi>Quanta
fecit animae meae. Ad ipsum ore meo clamavi.</hi> Et hoc
ipsum factum dicit animae suae: ut ad ipsum ore suo
clamaret, factum esse dicit animae suae. Ecce, fratres,
Gentes eramus, etsi non in nobis, in parentibus nostris.
<pb n="0800"/>
Et quid dicit Apostolus? <hi>Scitis, quando Gentes
eratis, ad simulacra sine voce quomodo ascendebatis inducti <note>(I Cor. XII, 2)</note>
          </hi>.
Dicat nunc Ecclesia, <hi>Quanta fecit
animae meae. Ad ipsum ore meo clamavi.</hi> Homo ad lapidem
clamabam, ad lignum surdum clamabam, simulacris
surdis mutis loquebar: jam imago Dei conversa
est ad Creatorem suum. Qui dicebam <hi>ligno, Pater
meus es tu; et lapidi, Tu me genuisti <note>(Jerem. II, 27)</note>
          </hi>;
modo dico, <hi>Pater noster, qui es in coelis <note>(Matth. VI, 9)</note>
          </hi>. <hi>Ad ipsum ore meo clamavi. Ore meo</hi> 
 jam. non ore
alieno. Quando clamabam ad lapides in vana conversatione
paternae traditionis <note>(I Petr. I, 18)</note>, ore alieno
clamabam: quando clamavi ad Dominum, quod ipse
donavit, quod ipse inspiravit, <hi>ad ipsum ore meo clamavi,
et exaltavi sub lingua mea.</hi> Quid est, <hi>clamavi ore
meo, et exaltavi sub lingua mea.</hi> Ipsum publice praedicavi,
ipsum in secreto confessus sum. Parum est
Deum exaltare lingua; sed et sub lingua, ut quod
certus loqueris, hoc tacitus cogites. <hi>Ad ipsum ore meo
clamavi, et exaltavi sub lingua mea.</hi> Vide quam in secreto
vult esse integer qui offert holocausta medullata.
Hoc agite, fratres, hoc imitamini, ut dicatis, <hi>Venite, audite quanta fecit animae meae.</hi> 
 Omnia enim
quae enarrat, ipsius gratia fiunt in anima nostra.
Videte alia quae dicat.</p>
        </div3>
<div3>
          <head>22.</head>
          <p>
 <hi>[vers. 18.] Iniquitatem si conspexi in corde meo,
non exaudiat Dominus.</hi> Considerate modo fratres,
quam facile, quam quotidie homines erubescentes in
hominibus iniquitates accusant: Male fecit, perdite
fecit, sceleratus homo est: hoc forte propter homines
dicit. Vide si non in corde tuo conspicis iniquitatem;
ne forte quod reprehendis in altero, cogites
facere, et ideo in illum clames, non quia fecit, sed
quia inventus est. Redi ad te; intus esto tibi judex.
Ecce in cubiculo tuo abscondito, in ipsa vena intima
cordis, ubi tu solus es, et ille qui videt, illic tibi displiceat
iniquitas, ut placeas Deo. Noli illam respicere,
id est, noli illam diligere; sed potius despice,
id est, contemne, et avertere ab ea. Quidquid laetum
promiserit, ut illiciat ad peccandum; quidquid triste
minata fuerit, ut impellat ad malefaciendum, totum
nihil est, totum transit; despici dignum est, ut calcetur;
non conspici, ut acceptetur. [Suggerit enim
aliquando per cogitationes, vel per verba colloquentium
malorum. Corrumpunt enim mores bonos, colloquia
mala: tu noli ea respicere <note>(I Cor. XV, 33)</note>. Sed
parum est in vultu, parum est in lingua: in corde
noli respicere, id est, noli diligere, noli acceptare.
Nam respectum pro dilectione poni quotidianum est:
primo quia de Deo dicimus, Respexit me. Quid est
Respexit me? Ante enim te non videbat? Aut sursum
attendebat, et precibus tuis commonitus est, ut in te
oculos mitteret? Videbat te et ante; sed, Respexit
me, dicis, Dilexit me. Et homini qui te videt, et rogas
eum, dicis, ut misereatur tui, Respice me. Videt te;
et dicis, Respice me. Quid est, Respice me? Dilige,
attende, miserere mei. Ergo non ideo dixit, <hi>Iniquitatem
<pb n="0801"/>
si aspexi in corde meo,</hi> quia omnino nulla iniquitas
suggeritur cordi humano. Ibi suggeritur, non cessat
suggestio; sed non fiat respectio. Si enim respicis
iniquitatem. retro aspicis, et incurris sententiam dicentis
Domini in Evangelio: <hi>Nemo ponens manum super
aratrum et respiciens retro, aptus est regno Dei <note>(Luc.
IX, 62)</note>
          </hi>. Quid ergo debeo facere? Quod ait Apostolus: <hi>Quae retro oblitus, in ea quae ante sunt extentus 
 <note>(Philipp.
III, 13)</note>
          </hi>. Retro enim nostra omnia quae transierunt,
iniqua sunt. Nemo ex bono venit ad Christum: omnes
peccaverunt: credendo justificantur <note>(Rom. III, 22)</note>.
Perfecta justitia non erit, nisi in illa vita; tamen ad
provectum, et mores boni ab ipso inspirantur, ab ipso
donantur. Noli ergo tua merita computare, noli. Et si
suggerit iniquitas, noli consentire. Quid enim ait?] <hi>Iniquitatem si conspexi in corde meo, non exaudiat Dominus.</hi> </p>
        </div3>
<div3>
          <head>23.</head>
          <p>
 <hi>[vers. 19.] Propterea exaudivit me Deus.</hi> Quia
iniquitatem non conspexi in corde meo. <hi>Et intendit
voci orationis meae.</hi> </p>
        </div3>
<div3>
          <head>24.</head>
          <p>
 <hi>[vers. 20.] Benedictus Deus meus</hi>, <hi>qui non
amovit deprecationem meam, et misericordiam suam a
me.</hi> Tenet sensum ab eo loco, ubi ait, <hi>Venite, audite,
et narrabo vobis, omnes qui timetis Deum, quanta fecit
animae meae;</hi> et dixit quae audistis, et ad finem ita
conclusit: <hi>Benedictus Deus meus. qui non amovit deprecationem
meam, et misericordiam suam a me.</hi> Sic enim
pervenit ad resurrectionem iste qui loquitur, ubi jam
et nos spe sumus: imo et nos sumus; et nostra vox
ista est. Quamdiu ergo hic sumus, hoc rogemus
Deum, ut non a nobis amoveat deprecationem nostram,
et misericordiam suam; id est, ut perseveranter
oremus, et perseveranter misereatur. Multi enim
languescunt in orando, et in novitate suae conversionis
ferventer orant, postea languide, postea frigide,
postea negligenter: quasi securi fiunt. Vigilat hostis:
dormis tu. Ipse Dominus praecepit in Evangelio; <hi>quia
oportet semper orare, et non deficere.</hi> Et dat similitudinem
de illo iniquo judice, qui nec Deum timebat, nec
hominem reverebatur; quem interpellabat illa vidua
quotidie ut audiret eam: et cessit taedio qui non flectebatur
misericordia; et ait sibi judex nequam:  « Si
nec Deum timeo, nec homines revereor; vel propter
taedium quod mihi quotidie facit haec vidua, audiam
causam ejus, et vindicabo eam. Et ait Dominus: Si
judex nequam hoc fecit, Pater vester non vindicabit
electos suos qui ad eum clamant die ac nocte? Ita dico
vobis; faciet judicium eorum cito »  <note>(Luc. XVIII, 1-8)</note>.
Ergo non deficiamus in oratione. Ille quod concessurus
est, etsi differt, non aufert: securi de pollicitatione
ipsius non deficiamus orando; et hoc ex beneficio
ipsius est. Propterea dixit: <hi>Benedictus Deus meus, qui
non amovit deprecationem meam, et misericordiam suam
a me.</hi> Cum videris non a te amotam deprecationem
tuam, securus esto, quia non est a te amota misericordia
ejus.
</p>
        </div3>
      </div1>

<div1>
        <head>IN PSALMUM LXVI ENARRATIO. SERMO AD PLEBEM.</head>
<div3>
          <head>1.</head>
          <p>
 <hi>[vers. 2.]</hi> Meminit Charitas Vestra, in duobus
psalmis qui jam tractati sunt, exhortatos nos fuisse
animam nostram ut benediceret Dominum, et pio
cantu dixisse: <hi>Benedic anima mea Dominum <note>(Psal CII,
1, et CIII, 1)</note>
          </hi>. Si ergo hortati sumus in illis psalmis
animam nostram ut benediceret Dominum; in hoc
psalmo recte dicitur: <hi>Deus misereatur nostri, et benedicat
nos.</hi> Benedicat anima nostra Dominum, et Deus
benedicat nos. Cum benedicit nos Deus, nos crescimus;
et cum benedicimus nos Dominum, nos crescimus:
utrumque nobis prodest. Non augetur ille
benedictione nostra, nec minuitur maledictione nostra.
Qui maledicit Domino, ipse minuitur; qui benedicit
Dominum, ipse augetur. Prior est in nobis benedictio
Domini, et consequens est ut et nos benedicamus
Dominum. Illa pluvia, iste fructus est. Ergo
redditur tanquam fructus agricolae Deo, compluenti
nos et colenti. Cantemus ista devotione non sterili,
non inani voce, sed vero corde. Apertissime enim
Deus Pater dictus est agricola. Apostolus dicit: <hi>Dei
agricultura estis, Dei aedificatio estis.</hi> In rebus hujus
mundi visibilibus, vitis non est aedificium, et aedificium
non est vinea: nos autem vinea Domini sumus,
quia colit nos ad fructum; aedificium Dei sumus, quia
qui colit nos habitat in nobis. Et quid ait idem
Apostolus? <hi>Ego plantavi, Apollo rigavit; sed Deus
incrementum dedit. Ergo neque qui plantat est aliquid,
neque qui rigat; sed qui incrementum dat Deus <note>(I Cor.
III, 6-9)</note>
          </hi>. Ille ergo incrementum dat. Numquid forte
isti sunt agricolae? Agricola enim dicitur qui plantat,
qui rigat: dixit autem Apostolus, <hi>Ego plantavi Apollo,
rigavit.</hi> Quaerimus unde ipse hoc fecerit? Respondet
Apostolus: <hi>Non ego autem; sed gratia Dei mecum <note>(Ibid., XV, 10)</note>
          </hi>.
Ergo quocumque te verteris; sive per
Angelos, Deum invenies agricolam tuum; sive per
Prophetas, ipse est agricola tuus; sive per Apostolos,
eumdem ipsum agnosce agricolam tuum. Quid
ergo nos? Fortasse operarii sumus agricolae illius, et
hoc ipsum ab ipso impartitis viribus, et ab ipso donata
gratia. Ipse ergo et colit, et incrementum dat. Agricola
autem homo vineam colit hactenus, ut aret, putet,
adhibeat caetera quae pertinent ad agricolarum
diligentiam: pluere vineae suae non potest. Quod si
forte irrigare potest, de cujus potest? Ipse quidem
ducit in rivum, sed Deus implet fontem. Postremo
in vinea sua incrementum dare sarmentis non potest,
formare fructus non potest, modificare semina non
potest, tempora gignendi temperare non potest. Deus
autem qui omnia potest, agricola noster est: securi
sumus. Forte ait aliquis, Tu dicis agricolam nostrum
esse Deum: imo ego Apostolos agricolas dico, qui
dixerunt, <hi>Ego plantavi. Apollo rigavit.</hi> Si ego dico,
nemo credat: si Christus dicit, vae qui non credit
<pb n="0803"/>
Quid ergo Dominus Christus ait? <hi>Ego sum vitis, vos
sarmenta, Pater meus agricola <note>(Joan. XV, 5, 1)</note>
          </hi>. Sitiat
ergo terra, et edat voces sitis suae; quoniam scriptum
est: <hi>Anima mea sicut terra sine aqua tibi <note>(Psal. CXLII,
6)</note>
          </hi>. Dicat ergo terra nostra, nos ipsi, pluviam Dei desiderans: <hi>Deus misereatur nostri, et benedicat nos.</hi> </p>
        </div3>
<div3>
          <head>2.</head>
          <p>
 <hi>Illuminet vultum suum super nos.</hi> Quaesiturus eras
sortasse quid est, <hi>benedicat nos.</hi> Multis modis se volunt
homines benedici a Deo: alius benedici se vult, ut
habeat plenam domum necessariis rebus huic vitae;
alius benedici se cupit, ut obtineat salutem corporis
sine labe; alius benedici se vult, si forte aegrotat, ut
reparet sanitatem; alius desiderans filios, et forte
contristatus quod non nascantur, benedici se vult ut
habeat posteritatem. Et quis enumeret diversa vota
hominum se a Domino Deo benedici cupientium?
Quis autem nostrum dicturus est non esse illam Dei
benedictionem, si vel agricultura ei fructum ferat, vel
domus cujusque abundet copia rerum temporalium,
vel ipsa corporis salus, aut teneatur ne amittatur, aut
amissa reparetur? Fecunditas etiam feminarum, et
casta vota filios desiderantium, ad quem pertinent
nisi ad Dominum Deum? Qui enim creavit quando non
erat, ipse prolis successu facit permanere quod condidit.
Facit haec Deus, donat haec Deus. Parum est
nobis dicere, Facit haec Deus, donat haec Deus; sed
solus facit, solus donat. Quid si enim facit haec Deus,
sed facit haec et aliquis non Deus? Facit haec, et solus
facit. Et sine causa ista petuntur vel ab hominibus,
vel a daemonibus: et quaeque bona accipiunt inimici
Dei, ab illo accipiunt; et cum ab aliis petunt, cum
accipiunt, nescientes ab illo accipiunt. Quomodo cum
puniuntur, et putant se ab aliis puniri, nescientes ab
illo puniuntur: sic et cum vegetantur, implentur,
salvantur, liberantur; etsi hoc nescientes, vel hominibus,
vel daemonibus, vel Angelis tribuunt, non
habent nisi ab illo, penes quem potestas est omnium.
Ad hoc dixerimus haec, fratres, ut quisquis etiam ista
terrena forte, vel propter supplementa necessitatis,
vel propter aliquam infirmitatem desiderat, nonnisi
ab illo desideret, qui est fons omnium bonorum, et
creator et recreator universorum.</p>
        </div3>
<div3>
          <head>3.</head>
          <p>
 Sed alia sunt dona quae dat Deus et inimicis
suis, alia quae non servat nisi amicis suis. Quae sunt
dona quae dat inimicis suis? Ea quae numeravi. Non
enim soli boni plenas habent domos rebus necessariis;
aut soli boni, vel salvi sunt, vel ab aegritudine convalescunt;
aut soli boni filios habent, soli boni pecuniam,
soli boni caetera apta huic vitae temporali
atque transeunti. Habent haec et mali, et aliquando
desunt bonis: sed desunt et malis, et plerumque istis
magis quam illis; aliquando illis quam istis potius
abundant. Permixta ista temporalia Deus esse voluit;
quia si bonis solis ea daret, putarent et mali propter
haec colendum Deum; rursus si ea solis malis daret,
timerent boni infirmi converti, ne ista illis forte
deessent. Est enim adhuc anima infirma minus capax
regni Dei; nutrire illam debet Deus agricola noster.
<pb n="0804"/>
Nam et quae arbor jam tempestates robore sustinet,
cum de terra nasceretur, herba erat. Novit ergo ille
agricola non solum robustas arbores putare atque
purgare; sed etiam teneras in recenti ortu sepire.
Propterea, dilectissimi, ut dicere coeperam, si solis
bonis darentur ista, omnes propter haec accipienda
vellent converti ad Deum: rursus si solis malis darentur,
timerent infirmi, ne cum converterentur.
amitterent quod soli mali haberent. Permixte data
sunt et bonis et malis. Rursus si solis bonis auferrentur,
idem ille timor esset infirmorum, ne converterentur
ad Deum: rursus si solis malis auferrentur,
ipsa sola poena putaretur qua mali plectuntur. Quod
ergo dat ea bonis, consolatur itinerantes: quod dat
ea et malis, admonet bonos ut alia desiderent, quae
non habent cum malis communia. Rursus bonis aufert
ea quando vult, ut interrogent se de suis viribus; et
inveniant se, qui forte latebant se, utrum jam possint
dicere: <hi>Dominus dedit, Dominus abstulit; sicut Domino
placuit, ita factum est: sit nomen Domini benedictum <note>(Job I, 21)</note>
          </hi>.
Benedixit enim et illa anima Dominum,
et reddidit fructus compluta sagina benedictionis. <hi>Dominus dedit, Dominus abstulit:</hi> 
 subtraxit
data; sed non subtraxit datorem. Anima benedicta
omnis simplex, non haerens rebus terrenis, nec visco
implicatis pennis jacens, sed exserto nitore virtutum,
in geminis alis geminae dilectionis exsultat in auras
liberas; et videt sibi subtractum esse quod calcabat,
non ubi incumbebat; et dicit secura: <hi>Dominus dedit,
Dominus abstulit; sicut Domino placuit, ita factum est:
sit nomen Domini benedictum.</hi> Dedit, et abstulit; manet
qui dedit, et abstulit quod dedit: sit ejus nomen
benedictum. Ad hoc ergo ista auferuntur bonis. Sed
ne quis forte infirmus diceret: Quando ego esse possum
tantae virtutis, quantae sanctus Job? Robur miraris
arboris, quia modo nata es: haec magna quam
miraris, sub cujus ramis et umbra refrigeraris, virga
fuit. Sed times ne tibi auferantur haec, cum talis
fueris? Attende quia auferuntur et malis. Quid te ergo
differs a conversione? Quod bonus times amittere,
forte malus amissurus es. Si bonus ea perdideris,
adest consolator qui abstulit: arca exinanita est
auro, cor plenum est fide; foris pauper es, sed intus
dives es: divitias tecum portas quas non amitteres,
etiamsi de naufragio nudus exires. Quod ergo forte
perditurus es malus, cur non bonum te invenit damnum,
quandoquidem vides et malos pati damnum?
Sed majore illi damno feriuntur: inanis est domus,
inanior conscientia est. Quisquis malus ista perdiderit,
non habet foris quod teneat, non habet intus ubi
requiescat. Fugit hic ubi damnum passus est, ubi se
ad oculos hominum de divitiarum ostentatione
jactabat; jam se in oculis hominum jactare non
potest: ad se intro non redit, quia nihil habet. Non
est imitatus formicam; non sibi collegit grana, cum
aestas esset <note>(Prov. VI, 6, et XXX, 25)</note>. Quid dixi, cum
<pb n="0805"/>
aestas esset? Cum esset vitae tranquillitos, eum esset
saeculi hujus erga illum prosperitas, quando ei vacabat,
quando felix vocabatur ab omnibus, aestas ipsius
erat. Imitaretur formicam, si audiret verbum Dei;
colligeret grana, et intus reconderet. Venerat tentatio
tribulationis, supervenerat hiems torporis,
tempestas timoris, frigus tristitiae, sive damnum
esset, sive aliquod salutis periculum, sive aliqua
orbitas suorum, sive aliqua exhonoratio et humiliatio;
hiems erat: redit formica ad id quod aestate
collegit; et intus in secreto suo, ubi nemo videt,
aestivis laboribus recreatur. Quando sibi ista colligebat
aestate, videbant omnes: cum his pascitur hieme,
nullus videt. Quid est hoc? Vide formicam Dei: surgit
quotidie, currit ad ecclesium Dei, orat, audit lectionem,
hymnum cantat, ruminat quod audivit,
apud se cogitat, recondit intus grana collecta de area.
Haec ipsa quae modo dicuntur qui prudenter audiunt,
hoc agunt, et ab omnibus videntur procedere ad
ecclesiam, redire de ecclesia, audire sermonem,
audire lectionem, invenire librum, aperire et legere:
omnia ista videntur, cum fiunt. Formica illa est conterens
iter, portans et recondens in conspectu cernentium.
Venit hiems aliquando; cui enim non venit?
Accidit damnum, accidit orbitas: caeteri miserantur
forte ut miserum, qui non norunt quid intus habeat
formica quod comedat, et dicunt, Miser ille cui hoc
accidit, aut ille cui hoc accidit: quid illi credis animi
esse? quomodo confectus est! Metitur ex se, compatitur
ex viribus suis, et ideo fallitur; quia mensuram
qua se metitur, vult afferre ad eum quem non
novit. Vides illum passum damnum, aut humiliatum,
aut orbitate percussum: quid credis? Iste aliquid
mali fecit, ut hoc illi contingeret. Tale cor habeant,
talem animum inimici mei. Ignoras, o homo; vere tu
tibi inimicus es, qui per aestatem tibi non colligis
quod iste collegit. Modo intus formica comedit labores
aestatis: sed eam colligentem videre poteras; manducantem
videre non potes. Ista, fratres, quantum
Dominus dedit, quantum suggerere et imbuere dignatus
est infirmitatem et humilitatem nostram, quantum
capimus pro modulo nostro, diximus, quare det Deus
omnia ista permixta et bonis et malis, et quare auferat
et bonis et malis. Dedit tibi; non extollaris:
abstulit tibi; non frangaris. Times ne auferat; bono
potest auferre et malo: melius ergo bonus quod Dei
est amittis, sed Deum tenes. Sic ergo et ille malus;
ipsum hortamur: Passurus es damnum; (quis non
passurus est orbitatem?) aliquis casus irruet, aliqua
calamitas de transverso, undecumque plenus est
mundus, exempla non cessant: loquor tibi in aestate,
grana quae colligas non desunt: attende ad formicam,
o piger <note>(Prov. VI, 6, et XXX, 25)</note>; collige aestate cum
potes; hiems colligere te non sinet, sed manducare
quod collegeris. Quam multi enim tribulationem ita
patiuntur, ut non eis vacet, nec legere aliquid, nec
audire aliquid; nec forte admittuntur ad eos qui
<pb n="0806"/>
eos consolentur. Remansit formica in caverna; videat
si collegit aliquid aestate, quo se avocet hieme.</p>
        </div3>
<div3>
          <head>4.</head>
          <p>
 Sed modo quia benedicet nos Deus, quare benedicet
nos? quam benedictionem petit haec vox, <hi>U
benedicat nos Deus?</hi> Benedictionem quam servat amicis
suis, quam solis bonis dat. Ne pro magno appetas
quod et mali accipiunt: quia bonus est Deus, facit illa,
qui solem suum facit oriri super bonos et malos, et
pluit super justos et injustos <note>(Matth. V, 45)</note>. Quid
ergo praecipue bonis? quid praecipue justis? <hi>Illuminet
vultum suum super nos.</hi> Solis hujus vultum illuminas
super bonos et malos; vultum tuum illumina super
nos. Vident istam lucem cum pecoribus et boni et
mali: beati autem mundo corde, quoniam ipsi Deum
videbunt <note>(Ibid. V, 8)</note>. <hi>Illuminet vultum suum super
nos.</hi> Geminus intellectus est; uterque dicendus est.
Illumina, inquit, vultum tuum super nos; ostende
nobis vultum suum. Non enim aliquando illuminat
vultum tuum Deus, quasi aliquando fuerit sine lumine:
sed illumina super nos, ut quod nos latebat aperiatur
nobis, et quod erat, sed nobis absconditum
erat, reveletur super nos, hoc est illuminetur. Aut
certe, imaginem tuam illumina super nos: ut hoc
dixerit, Illumina vultum tuum super nos; Impressisti
nobis vultum tuum, fecisti nos ad imaginem et
similitudinem tuam <note>(Gen. I, 26)</note>, fecisti nos nummum
tuum; sed non debet imago tua in tenebris remanere;
mitte radium sapientiae tuae, expellat tenebras
nostras, et fulgeat in nobis imago tua; cognoscamus
nos imaginem tuam, audiamus quod dictum
est in Canticis canticorum: <hi>Nisi cognoveris temetipsam,
o pulchra inter mulieres <note>(Cant. I, 7)</note>
          </hi>. Dicitur
enim Ecclesiae: <hi>Nisi cognoveris temetipsam.</hi> Quid est
hoc? Nisi cognoveris ad imaginem Dei te factam. O
anima Ecclesiae pretiosa, redempta sanguine Agni
immaculati, attende quanti valeas; quid pro te datum
sit cogita. Dicamus ergo et optemus, <hi>Illuminet
vultum suum super nos.</hi> Gestamus vultum ejus: quomodo
dicuntur vultus imperatorum, vere quidam
sacer vultus Dei est in imagine ipsius; sed iniqui non
cognoscunt in se imaginem Dei. Ut illuminetur vultus
Dei super illos, quid debent dicere? <hi>Tu illuminabis
lucernam meam, Domine; Deus meus, illuminabis
tenebras meas <note>(Psal. XVII, 29)</note>
          </hi>. Sum in tenebris peccatorum;
sed radio sapientiae tuae discutiantur tenebrae
meae: appareat vultus tuus, et si forte apparet per
me aliquantulum deformis effectus, a te reformetur
quod a te formatum est. <hi>Illuminet</hi> ergo <hi>vultum suum
super nos.</hi> </p>
        </div3>
<div3>
          <head>5.</head>
          <p>
 <hi>[vers 3.] Ut cognoscamus in terra viam tuam.
In terra,</hi> hic, in hac vita, <hi>cognoscamus viam tuam.</hi> Quid
est, <hi>viam tuam?</hi> Quae ducit ad te. Agnoscamus quo
eamus, agnoscamus qua eamus; utrumque in tenebris
non possumus. Longe es a peregrinantibus; viam
nobis porrexisti per quam redeundum sit ad te: <hi>Agnoscamus in terra viam tuam.</hi> 
 Quae est via ipsius,
quia hoc optavimus, <hi>ut</hi> cognoscamus in terra viam
<pb n="0807"/>
tuam? Quaesituri sumus eam nos, non per nos discituri.
Possumus eam de Evangelio discere: <hi>Ego sum
via,</hi> Dominus ait. Christus dixit: <hi>Ego sum via.</hi> Sed
times ne erres? Adjecit: <hi>Et veritas.</hi> Quis errat in veritate?
Errat qui recesserita veritate. Veritas Christus,
via Christus: ambula. Times ne moriaris antequam pervenias? <hi>Ego sum vita: Ego sum,</hi> 
 inquit, <hi>via, et veritas, et
vita <note>(Joan. XIV, 6)</note>
          </hi>. Quasi diceret, Quid times? Per me ambulas,
in me ambulas, in me requiescis. Quid ergo ait, <hi>Cognoscamus in terra viam tuam,</hi> 
 nisi, cognoscamus in
terra Christum tuum? Sed ipse psalmus respondeat:
ne putetis ex aliis Scripturis adhibendum esse testimonium
quod forte hic deest, repetendo ostendit quid
dixerit, <hi>Ut cognoscamus in terra viam tuam;</hi> et quasi
tu quaereres, In qua terra, quam viam? <hi>In omnibus
gentibus salutare tuum.</hi> In qua terra quaeris? Audi: <hi>In omnibus gentibus.</hi> 
 Quam viam quaeris? Audi: <hi>Salutare
tuum.</hi> An forte non est Christus salutare ipsius?
Et quid est quod dixit senex ille Simeon; senex ille,
inquam, in Evangelio, servatus annosus usque ad infantiam
Verbi? Accepit enim senex ille in manibus suis
infantem Verbum Dei. Qui et in utero esse dignatus
est, in manibus senis esse dedignaretur? Ille in utero
virginis, qui in manibus senis; infirmus infans, et
intra viscera, et in manibus senis, ad dandam nobis
firmitatem, per quem facta sunt omnia; et si omnia,
et ipsa mater; venit humilis, venit infirmus, sed indutus infirmitate mutanda: <hi>quia etsi crucifixus est ex
infirmitate; sed vivit ex virtute Dei <note>(II Cor. XIII, 4)</note>
          </hi>.
Apostolus ait. Erat ergo in manibus senis. Et quid
ait senex ille? quid ait, gratulans quod jam solvendus
hinc esset, videns suis manibus contineri a quo et in
quo salus ejus continebatur?  « Jam dimittis, »  inquit,
 « Domine, servum tuum in pace; quoniam viderunt
oculi mei salutare tuum »  <note>(Luc. II, 29, 30)</note>. Ergo,
 « Benedicat nos Deus, et misereatur nostri: illuminet
vultum suum super nos, ut cognoscamus in terra
viam tuam. »  In qua terra?  « In omnibus gentibus. » 
Quam viam?  « Salutare tuum. » </p>
        </div3>
<div3>
          <head>6.</head>
          <p>
 <hi>[vers. 4.]</hi> Quid sequitur; quia cognoscitur in
terra via Dei, quia cognoscitur in omnibus gentibus
salutare Dei? <hi>Confiteantur tibi populi,</hi> Deus; <hi>confiteantur tibi,</hi> 
 inquit, <hi>populi omnes.</hi> Existit
haereticus, et dicit, Ego in Africa populos habeo:
et alius ex alia parte, Et ego in Galatia populos
habeo. Tu in Africa, ille in Galatia: ego
illum quaero qui ubique habet. Certe ad istam vocem
exsultare vos ausi estis, quoniam audistis, <hi>Confiteantur
tibi populi, Deus.</hi> Audite sequentem versum,
quia non de parte loquitur: <hi>Confitebantur tibi populi
omnes.</hi> Ambulate in via cum omnibus gentibus, ambulate
in via cum omnibus populis, o filii pacis, filii
unicae Catholicae; ambulate in via, cantate ambulantes.
Faciunt hoc viatores ad solamen laboris. Cantate
vos in hac via; obsecro vos per ipsam viam, cantate
in hac via: canticum novum cantate; nemo ibi vetera
cantet: cantate amatoria patriae vestrae; nemo
<pb n="0808"/>
vetera. Via nova, viator novus, canticum novum.
Audi Apostolum hortantem te ad canticum novum: <hi>Si qua igitur in Christo nova creatura, vetera transierunt;
ecce facta sunt nova 
 <note>(II Cor. V, 17)</note>
          </hi>. Canticum novum
cantate in via quam cognovistis <hi>in terra.</hi> In qua terra? <hi>In omnibus gentibus.</hi> 
 Propterea et canticum novum
non pertinet ad partem. Qui in parte cantat, vetus
cantat: quodlibet cantet, vetus cantat, vetus homo
cantat; divisus est, carnalis est. Certe in quantum carnalis
est, in tantum vetus, et in quantum spiritualis,
in tantum novus. Vide quid dicat Apostolus: <hi>Non potui
vobis loqui quasi spiritualibus, sed quasi carnalibus.</hi> 
Unde illos probat carnales? <hi>Cum enim unus dicit, Ego
sum Pauli; alter vero, Ego Apollo: nonne,</hi> inquit, <hi>carnales estis 
 <note>(I Cor. III, 1, 4)</note>
          </hi>? Ergo in spiritu canticum
novum canta in via secura. Sicut viatores
cantant, et plerumque nocte cantant. Formidolosa
circumstrepunt omnia, vel potius non circumstrepunt,
sed circumsilent; et quanto magis silentia,
tanto magis formidolosa; cantant tamen et qui
latrones timent. Quanto securius cantas in Christo?
Non habet via ista latronem, si tu non deserendo
viam incidis in latronem. Canta, inquam, securus
canticum novum in via quam cognovisti <hi>in
terra,</hi> hoc est in <hi>in omnibus gentibus.</hi> Vide quia ipsum
canticum novum non tecum cantat qui in parte esse
voluit. <hi>Cantate,</hi> inquit, <hi>Domino canticum novum;</hi> et
sequitur, <hi>Cantate Domino, omnis terra <note>(Psal. XCV, 1)</note>
          </hi>. <hi>Confiteantur tibi populi, Deus.</hi> 
 Invenerunt viam tuam;
confiteantur. Ipsa cantatio confessio est; confessio
peccatorum tuorum, et virtutis Dei. Tuam iniquitatem
confitere, gratiam Dei confitere; te accusa, illum glorifica;
te reprehende, illum lauda: ut et ipse veniens
inveniat te punitorem tuum, et exhibeat se tibi salvatorem
tuum. Quid enim timetis confiteri, qui invenistis
hanc viam in omnibus gentibus? quid timetis
confiteri, et in confessione vestra cantare canticum
novum cum omni terra, in omni terra, in pace catholica?
Confiteri times Deo, ne confessum damnet? Si
non confessus lates, confessus damnaberis. Times confiteri,
qui non confitendo esse non potes occultus: damnaberis
tacitus, qui posses liberari confessus. <hi>Confiteantur
tibi populi, Deus; confiteantur tibi populi omnes.</hi> </p>
        </div3>
<div3>
          <head>7.</head>
          <p>
 <hi>[vers. 8.]</hi> Et quia ista confessio non ad supplicium
ducit, sequitur, et dicit: <hi>Laetentur et exsultent
gentes.</hi> Si plangunt ante hominem confessi latrones,
laetentur ante Deum confessi fideles. Si homo judicet,
exigit a latrone confessionem tortor et timor; imo
aliquando confessionem premit timor, exigit dolor:
et ille qui plangit in tormentis, timet autem occidi
confessus, portat tormenta quantum potest; et si victus
dolore fuerit, profert ad mortem vocem suam.
Nusquam ergo laetus, nusquam exsultans: antequam
confiteatur, exarat ungula; cum confessus fuerit,
damnatum carnifex ducit: miser ubique. Sed <hi>laetentur
et exsultent gentes.</hi> Unde? Per ipsam confessionem.
Quare? Quia bonus est cui confitentur: ad hoc
<pb n="0809"/>
exigit confessionem, ut liberet humilem; ad hoc damnat
non confitentem, ut puniat superbum. Ergo tristis
esto antequam confitearis; confessus exsulta, jam
sanaberis. Conscientia tua saniem collegerat, apostema
tumuerat, cruciabat te, requiescere non sinebat:
adhibet medicus fomenta verborum, et aliquando
secat; adhibet medicinale ferrum in correptione
tribulationis: tu agnosce medici manum; confitere,
exeat in confessione et defluat omnis sanies: jam
exsulta, jam laetare; quod reliquum est facile sanabitur. <hi>Confiteantur tibi populi, Deus; confiteantur tibi
populi omnes.</hi> 
 Et quia confitentur, <hi>laetentur et exsultent
gentes; quoniam judicas populos in aequitate.</hi> Nemo
te fallit: gaudeat judicandus, qui timuit judicaturum.
Praeridit enim, et praevenit faciem ejus in confessione <note>(Psal. XCIV, 2)</note>:
ille autem cum venerit, populos
in aequitate judicabit. Quid ibi valebit calliditas
accusatoris, ubi est testis conscientia, ubi tu eris et
causa tua, ubi judex non quaerit testem? Advocatum
misit tibi: propter illum, et per illum confitere; age
causam tuam, et defensor est poenitentis, et petitor
veniae confitentis, et judex innocentis. Vere timere
poteris causam tuam, ubi advocatus tuus erit judex
tuus? <hi>Laetentur</hi> ergo, <hi>et exsultent gentes; quoniam judicas
populos in aequitate.</hi> Sed timere poterunt ne male
judicentur: dent se corrigendos, dent se dirigendos
ei qui videt judicandos. Hic corrigantur, et non timeant
cum judicabuntur. Vide quid dicat in alio
psalmo: <hi>Deus, in nomine tuo salvum me fac, et in virtute
tua judica me <note>(Psal. LIII, 3)</note>
          </hi>. Quid ait? Si non me
prius salvas in nomine tuo, debeo timere cum me
judicabis in virtute tua: si autem me prius salvas in
nomine tuo, quid timebo judicantem in virtute, cujus
salus praecessit in nomine? Sic etiam hoc loco, <hi>Confiteantur
tibi populi omnes.</hi> Et ne putetis aliquid timendam
in confessione, <hi>Laetentur,</hi> inquit, <hi>et exsultent
gentes.</hi> Quare, <hi>laetentur et exsultent? Quoniam judicas
populos in aequitate.</hi> Nemo contra nos praemium dat,
nemo te corrumpit, nemo te fallit. Ergo securus sis.
Sed quid de causa tua? Nemo corrumpit Deum; manifestum
est: ne forte ideo magis timendus sit, quia
corrumpi nullo modo potest. Quomodo ergo securus
es? Secundum illud quod jam dictum est: <hi>Deus, in
nomine tuo salvum me fac, et in virtute tua judica me.</hi> 
Sic et hic: <hi>Laetentur et exsultent gentes, quoniam judicas
populos in aequitate.</hi> Et ne timeant iniqui, subjecit: <hi>Et gentes in terra dirigis</hi>.
Pravae erant gentes,
et tortuosae erant gentes, perversae erant gentes; merito
pravitatis et distorsionis et perversitatis suae judicem
venientem timebant: venit manus ipsius, extenta
est misericorditer in populos; diriguntur ut
ambulent rectam viam: quid timeant venturum judicem,
qui primo agnoverunt correctorem? Manibus
ejus dent se; ipse gentes in terra dirigit. Directae
autem gentes, ambulantes in fide, exsultantes in illo,
<pb n="0810"/>
facientes opera bona; et si qua forte, quoniam per
mare navigant, intrat aqua per minutissimas cavernas,
per rimulas ad sentinam, exhauriendo eam per
opera bona, ne plus intrando cumulum faciat, et navem
deprimat; exhauriendo quotidie, jejunando,
orando, eleemosynas faciendo, dicendo puro corde, <hi>Dimitte nobis debita nostra, sicut et nos dimittimus debitoribus
nostris 
 <note>(Matth. VI, 12)</note>
          </hi>: dicendo ista, ambula
securus, et exsulta in via, canta in via. Noli timere
judicem; antequam esses fidelis, invenisti salvatorem.
Impium te quaesivit ut redimeret; redemptum
deseret ut perdat? <hi>Et gentes in terra dirigis.</hi> </p>
        </div3>
<div3>
          <head>8.</head>
          <p>
 <hi>[vers. 6, 7.]</hi> Exsultat, gaudet, hortatur, repetit
eosdem versus in exhortatione. <hi>Confiteantur tibi populi,
Deus; confiteantur tibi populi omnes: terra dedit
fructum suum.</hi> Quem fructum? <hi>Confiteantur tibi populi
omnes.</hi> Terra erat; spinis plena erat: accessit
eradicantis manus, accessit vocatio majestatis ejus et
misericordiae; coepit terra confiteri, jam dat terra
fructum suum. Daret fructum suum, nisi ante complueretur?
daret terra fructum suum, nisi ante misericordia
Dei veniret desuper? Legant mihi, inquis,
quod compluta dederit terra fructum suum. Audi
compluentem Dominum: <hi>Agite poenitentiam; appropinquavit
enim regnum coelorum <note>(Id. III, 2)</note>
          </hi>. Pluit, et
ipsa pluvia tonitrus est; terret: time tonantem, et
excipe pluentem. Ecce post illam vocem tonantis et
pluentis Dei; post illam vocem aliquid de ipso Evangelio
videamus. Ecce illa meretrix, malam famam
habens in civitate, irrupit in alienam domum quo non
erat invitata ab hospite, sed ab invitato vocata; non
lingua, sed gratia. Noverat aegra habere ibi se locum,
ubi medicum suum discumbere sciebat. Ingressa est
quae erat peccatrix; non audet accedere nisi ad pedes:
flet ad pedes, irrigat lacrymis, tergit crinibus,
unguit unguento <note>(Luc. VII, 37, 38)</note>. Quid miraris? <hi>Terra
didit fructum suum.</hi> Ergo hoc factum est, ibi pluente
Domino per os suum; facta sunt quae legimus in
Evangelio: quo pluente per nubes suas, missis Apostolis,
et praedicantibus veritatem, <hi>terra</hi> amplius <hi>dedit
fructum suum;</hi> et ista seges jam implevit orbem
terrarum.</p>
        </div3>
<div3>
          <head>9.</head>
          <p>
 <hi>[vers. 8.]</hi> Vide quid deinde dicatur: <hi>Benedicat
nos Deus, Deus noster; benedicat nos Deus. Benedicat,</hi> 
sicut jam dixi; etiam atque etiam benedicat, multiplicet
benedicendo. Attendat Charitas Vestra quoniam
jam praecessit fructus terrae in Jerusalem. Inde enim
coepit Ecclesia: venit ibi Spiritus sanctus, et implevit
sanctos in unum congregatos; facta sunt miracula,
linguis omnium locuti sunt <note>(Act. II, 1-4)</note>. Impleti
sunt Spiritu Dei, conversi sunt qui ibi erant; timentes,
et suscipientes imbrem divinum, dederunt in
confessione tantum fructum, ut omnia sua in commune
conferrent, distribuentes pauperibus; ut nemo
diceret aliquid proprium, sed essent illis omnia communia,
et haberent animam unam et cor unum in
<pb n="0811"/>
Deum <note>(Act. IV, 32)</note>. Donatus enim illis erat sanguis
Domini quem fuderant; donatus erat ignoscente Domino,
ut jam quod fuderant etiam bibere discerent.
Magnus ibi fructus: <hi>terra dedit fructum suum,</hi> et magnum
fructum, et optimum fructum. Numquid terra
illa sola debuit dare fructum suum? <hi>Benedicat nos
Deus, Deus noster; benedicat nos Deus.</hi> Adhuc benedicat;
benedictio enim in multiplicatione solet maxime
et proprie intelligi. Probemus hoc in Genesi: vide
opera Dei. Fecit Deus lucem; et divisit Deus inter
lucem, et tenebras: lucem vocavit diem, et tenebras
vocavit noctem. Non dictum est, Benedixit lucem.
Etenim eadem lux redit et alternat diebus ac noctibus.
Vocavit coelum firmamentum inter aquas et
aquas: non dictum est, Benedixit coelum. Discrevit
mare ab arida, et nominavit utrumque; aridam, terram,
et congregationem aquarum, mare: nec hic
dictum est, Benedixit Deus. Ventum est ad ea quae
fecunditatis habitura erant semen, et ex aquis existentia.
Ipsa enim maximam multiplicationis ubertatem
habent; et benedixit ea Dominus dicens: <hi>Crescite,
et multiplicamini, et replete aquas maris; et volatilia
multiplicentur super terram.</hi> Sic et cum omnia
subjecit homini, quem fecit ad imaginem suam, scriptum
est: <hi>Et benedixit eos Deus dicens: Crescite et
multiplicamini, et implete facient terrae <note>(Gen. I)</note>
          </hi>. Ergo
benedictio proprie ad multiplicationem valet, et ad
implendam faciem terrae. Audi et in hoc psalmo: <hi>Benedicat nos Deus, Deus noster; benedicat nos Deus.</hi> 
Et quo valet ista benedictio? <hi>Et metuant eum omnes
fines terrae.</hi> Ergo, fratres mei, sic abundanter in nomine
Christi benedixit nos Deus, ut filiis suis impleat
universam faciem terrae, adoptatis in regnum
suum cohaeredibus Unigeniti sui. Unicum genuit, et
unum esse noluit: unicum genuit, inquam, et unum
eum noluit remanere. Fecit ei fratres; etsi non gignendo,
tamen adoptando fecit ei cohaeredes. Fecit
eum participem prius mortalitatis nostrae, ut crederemus
nos esse posse participes divinitatis ejus.</p>
        </div3>
<div3>
          <head>10.</head>
          <p>
 Attendamus pretium nostrum. Praedicta sunt
omnia, exhibentur omnia, it Evangelium per orbem
terrarum: omnis labor humani generis in hoc tempore
testimonium dicit, implentur omnia quae in Scripturis
praedicta sunt. Sicut usque ad hodiernum diem
omnia evenerunt, sic et quae restant eventura sunt.
Timeamus judicii diem; venturus est Dominus. Qui
venit humilis, veniet excelsus; qui venit judicandus,
veniet judicaturus. Agnoscamus humilem, ut non expavescamus
excelsum; amplectamur humilem, ut
desideremus excelsum. Desiderantibus enim se, propitius
veniet. Illi eum desiderant qui tenuerint fidem
ejus, et fecerint mandata ejus. Nam etsi nolumus,
veniet. Velimus ergo veniat, qui veniet etsi nolumus.
Quomodo velimus ut veniat? Bene vivendo, bene
agendo. Praeterita non nos delectent, praesentia non
nos teneant; ne claudamus aurem tanquam de cauda,
ne premamus aurem in terra; ne praeteritis retardemur
ab audiendo, ne praesentibus implicemur a
<pb n="0812"/>
futura meditando; extendamus nos in ea quae ante
sunt, obliviscamur praeterita <note>(Philipp. III, 13)</note>. Et quod
modo laboramus, quod modo gemimus, quod modo
suspiramus, quod modo loquimur, quod ex quantulacumque
parte sentimus, et capere non possumus,
capiemus, perfruemur in resurrectione justorum. Renovabitur
juventus nostra sicut aquilae <note>(Psal. CII, 5)</note>;
tantummodo nos vetustatem nostram ad petram Christum
conteramus <note>(Psal. CXXXVI, 9, et I Cor. X, 4)</note>.
Sive illa vera sint, fratres, quae dicuntur de serpente,
vel quae dicuntur de aquila, sive sit fama potius hominum
quam veritas; veritas est tamen in Scripturis, et
non sine causa hoc dixerunt Scripturae: nos quidquid
illud significat faciamus, et quam sit illud verum non
laboremus. Tu esto talis, ut juventus tua renovari
possit sicut aquilae. Et scias eam non posse renovari,
nisi vetustas tua in petra contrita fuerit: id est, nisi
auxilio petrae, nisi auxilio Christi, non poteris renovari.
Tu noli dulcedine praeteritae vitae obsurdescere
adversus verbum Dei: noli praesentibus rebus sic teneri
et impediri, ut dicas, Non mihi vacat legere, non
mihi vacat audire. Hoc aurem premere in terra est.
Tu ergo talis noli esse: sed esto talis quod contra invenis,
id est, ut praeterita obliviscaris, in anteriora te
extendas; ut vetustatem tuam in petra conteras. Et
si quae tibi similitudines datae fuerint; si inveneris in
Scripturis, crede: si non inveneris dici nisi fama, nec
valde credas. Res ipsa forte ita est, forte non est ita.
Tu profice; tibi valeat ad salutem ista similitudo. Non
vis per istam similitudinem? Per aliam fac, dum tamen
facias; et securus exspecta regnum Dei, ne rixetur
tecum oratio tua. Tu enim, christiane, quando
dicis, <hi>Veniat regnum tuum,</hi> quomodo dicis, <hi>Veniat regnum
tuum <note>(Matth. VI, 10)</note>
          </hi>? Excute cor tuum: vide;
ecce, <hi>Veniat regnum tuum.</hi> Clamat tibi, Venio: non
times? Saepe diximus Charitati Vestrae: et praedicare
veritatem nihil est, si cor a lingua dissentiat; et audire
veritatem nihil est, si non auditionem fructus
sequatur. De isto loco quasi sublimiore loquimur ad
vos: quam simus autem timore sub pedibus vestris
Deus noverit, qui propitius fit humilibus; quia non
nos tam delectant voces laudantium, quam devotio
confitentium et facta rectorum. Et quam non delectemur
nisi profectibus vestris, in istis autem laudibus
quam periclitemur, ille noverit qui nos ab omnibus
periculis liberet, et nos vobiscum ab omni tentatione
salvatos in regno suo cognoscere et coronare dignetur.
</p>
        </div3>
      </div1>

<div1>
        <head>IN PSALMUM LXVII ENARRATIO.</head>
<div3>
          <head>1.</head>
          <p>
 <hi>[vers. 1.]</hi> Psalmi hujus titulus non videtur esse
operosae disputationis: simplex enim apparet et facilis.
Nam ita se habet: <hi>In finem, ipsi David Psalmus
cantici.</hi> In multis autem jam psalmis admonuimus
<pb n="0813"/>
quid sit, <hi>In finem:</hi> quoniam <hi>finis Legis Christus, ad
justitiam omni credenti <note>(Rom. X, 4)</note>
          </hi>; finis qui perficiat,
non qui consumat aut perdat. Verumtamen si quisquam
conetur inquirere quid sibi velit, <hi>Psalmus cantici;</hi> 
cur non aut <hi>Psalmus,</hi> aut <hi>Canticum,</hi> sed utrumque;
vel quid intersit inter Psalmum cantici, et Canticum
psalmi, quia et sic quorumdam psalmorum
tituli inscribuntur; inveniet fortasse aliquid, quod
acutioribus et otiosioribus nos relinquimus. Discreverunt
quidam ante nos inter Canticum, et Psalmum;
ut quoniam Canticum ore profertur, Psalmus
autem visibili organo adhibito, id est, psalterio canitur,
videatur Cantico significari intelligentia mentis,
Psalmo vero opera corporis. Sicut in hoc ipso sexagesimo
septimo, quem nunc tractandum suscepimus,
illud quod dictum est, <hi>Cantate Deo, psallite nomini
ejus:</hi> ita quidam discreverunt, ut, <hi>Cantate Deo,</hi> dictum
videatur, quia ea quae in seipsa mens agit, Deo nota
sunt, ab hominibus non videntur; opera vero bona
quoniam ideo videnda sunt ab hominibus, ut glorificent
Patrem nostrum qui in coelis est <note>(Matth. V, 16)</note>,
merito dictum sit, <hi>Psallite nomini ejus,</hi> id est diffamationi
ejus, ut laudabiliter nominetur. Hanc differentiam
alicubi, quantum recolo, etiam ipse secutus
sum. Memini autem legisse nos etiam, <hi>Psallite Deo <note>(Psal. XLVI, 7, 8)</note>
          </hi>;
quia talia quae visibiliter bene operamur,
non tantum hominibus, sed etiam Deo placent.
Non autem omnia quae Deo placent, etiam hominibus
possunt, quia videre non possunt. Unde
mirum est si quemadmodum utrumque legitur, et <hi>Cantate Deo,</hi> 
 et <hi>Psallite Deo;</hi> ita alicubi legi potest, <hi>Cantate nomini ejus.</hi> 
 Quod si et hoc in Scripturis sanctis
dictum invenitur, haec differentia frustra elaborata
est. Movet etiam me quod generali nomine magis
Psalmi quam Cantica vocantur, ita ut Dominus diceret: <hi>Quae scripta sunt in Lege, et Prophetis, et Psalmis
de me 
 <note>(Luc. XXIV, 44)</note>
          </hi>; et liber ipse Psalmorum dicitur,
non Canticorum: <hi>Sicut scriptum est,</hi> inquit, <hi>in
libro Psalmorum <note>(Act. I, 20)</note>
          </hi>; cum potius secundum
istam differentiam, Cantica dici debuisse videantur;
quoniam Canticum etiam sine Psalmo esse potest,
Psalmus vero sine Cantico esse non potest. Possunt
etenim esse cogitationes mentis, quarum non sint
opera corporalia: nullum est autem opus bonum, cujus
non sit in mente cogitatio. Ac per hoc utrobique
Cantica; non utrobique Psalmi: et tamen, sicut dixi,
generaliter Psalmi appellantur, non Cantica; liberque
Psalmorum, non Canticorum. Et si intelligantur atque
discutiantur sensus dictorum, ubi titulus est tantummodo <hi>Psalmi,</hi> 
 et ubi tantummodo <hi>Cantici,</hi> et ubi
non <hi>Psalmus Cantici,</hi> sicut in isto, sed <hi>Canticum Psalmi</hi> 
inscriptum est; nescio utrum possit ista differentia
demonstrari. Proinde sicut coeperamus, relinquentes
ista eis qui possunt, et quibus vacat talia discernere,
et certa differentiarum ratione definire; nos quantum
adjuvante Domino valemus, hujus psalmi textum
consideremus atque tractemus.</p>
        </div3>
<div3>
          <head>2.</head>
          <p>
 <hi>[vers. 2.] Exsurgat Deus, et dissipentur inimici
<pb n="0814"/>
ejus.</hi> Jam factum est: exsurrexit Christus qui est
super omnia Deus benedictus in saecula <note>(Rom. IX, 5)</note>,
et dispersi sunt inimici ejus per omnes gentes, Judaei;
in eo ipso loco ubi inimicitias exercuerunt, debellati,
atque inde per cuncta dispersi: et nunc oderunt,
sed metuunt; et in ipso metu faciunt quod sequitur, <hi>Et fugiant qui oderunt eum, a facie ejus.</hi> 
 Fuga
quippe animi, est timor. Nam carnali fuga, quo fugiunt
ab ejus facie qui ubique praesentiae suae demonstrat
effectum? <hi>Quo abibo,</hi> inquit ille, <hi>a spiritu tuo,
et a facie tua quo fugiam <note>(Psal. CXXXVIII, 7)</note>
          </hi>? Animo
ergo, non corpore fugiunt; timendo scilicet, non latendo;
nec ab ea facie quam non vident, sed ab ea
quam videre coguntur. Facies quippe ejus appellata
est praesentia ejus per Ecclesiam ejus. Unde illis inimicantibus
dixit: <hi>Amodo videbitis Filium hominis venientem
in nubibus <note>(Matth. XXVI, 64)</note>
          </hi>. Sicut venit in
Ecclesia sua, diffundens eam toto orbe terrarum, in
quo dispersi sunt inimici ejus. Venit autem in talibus
nubibus, de qualibus dicit: <hi>Mandabo nubibus meis ne
pluant super eam imbrem <note>(Isai. V, 6)</note>
          </hi>. <hi>Fugiant</hi> ergo <hi>qui
oderunt eum, a facie ejus:</hi> timeant a praesentia sanctorum
fideliumque ejus, de quibus dicit, <hi>Cum uni ex
minimis meis fecistis, mihi fecistis <note>(Matth. XXV, 40)</note>
          </hi>.</p>
        </div3>
<div3>
          <head>3.</head>
          <p>
 <hi>[vers. 3.] Sicut deficit fumus, deficiant.</hi> Extulerunt
enim se ab ignibus odiorum suorum in superbiae typhum;
et ponentes in coelum os suum <note>(Psal. LXXII,
9)</note>, atque clamantes, <hi>Crucifige, crucifige <note>(Joan. XIX,
6)</note>
          </hi>, capto illuserunt, pendentem irriserunt: et unde
victores tumuerunt, mox victi evanuerunt. <hi>Sicut fluit
cera a facie ignis, sic pereant peccatores a facie Dei.</hi> 
Quanquam fortasse eos hoc loco significaverit, quorum
duritia in poenitentiae lacrymas solvitur: tamen
etiam illud intelligi potest, ut futurum judicium
comminetur; quia cum in hoc saeculo sicut fumus se
extollendo, id est, superbiendo defecerint, veniet illis
in fine extrema damnatio, ut ab ejus facie pereant
in aeternum, cum in sua claritate fuerit praesentatus,
velut ignis, ad poenam impiorum lumenque justorum.</p>
        </div3>
<div3>
          <head>4.</head>
          <p>
 <hi>[vers. 4.]</hi> Denique sequitur: <hi>Et justi jucundentur,
et exsultent in conspectu Dei, et delectentur in laetitia.</hi> 
Tunc enim audient: <hi>Venite, benedicti Patris mei;
percipite regnum <note>(Matth. XXV, 34)</note>
          </hi>. <hi>Jucundentur</hi> ergo
qui laboraverunt, <hi>et exsultent in conspectu Dei.</hi> Non
enim erit exsultationis hujus, tanquam coram hominibus,
inanis ulla jactantia; sed in conspectu ejus
qui sine errore inspicit quod donavit. <hi>Delectentur in
laetitia:</hi> non jam exsultantes cum tremore <note>(Psal. II,
11)</note>, sicut in hoc saeculo, quamdiu tentatio est vita
humana super terram <note>(Job VII, 1)</note>.</p>
        </div3>
<div3>
          <head>5.</head>
          <p>
 <hi>[vers. 5, 6.]</hi> Deinde se ad ipsos convertit, quibus
tantam spem dedit, et hic viventes alloquitur et hortatur: <hi>Cantate Deo, psallite nomini ejus.</hi> 
 Jam hinc in
tituli expositione, quod videbatur praelocuti sumus.
Cantat Deo, qui vivit Deo; psallit nomini ejus, qui
operatur in gloriam ejus. Ita cantando, ita psallendo,
id est, sic vivendo, sic operando, <hi>Iter facite ei,</hi> inquit, <hi>qui ascendit super occasum.</hi> 
 Iter facite Christo; ut per
speciosos pedes evangelizantium <note>(Isai. LII, 7)</note>, pervia
<pb n="0815"/>
sint ei corda credentium. Ipse est enim qui
ascendit super occasum: sive quia non eum excipit
nova vita se ad eum convertentis, nisi vetus occiderit
huic saeculo renuntiantis; sive quia ascendit
super occasum, cum resurgendo vicit corporis casum. <hi>Dominus enim nomen est ei.</hi> 
 Quod illi si cognovissent,
nunquam Dominum gloriae crucifixissent <note>(I Cor. II, 8)</note>.</p>
        </div3>
<div3>
          <head>6.</head>
          <p>
 <hi>Exsultate in conspectu ejus.</hi> O vos quibus dictum
est, <hi>Cantate Deo, psallite nomini ejus, iter facite ei qui
ascendit super occasum,</hi> etiam <hi>exsultate in conspectu
ejus:</hi> quasi tristes, semper autem gaudentes <note>(II Cor.
VI, 10)</note>. Dum enim facitis iter ei, dum praeparatis
qua veniat, gentesque possideat, multa passuri estis
in conspectu hominum tristitia: sed vos non solum
nolite deficere, sed etiam exsultate; non in conspectu
hominum sed in conspectu Dei. Spe gaudentes, in tribulatione
tolerantes <note>(Rom. XII, 12)</note>. <hi>Exsultate in conspectu
ejus.</hi> Illi enim qui vos in conspectu hominum
turbant, <hi>Turbabuntur a facie ejus, patris orphanorum
et judicis viduarum.</hi> Desolatos enim putant, a quibus
plerumque gladio verbi Dei, et parentes a filiis, et
mariti ab uxoribus separantur <note>(Matth. X, 34, 35)</note>:
sed habent consolationem destituti atque viduati <hi>patris orphanorum et judicis viduarum;</hi> 
 habent ejus
consolationem qui ei dicunt, <hi>Quoniam pater meus et
mater mea dereliquerunt me; Dominus autem assumpsit
me <note>(Psal. XXVI, 10)</note>
          </hi>: et qui speraverunt in Domino,
persistentes in orationibus nocte ac die <note>(I Tim.
V, 5)</note>; a cujus facie illi turbabuntur, cum viderint
se nihil proficere, quoniam totus mundus post eum
abiit <note>(Joan. XII, 19)</note>.</p>
        </div3>
<div3>
          <head>7.</head>
          <p>
 <hi>[vers. 7.]</hi> Nam de his orphanis et viduis, id est
spei saecularis societate destitutis, Dominus sibi templum
fabricat: de quo consequenter dicit, <hi>Dominus,
in loco sancto suo.</hi> Quis enim sit locus ejus aperuit,
cum ait, <hi>Deus qui inhabitare facit unius modi in domo:</hi> 
unanimes, unum sentientes: iste est locus sanctus
Domini. Cum enim dixisset, <hi>Dominus in loco sancto
suo:</hi> tanquam requireremus in quo loco, cum ille
ubique sit totus, et nullus eum contineat corporalium
spatiorum locus, illico subjecit; ne quaeramus eum
absque nobis; sed potius <hi>unius modi</hi> habitantes <hi>in
domo,</hi> mereamur ut habitare etiam ipse dignetur in
nobis. Iste est locus sanctus Domini, quod plerique
homines quaerunt, ut habeant ubi orantes exaudiantur.
Sint ipsi ergo quod quaerunt; et quae dicunt in
cordibus suis, id est in talibus cubilibus suis, compungantur <note>(Psal. IV, 5)</note>,
habitantes <hi>unius modi in
domo,</hi> ut a Domino magnae domus inhabitentur, et
apud seipsos exaudiantur. Est enim domus magna, in
qua non solum aurea vasa sunt et argentea, sed et
lignea et fictilia; et alia quidem sunt in honorem,
alia in contumeliam: si qui autem mundaverint semetipsos
a vasis contumeliae <note>(II Tim. II, 20)</note>, erunt <hi>unius modi in domo,</hi> 
 et locus sanctus Domini. Nam
sicut in magna hominis domo, non in qualicumque
loco ejus requiescit dominus ejus, sed in aliquo utique
secretiore et honoratiore loco: sic Deus non in
<pb n="0816"/>
omnibus qui in domo ejus sunt habitat (non enim
habitat in vasis contumeliae); sed locus sanctus ejus
sunt quos <hi>habitare facit unius modi,</hi> vel <hi>unius moris in
domo.</hi> Qui enim <foreign xml:lang="greek">τρόποι</foreign> graece dicuntur, et modi, et
mores latine interpretari possunt. Nec habet graecus, <hi>Qui inhabitare facit;</hi> 
 sed tantum, <hi>habitare facit. Dominus</hi> 
ergo <hi>in loco sancto suo.</hi> Quis est locus iste? Ipse
Deus eum sibi facit. Deus enim <hi>habitare facit unius
moris in domo:</hi> hic est locus sanctus ejus.</p>
        </div3>
<div3>
          <head>8.</head>
          <p>
 Quod autem gratia sua sibi aedificet hunc locum,
non meritis eorum praecedentibus ex quibus eum
aedificat, vide quid sequatur: <hi>Qui educit compeditos
in fortitudine.</hi> Solvit enim gravia vincula peccatorum,
quibus impediebantur ne ambularent in via praeceptorum:
educit autem eos in fortitudine, quam ante
ejus gratiam non habebant. <hi>Similiter amaricantes qui
habitant in sepulcris:</hi> id est omni modo mortuos,
occupatos in operibus mortuis. Hi enim amaricant resistendo
justitiae: nam illi compediti forsitan volunt
ambulare, nec possunt; Deumque precantur ut possint,
eique dicunt: <hi>De necessitatibus meis educ me <note>(Psal. XXIV, 17)</note>
          </hi>.
A quo exauditi, gratias agunt dicentes: <hi>Disrupisti vincula mea 
 <note>(Psal. CXV, 17)</note>
          </hi>. Isti
autem amaricantes qui habitant in sepulcris, in eo
genere sunt quod alio loco Scriptura significat, dicens: <hi>A mortuo, velut qui non sit, perit confessio <note>(Eccli. XVII, 26)</note>
          </hi>.
Unde est illud: <hi>Peccator cum venerit
in profundum malorum, contemnit <note>(Prov. XVIII, 3)</note>
          </hi>.
Aliud est enim desiderare, aliud oppugnare justitiam;
aliud a malo liberari velle, aliud mala sua defendere
potius quam fateri: utrosque tamen gratia Christi <hi>educit in fortitudine.</hi> 
 Qua fortitudine, nisi ut adversus
peccatum usque ad sanguinem certent? Ex utroque
enim genere fiunt idonei quibus construatur locus
sanctus ejus; illis solutis, illis resuscitatis. Quia et
mulieris, quam alligaverat satanas per decem et octo
annos, jubendo vincula solvit <note>(Luc. XIII, 16)</note>; et Lazari
mortem clamando superavit <note>(Joan. XI, 43, 44)</note>.
Qui fecit haec in corporibus, potest mirabiliora facere
in moribus, et facere <hi>unius modi habitare in domo:
educens compeditos in fortitudine; similiter amaricantes
qui habitant in sepulcris.</hi> </p>
        </div3>
<div3>
          <head>9.</head>
          <p>
 <hi>[vers. 8-10.] Deus cum egredereris coram populo
tuo.</hi> Egressus ejus intelligitur, cum apparet in operibus
suis. Apparet autem non omnibus, sed eis qui noverunt
opera ejus intueri. Non enim ea nunc opera
dico, quae conspicua sunt omnibus, coelum, et terram,
et mare, et universa quae in eis sunt; sed opera quibus <hi>educit compeditos in fortitudine, similiter amaricantes
qui habitant in sepulcris, et facit</hi> 
 eos <hi>unius moris
habitare in domo.</hi> Sic egreditur coram populo suo, id
est coram eis qui istam gratiam ejus intelligunt. Denique
sequitur: <hi>Cum transires in deserto, terra mota est.</hi> 
Desertum erant Gentes, quae ignorabant Deum: desertum
erat, ubi lex nulla ab ipso Deo data erat; ubi
nulli Prophetae habitaverant, Dominumque esse venturum
praedixerant. <hi>Cum</hi> ergo <hi>transires in deserto,</hi> 
cum praedicareris in Gentibus, <hi>terra mota est,</hi> terreni
homines ad fidem excitati sunt. Sed unde mota est?
<pb n="0817"/> <hi>Etenim coeli distillaverunt a facie Dei.</hi> 
 Forsitan hic aliquis
recolat illud tempus, quando in deserto Deus
transibat coram populo suo, coram filiis Israel, die in
columna nubis, nocte in fulgore ignis <note>(Exod. XIII,
21)</note>; et hoc esse sentiat quod <hi>coeli distillaverunt a
facie Dei,</hi> quoniam manna pluit populo suo <note>(Id. XVI,
13)</note>; hoc etiam esse quod sequitur, <hi>Mons Sina a facie
Dei Israel, pluviam voluntariam segregans, Deus,
haereditati tuae,</hi> quia in monte Sina locutus est Deus ad
Moysen, quando Legem dedit <note>(Id. XIX, 18, etc.)</note>: ut
manna sit pluvia voluntaria quam segregavit Deus
haereditati suae, id est populo suo: quia solos eos
ita pavit, non et caeteras Gentes: ut quod deinde
dicit, <hi>Et infirmata est,</hi> ipsa haereditas infirmata intelligatur;
quoniam murmurantes, manna fastidiosi respuerunt,
desiderantes escas carnium, et ea quibus
vesci in Aegypto consueverant <note>(Num. XI, 5, 6)</note>. Sed
in his verbis si proprietas tantummodo litterae, non
spiritualis requirendus est intellectus, oportet ut
ostendatur secundum proprietatem corporalem, qui
tunc compediti, quique etiam habitantes in sepulcris
educti sunt in fortitudine. Deinde si ille populus, illa
scilicet haereditas Dei, fastidio manna respuens infirmata
est, non debuit sequi, <hi>Tu vero perfecisti eam;</hi> 
sed, Tu vero percussisti eam. Deo quippe offenso per
illa murmura atque fastidia, ingens plaga secuta est <note>(Ibid., 33)</note>.
Postremo illi omnes in eremo consternati
sunt, nec quisquam eorum, praeter duos, terram
meruit promissionis intrare <note>(Id. XIV, 29, 30)</note>.
Quanquam etiamsi dicatur in filiis eorum haereditas
illa perfecta, nos sensum spiritualem liberius tenere
debemus. Omnia quippe illa in figura contingebant
in illis <note>(I Cor. X, 11)</note>; donec aspiraret dies, et
removerentur umbrae <note>(Cant. II, 17)</note>.</p>
        </div3>
<div3>
          <head>10.</head>
          <p>
 Aperiat itaque nobis pulsantibus Dominus; et
mysteriorum ejus, quantum ipse dignatur, secreta
pandantur. Etenim ut terra mota esset ad fidem, cum
in desertum Gentium transiret Evangelium, <hi>coeli distillaverunt
a facie Dei.</hi> Hi sunt coeli, de quibus in alio
psalmo canitur: <hi>Coeli enarrant gloriam Dei.</hi> De his
quippe paulo post ibi dicitur: <hi>Non sunt loquelae neque
sermones, quorum non audiantur voces eorum: in
omnem terram exiit sonus eorum, et in fines orbis terrae
verba eorum <note>(Psal. XVIII, 2-5)</note>
          </hi>. Nec tamen istis coelis
tanta gloria tribuenda est, tanquam ab hominibus illa
gratia venerit in desertum Gentium, ut terra moveretur
ad fidem. Non enim coeli a seipsis distillaverunt;
sed <hi>a facie Dei,</hi> utique inhabitantis eos, et facientis
eos inhabitare unius moris in domo. Ipsi sunt enim et
montes, de quibus dicitur: <hi>Levavi oculos meos ad
montes, unde veniet auxilium mihi.</hi> Et tamen ne in
hominibus spem posuisse videretur, continuo subjecit: <hi>Auxilium meum a Domino, qui fecit coelum et terram <note>(Psal. CXX, 1, 2)</note>
          </hi>.
Ei quippe alio loco dicitur, <hi>Illuminans
tu admirabiliter, a montibus aeternis <note>(Psal. LXXV,
5)</note>
          </hi>: quamvis a montibus aeternis, tamen illuminans
tu. Sic et hic, <hi>coeli distillaverunt;</hi> sed, <hi>a facie Dei.</hi> Et
ipsi enim salvi facti sunt per fidem, et hoc non ex
seipsis; sed Dei donum est: non ex operibus, ne
<pb n="0818"/>
forte quis extollatur. Ipsius enim sumus figmentum <note>(Ephes. II, 8-10)</note>,
 <hi>qui facit unius modi habitare in
domo.</hi> </p>
        </div3>
<div3>
          <head>11.</head>
          <p>
 Sed quid est quod sequitur, <hi>Mons Sina a facie
Dei Israel?</hi> An subaudiendum est, distillavit: ut
quod vocavit coelorum nomine, hoc voluerit intelligi
nomine etiam montis Sina; sicut diximus eos vocari
montes, qui vocati sunt coeli? Nec in isto sensu movere
debet quod ait, <hi>mons;</hi> non, montes; cum ibi dicti
sint, coeli; non, coelum: quia et in alio psalmo cum
dictum esset, <hi>Coeli enarrant gloriam Dei;</hi> more Scripturae
eumdem sensum verbis aliis repetentis subsequenter
dictum est, <hi>Et opera manuum ejus annuntiat
firmamentum.</hi> Prius dixit, coeli; non coelum; et tamen
postea non, firmamenta; sed, firmamentum. <hi>Vocavit</hi> 
enim <hi>Deus firmamentum, coelum <note>(Gen. I, 8)</note>
          </hi>, sicut in
Genesi scriptum est. Ita ergo coeli et coelum, montes
et mons, non aliud, sed hoc ipsum: sicut Ecclesiae
multae et una Ecclesia, non aliud, sed hoc ipsum.
Cur ergo, <hi>mons Sina qui in servitutem generat <note>(Gal.
IV, 24)</note>
          </hi>, sicut dicit Apostolus? An forte Lex ipsa intelligenda
est in monte Sina, quam <hi>distillaverunt coeli
a facie Dei,</hi> ut terra moveretur? et ipse est terrae motus,
cum conturbantur homines, quia Legem implere
non possunt? Quod si ita est, haec est et pluvia voluntaria,
de qua consequenter dicit, <hi>Pluviam voluntariam
segregans, Deus, haereditati tuae;</hi> quia non fecit sic ulli
genti, et judicia sua non manifestavit eis <note>(Psal. CXLVII,
20)</note>. Segregavit itaque pluviam hanc voluntariam Deus
haereditati suae, quod Legem dedit. <hi>Et infirmata est:</hi> 
vel ipsa Lex, vel ipsa haereditas. Lex infirmata sic
accipi potest, eo quod non impleretur: non quod ipsa
infirma sit, sed quod infirmos facit minando poenam,
nec adjuvando per gratiam. Nam et Apostolus ipso
verbo usus est, ubi ait, <hi>Quod enim impossibile erat
Legi, in quo infirmabatur per carnem;</hi> significare volens
quia per spiritum impletur: tamen ipsam dixit
infirmari, cum ab infirmis non possit impleri. Infirmata
vero ipsa haereditas, id est ipse populus, data
sibi Lege, sine ulla ambiguitate intelligitur. <hi>Lex enim
subintravit, ut abundaret delictum.</hi> Quod autem sequitur, <hi>Tu vero perfecisti eam,</hi> 
 ad Legem ita refertur,
quia secundum illud perfecta, id est impleta est; quod
Dominus in Evangelio dicit: <hi>Non veni Legem solvere,
sed implere <note>(Matth. V, 17)</note>
          </hi>. Unde et Apostolus qui
dixerat Legem infirmatam esse per carnem, quia caro
non implet quod per spiritum impletur, id est per
gratiam spiritualem; ipse item dicit: <hi>Ut justitia Legis
impleretur in nobis, qui non secundum carnem ambulamus,
sed secundum spiritum <note>(Rom. VIII, 3, 4)</note>
          </hi>. Hoc est
ergo, <hi>Tu vero perfecisti eam;</hi> quia <hi>plenitudo Legis est
charitas <note>(Id. XIII, 10)</note>
          </hi>; et <hi>charitas Dei diffusa est in
cordibus nostris,</hi> non per nos ipsos, sed <hi>per Spiritum
sanctum qui datus est nobis:</hi> hoc est, <hi>Tu vero perfecisti
eam,</hi> si Legem perfecisse intelligatur; si vero haereditatem,
facilior est intellectus. Si enim propter
hoc dicta est haereditas Dei infirmata, id est populus
Dei infirmatus data Lege, quia <hi>Lex subintravit, ut abundaret
delictum:</hi> ergo et quod sequitur, <hi>Tu vero perfecisti
<pb n="0819"/>
eam,</hi> ex illo intelligitur quod etiam in Apostolo
sequitur, <hi>Ubi autem abundavit delictum, superabundavit
gratia <note>(Rom. V, 5, 20)</note>
          </hi>. Namque abundante delicto, multiplicatae sunt infirmitates eorum; et postea acceleraverunt <note>(Psal. XV, 4)</note>:
quia ingemuerunt, et invocaverunt,
ut ipso adjuvante impleretur quod ipso jubente
non implebatur.</p>
        </div3>
<div3>
          <head>12.</head>
          <p>
 Est in his verbis et alius sensus, qui probabilior
mihi videtur. Multo enim congruentius intelligitur
ipsa gratia pluvia voluntaria, quia nullis praecedentibus
operum meritis gratis datur. <hi>Si enim gratia;
jam non ex operibus: alioquin gratia jam non est gratia <note>(Rom. XI, 6)</note>
          </hi>.
 <hi>Non enim dignus sum,</hi> inquit, <hi>vocari
apostolus, quia persecutus sum Ecclesiam Dei: gratia
autem Dei sum id quod sum <note>(I Cor. XV, 9 et 10)</note>
          </hi>. Haec
est pluvia voluntaria. <hi>Voluntarie quippe genuit nos
verbo veritatis <note>(Jacobi I, 18)</note>
          </hi>. Haec pluvia voluntaria.
Inde alibi dicitur: <hi>Scuto bonae voluntatis tuae coronasti
nos <note>(Psal. V, 13)</note>
          </hi>. Istam pluviam, cum Deus transiret
in deserto, id est, praedicaretur in Gentibus, <hi>coeli distillaverunt:</hi> 
non tamen a seipsis, sed <hi>a facie Dei,</hi> 
quoniam et ipsi gratia Dei sunt id quod sunt. Et ideo <hi>mons Sina,</hi> 
 quia et ipse qui plus omnibus illis laboravit,
non ipse autem, sed gratia Dei cum illo <note>(I Cor.
XV, 10)</note>, ut abundantius distillaret in gentibus, id est
in deserto, ubi Christus non erat annuntiatus, ne super
alienum fundamentum aedificaret <note>(Rom. XV, 20)</note>;
ipse, inquam, Israelita erat ex genere Israel, de tribu
Benjamin <note>(Philipp. III, 5)</note>: et ipse ergo in servitutem
generatus erat, de Jerusalem terrena quae servit cum
filiis suis, et ideo persequebatur Ecclesiam. Nam, quod
ipse commonuit, <hi>sicut tunc qui secundum carnem generatus
est persequebatur eum qui secundum spiritum; ita et
nunc <note>(Gal. IV, 25, 29)</note>
          </hi>. Sed misericordiam consecutus est
quia ignorans fecit in incredulitate <note>(I Tim. I, 13)</note>. Miramur
ergo quod <hi>coeli distillaverunt a facie Dei:</hi> magis
miremur quod <hi>mons Sina,</hi> id est, qui prius persequebatur,
Hebraeus ex Hebraeis, secundum Legem pharisaeus <note>(Philipp. III, 5)</note>.
Quid autem miremur? Non enim
a seipso, sed quod sequitur, <hi>a facie Dei Israel;</hi> de quo
ipse dicit, <hi>Et super Israel Dei <note>(Gal. VI, 16)</note>
          </hi> de quo
Dominus dicit, <hi>Ecce vere Israelita, in quo dolus non
est <note>(Joan. I, 47)</note>
          </hi>. Hanc ergo pluviam voluntariam
nullis praecedentibus meritis operum bonorum segregavit
Deus haereditati suae. <hi>Et infirmata est.</hi> Agnovit
enim non esse se aliquid per seipsum; non viribus
suis, sed gratiae Dei tribuendum esse quod est. Agnovit
quod dictum est: <hi>In infirmitatibus meis gloriabor <note>(II Cor. XII, 9)</note>
          </hi>.
Agnovit quod dictum est: <hi>Noli altum
sapere, sed time <note>(Rom. XI, 20)</note>
          </hi>. Agnovit quod dictum
est: <hi>Humilibus autem dat gratiam <note>(Jacobi IV, 6)</note>
          </hi>. <hi>Et
infirmata est; tu vero perfecisti eam:</hi> quia <hi>virtus in infirmitate
perficitur <note>(II Cor. XII, 9)</note>
          </hi>. Quidam sane codices,
et latini et graeci, non habent, <hi>mons Sina;</hi> sed <hi>a
facie Dei Sina, a facie Dei Israel.</hi> Id est, <hi>coeli distillaverunt
a facie Dei:</hi> et quasi quaereretur cujus Dei; <hi>a
facie Dei,</hi> inquit, <hi>Sina, a facie Dei Israel;</hi> id est a facie
Dei qui Legem dedit populo Israel. Quare ergo <hi>coeli distillaverunt a facie Dei,</hi> 
 a facie hujus Dei, nisi
<pb n="0820"/>
quia sic impletum est quod praedictum est: <hi>Benedictionem
dabit qui Legem dedit <note>(Psal. LXXXIII, 8)</note>
          </hi>? <hi>Legem,</hi> 
qua terreat de humanis viribus praesumentem, <hi>benedictionem,</hi> 
 qua liberet in Deum sperantem. Tu
ergo perfecisti, Deus, haereditatem tuam; quia infirmata
est in se, ut perficeretur abs te.</p>
        </div3>
<div3>
          <head>13.</head>
          <p>
 <hi>[vers. 11.] Animalia tua inhabitabunt in ea. Tua,</hi> 
non sua; tibi subdita, non sibi libera; ad te egentia,
non sibi sufficientia. Denique sequitur: <hi>Parasti in
tua suavitate egenti Deus. In tua suavitate,</hi> non illius
facultate. Egens est enim, quoniam infirmatus est, ut
perficiatur: agnovit se indigentem, ut repleatur.
Haec est illa suavitas de qua alibi dicitur, <hi>Dominus
dabit suavitatem, et terra nostra dabit fructum suum <note>(Psal. LXXXIV, 13)</note>
          </hi>:
ut bonum opus fiat non timore,
sed amore; non formidine poenae, sed delectatione
justitiae. Ipsa est enim vera et sana libertas. Sed
Dominus hoc egenti paravit, non abundanti, cui opprobrio
est ista paupertas; de qualibus alibi dicitur: <hi>Opprobrium his qui abundant, et despectio superbis <note>(Psal. CXXII, 4)</note>
          </hi>.
Hos enim dixit superbos, quos dixit
qui abundant.</p>
        </div3>
<div3>
          <head>14.</head>
          <p>
 <hi>[vers. 12.] Dominus dabit verbum:</hi> cibaria scilicet
animalibus suis quae inhabitabunt in ea. Sed
quid operabuntur haec animalia, quibus dabit verbum?
quid nisi quod sequitur? <hi>Evangelizantibus virtute
multa.</hi> Qua virtute, nisi fortitudine illa in qua educit
compeditos? Fortasse etiam virtutem hic dicat illam,
qua evangelizantes mirabilia signa fecerunt.</p>
        </div3>
<div3>
          <head>15.</head>
          <p>
 <hi>[vers. 13.]</hi> Quis ergo <hi>dabit verbum evangelizantibus
virtute multa? Rex,</hi> inquit, <hi>virtutum Dilecti.</hi> Pater
ergo est rex virtutum Filii. Dilectus enim, quando
non ponitur quis dilectus, per antonomasiam Filius
unicus intelligitur. An virtutum suarum rex ipse
Filius; virtutum scilicet sibi servientium? quia <hi>virtute
multa evangelizantibus dabit verbum rex virtutum,</hi> 
de quo dictum est, <hi>Dominus virtutum, ipse est rex
gloriae <note>(Psal. XXIII, 10)</note>
          </hi>. Quod autem non dixit, Rex
virtutum suarum, sed, <hi>Rex virtutum Dilecti,</hi> locutio
est in Scripturis usitatissima, si quis advertat: quod
ibi maxime apparet, ubi etiam proprium nomen exprimitur,
ut eumdem esse de quo dicitur, dubitari
omnino non possit. Qualis et illa in Pentateucho multis
locis invenitur: <hi>Et fecit Moyses</hi> illud atque illud, <hi>sicut praecepit Dominus Moysi 
 <note>(Num. XVII, 11, etc., sec.
LXX)</note>
          </hi>. Non dixit quod usitatum est in locutionibus
nostris, Et fecit Moyses sicut praecepit ei Dominus;
sed, <hi>Fecit Moyses sicut praecepit Dominus Moysi;</hi> quasi
alius sit Moyses cui praecepit, et alius Moyses qui
fecit, cum idem ipse sit. Tales locutiones in Novo
Testamento difficillime reperiuntur. Inde est tamen
quod Apostolus ait: <hi>De Filio suo, qui factus est ei
ex semine David secundum carnem, qui praedestinatus
est Filius Dei in virtute secundum Spiritum sanctificationis
ex resurrectione mortuorum Jesu Christi Domini
nostri <note>(Rom. I, 3, 4)</note>
          </hi>: tanquam alius sit Filius Dei
qui factus est ex semine David secundum carnem, et
alius Jesus Christus Dominus noster, cum sit unus
<pb n="0821"/>
atque idem. In veteribus autem libris crebra est ista
locutio: et ideo quando subobscure fit, ex manifestis
sui generis exemplis intelligenda est; sicut hoc loco
psalmi hujus quem tractamus, subobscure facta est.
Nam si diceretur Jesus Christus, rex virtutum Jesu
Christi, tam aperta esset quam illa, <hi>Fecit Moyses sicut
praecepit Dominus Moysi:</hi> quia vero dictum est, <hi>Rex
virtutum Dilecti,</hi> non facile est ut occurrat ipsum esse
regem virtutum, qui est et Dilectus. <hi>Rex</hi> ergo <hi>virtutum
Dilecti,</hi> sic intelligi potest, ac si diceretur, rex
virtutum suarum, quia et rex virtutum est Christus,
et Dilectus est idem ipse Christus. Quamvis non habeat
iste sensus tantam necessitatem, ut aliud non
valeat accipi: quia et Pater potest intelligi rex virtutum
Filii sui dilecti, cui dicit ipse Dilectus, <hi>Omnia
mea tua sunt, et tua mea <note>(Joan. XVII, 10)</note>
          </hi>. Quod si
forte quaeritur utrum Deus Domini Jesu Christi Pater
etiam rex dici possit; nescio utrum quisquam audeat
hoc ab eo nomen auferre, ubi Apostolus dicit: <hi>Regi
autem saeculorum immortali, invisibili, soli Deo <note>(I Tim.
I, 17)</note>
          </hi>. Quia etsi hoc de ipsa Trinitate dictum est, ibi
est et Deus Pater. Si autem non carnaliter intelligimus, <hi>Deus, judicium tuum regi da, et justitiam tuam
filio regis 
 <note>(Psal. LXXI, 2)</note>
          </hi>; nescio utrum aliud aliquid
dictum est quam, Filio tuo. Rex ergo est et Pater.
Unde versiculus iste psalmi hujus, <hi>Rex virtutum Dilecti,</hi> 
utroque modo intelligi potest. Cum itaque dixisset, <hi>Dominus dabit verbum evangelizantibus virtute
multa;</hi> 
 quia ipsa virtus ab eo regitur, eique militat a
quo datur, ipse, inquit, <hi>Dominus</hi> qui <hi>dabit verbum
evangelizantibus virtute multa, rex</hi> est <hi>virtutum Dilecti.</hi> </p>
        </div3>
<div3>
          <head>16.</head>
          <p>
 Deinde sequitur: <hi>Dilecti, et speciei domus dividere
spolia.</hi> Repetitio pertinet ad commendationem:
quanquam istam repetitionem non omnes codices
habeant, et eam diligentiores stella apposita praenotant,
quae signa vocantur asterisci; quibus agnosci
volunt ea non esse in interpretatione Septuaginta,
sed esse in hebraeo, quae talibus insigniuntur notis.
Sed sive repetatur, sive semel dictum accipiatur
quod positum est, <hi>Dilecti;</hi> sic intelligendum puto
quod sequitur, <hi>et speciei domus dividere spolia,</hi> ac si
diceretur, <hi>Dilecti</hi> etiam <hi>speciei domus dividere spolia,</hi> 
id est, Dilecti etiam ad dividenda spolia. Speciosam
quippe domum, id est Ecclesiam Christus fecit, dividendo
illi spolia; sicut speciosum est corpus distributione
membrorum. Spolia porro dicuntur quae victis
hostibus detrahuntur. Hoc quid sit Evangelium nos
admonet, ubi legimus: <hi>Nemo intrat in domum fortis,
ut vasa ejus diripiat, nisi prius alligaverit fortem <note>(Matth. XII, 29)</note>
          </hi>.
Alligavit ergo diabolum Christus
spiritualibus vinculis; superando mortem, et super
coelos ab inferis ascendendo: alligavit eum sacramento
incarnationis suae, quod nihil in eo reperiens
morte dignum, tamen est permissus occidere; ac sic
alligato abstulit tanquam spolia vasa ejus. Operabatur
quippe in filiis diffidentiae <note>(Ephes. II, 2)</note>, quorum
infidelitate utebatur ad voluntatem suam. Haec vasa
Dominus mundans remissione peccatorum, haec spolia
<pb n="0822"/>
sanctificans hosti erepta prostrato atque alligato,
divisit ea speciei domus suae; alios constituens apostolos,
alios prophetas, alios pastores et doctores in
opus ministerii, in aedificationem corporis Christi <note>(Ephes. IV, 11, 12)</note>.
 <hi>Sicut enim unum corpus est, et membra
multa habet; omnia autem membra corporis cum
sint multa, unum est corpus: sic et Christus. Numquid
omnes apostoli? numquid omnes prophetae? numquid
omnes virtutes? numquid omnes dona habent curationum?
numquid omnes linguis loquuntur? numquid
omnes interpretantur? Omnia autem haec operatur unus
atque idem Spiritus, dividens propria unicuique prout
vult <note>(I Cor. XII, 12, 29, 30, 11)</note>
          </hi>. Et haec est species
domus, cui spolia dividuntur; ut amator ejus hac
pulchritudine accensus exclamet: <hi>Domine, dilexi decorem
domus tuae <note>(Psal. XXV, 8)</note>
          </hi>.</p>
        </div3>
<div3>
          <head>17.</head>
          <p>
 <hi>[vers. 14.]</hi> Jam in eo quod sequitur, se ad ipsa
membra, de quibus fit species domus, alloquenda
convertit, dicens: <hi>Si dormiatis inter medios cleros,
pennae columbae deargentatae, et inter scapulas ejus in
viriditate auri.</hi> Prius hic quaerendus est ordo verborum
quomodo finiatur sententia; quae utique pendet,
cum dicitur, <hi>Si dormiatis:</hi> deinde quod ait, <hi>pennae
columbae deargentatae,</hi> utrum singulari numero intelligendum
est, hujus pennae; an plurali, hae pennae.
Sed singularem numerum graecus excludit, ubi omnino
pluraliter hoc positum legitur. Sed adhuc incertum
est utrum, hae pennae; an, o vos pennae, ut ad
ipsas pennas loqui videatur. Utrum ergo verbis quae
praecesserunt finiatur ista sententia, ut ordo sit, <hi>Dominus
dabit verbum evangelizantibus virtute multa, si
dormiatis inter medios cleros,</hi> o vos <hi>pennae columbae
deargentatae:</hi> an his quae sequuntur, ut ordo sit, <hi>Si
dormiatis inter medios cleros, pennae columbae deargentatae
nive dealbabuntur in Selmon:</hi> id est, ipsae pennae
dealbabuntur, si dormiatis inter medios cleros: ut
illis hoc dicere intelligatur, qui speciei domus tanquam
spolia dividuntur; id est, Si dormiatis inter
medios cleros, o vos qui dividimini speciei domus,
per manifestationem Spiritus ad utilitatem, ut alii
quidem detur per Spiritum sermo sapientiae, alii sermo
scientiae secundum eumdem Spiritum, alii fides,
alii genera curationum in eodem Spiritu, et caetera <note>(I Cor. XII, 7, 9)</note>:
si ergo vos dormiatis inter medios
cleros, tunc pennae columbae deargentatae nive dealbabuntur
in Selmon. Potest et sic: <hi>Si vos, pennae
columbae deargentatae, dormiatis inter medios cleros,
nive dealbabuntur in Selmon,</hi> ut subintelligantur homines,
qui per gratiam remissionem accipiunt peccatorum.
Unde etiam de ipsa Ecclesia dicitur in Cantico
canticorum: <hi>Quae est ista quae ascendit dealbata <note>(Cant. III, 6, sec. LXX)</note>
          </hi>?
Promissio quippe Dei tenetur,
per Prophetam dicentis: <hi>Si fuerint peccata vestra
tanquam phoenicium, sicut nivem dealbabo <note>(Isai. I, 18)</note>
          </hi>?
Potest et sic intelligi, ut in eo quod dictum est, <hi>pennae columbae deargentatae,</hi> 
 subaudiatur, eritis; ut
iste sit sensus: O vos qui tanquam spolia speciei
domus dividimini, si dormiatis inter medios cleros,
pennae columbae deargentatae eritis; id est, in altiora
<pb n="0823"/>
elevabimim, compagini tamen Ecclesiae cohaerentes.
Nullam quippe aliam melius hic intelligi puto columbam
deargentatam, quam illam de qua dictum est: <hi>Una est columba mea 
 <note>(Cant. VI, 8)</note>
          </hi>. Deargentata est
autem, quia divinis eloquiis est erudita: eloquia
namque Domini alio loco dicuntur <hi>argentum igne examinatum
terrae, purgatum septuplum <note>(Psal. XI, 7)</note>
          </hi>.
Magnum itaque aliquod bonum est, dormire inter
medios cleros: quae nonnulli duo Testamenta esse
voluerunt; ut dormire sit inter medios cleros, in
eorum Testamentorum auctoritate requiescere; id
est, utriusque Testamenti testimoniis acquiescere,
ut quando aliquid ex his profertur et probatur, omnis
contentio pacifica quiete finiatur. Quod si ita est,
quid aliud admoneri videntur evangelizantes virtute
multa, nisi quia tunc eis Dominus dabit verbum ut
evangelizare possint, si dormiant inter medios cleros?
Tunc enim eis verbum veritatis datur, si auctoritas
ab eis duorum Testamentorum non relinquatur: ut
ipsi sint et pennae columbae deargentatae, quorum
praedicatione in coelum gloria fertur Ecclesiae.</p>
        </div3>
<div3>
          <head>18.</head>
          <p>
 <hi>Inter scapulas</hi> autem: pars est utique corporis;
pars est circa regionem cordis, a posterioribus
tamen, id est a dorso: quam columbae illius deargentatae
partem in viriditate auri esse dicit, hoc est in
vigore sapientiae; quem vigorem melius non puto
intelligi posse quam charitatem. Sed quare a dorso,
et non a pectore? Quanquam mirer quomodo positum
sit hoc verbum in alio psalmo, ubi dicitur, <hi>Inter
scapulas suas obumbrabit tibi, et sub alis ejus sperabis <note>(Psal. XC, 4)</note>
          </hi>,
cum sub alis obrumbrari non possit,
nisi quod a pectore fuerit. Et latine quidem <hi>inter scapulas</hi> 
fortasse aliquo modo ex utraque parte possit intelligi,
et ante, et post; ut scapulas accipiamus quae
in medio caput habent: et in hebraeo sit fortassis
ambiguum, quod possit et hoc modo intelligi; sed
quod in graeco est <foreign xml:lang="greek">μετάφρενα,</foreign> nonnisi a posterioribus
significat, quod est <hi>inter scapulas.</hi> Utrum propterea
ibi est auri viriditas, id est sapientia et charitas, quia
ibi sunt quodammodo radices alarum; an quia ibi
portatur illa sarcina levis? Quid enim sunt vel ipsae
alae, nisi duo praecepta charitatis, in quibus tota Lex
pendet et Prophetae <note>(Matth. XXII, 40)</note>? Quid ipsa sarcina
levis, nisi ipsa charitas quae in his duobus praeceptis
impletur? Quidquid enim difficile est in praecepto,
leve est amanti. Nec ob aliud recte intelligitur
dictum, <hi>Onus meum leve est <note>(Id. XI, 30)</note>
          </hi>; nisi quia
dat Spiritum sanctum, per quem diffunditur charitas
in cordibus nostris <note>(Rom. V, 5)</note>, ut amando liberaliter
faciamus, quod timendo qui facit, serviliter facit:
nec est amicus recti, quando mallet, si fieri posset,
id quod rectum est non juberi.</p>
        </div3>
<div3>
          <head>19.</head>
          <p>
 Quaeri etiam potest, cum non sit dictum, Si
dormiatis in cleris, sed, <hi>inter medios cleros,</hi> quid sit
hoc, <hi>inter medios cleros.</hi> Quod quidem si expressius
transferretur ex graeco, inter medium clerorum diceretur;
quod in nullo interpretum legi: propterea
credo quia tantumdem valet quod dictum est, <hi>inter
<pb n="0824"/>
medios cleros.</hi> Hinc ergo quid mihi videatur exponam.
Saepe hoc verbum ad aliqua connectenda atque pacanda,
ne inter se dissideant, poni solet: sicut testamentum
inter se et populum Deo constituente, hoc
verbum Scriptura ponit; nam pro eo quod est in latino, <hi>inter me et vos,</hi> 
 graecus habet, <hi>inter medium
meum et vestrum.</hi> Sic et de signo circumcisionis cum
loquitur Deus ad Abraham, dicit, <hi>Erit testamentum
inter me et te, et omne semen tuum <note>(Gen. XVII, 2, 7)</note>
          </hi>:
quod Graecus habet, <hi>inter medium meum et tuum, et
inter medium seminis tui.</hi> Item cum loqueretur ad Noe
de arcu in nubibus ad signum constituendum <note>(Id. IX,
12)</note>, hoc verbum saepissime repetit: et quod habent
latini codices, <hi>inter me et vos,</hi> vel <hi>inter me et omnem
animam vivam,</hi> et si qua ibi talia dicuntur; <hi>inter medium
meum et vestrum,</hi> invenitur in Graeco, quod est, <foreign xml:lang="greek">ἀνὰ μέσον.</foreign>
 David quoque et Jonathan signum inter se
constituunt, ne aliud opinando dissideant <note>(I Reg. XX,
20-23)</note>: et quod latine dicitur, <hi>inter ambos; inter medium
amborum,</hi> habet Graecus eodem verbo, quod
est, <foreign xml:lang="greek">ἀνὰ μέσον.</foreign> Optime autem factum est, ut hoc loco
psalmi hujus interpretes nostri non dicerent, inter
cleros, quod latinae locutioni usitatum est; sed <hi>inter
medios cleros,</hi> tanquam inter medium clerorum,
quod potius in graeco legitur, et quod dici solet in
eis rebus, ut dixi, quae inter se debeant habere consensum.
Jubet ergo Scriptura ut inter medios cleros
dormiant, qui vel sunt pennae columbae deargentatae,
vel ex hoc eis praestatur ut sint. Porro si isti cleri
duo Testamenta significant, quid aliud admonemur,
nisi ut Testamentis inter se consentientibus non repugnemus
; sed intelligendo aequiescamus, nosque
simus eorum concordiae signum atque documentum,
cum alterum adversus alterum nihil dixisse sentimus,
et cum pacifica admiratione, quasi ecstasis sopore,
monstramus? Cur autem in cleris Testamenta intelligantur,
cum hoc nomen graecum sit quidem, sed Testamentum
non ita dicatur; haec causa est, quia per
testamentum datur haereditas, quae graece appellatur, <foreign xml:lang="greek">κληρονομία,</foreign>
 et haeres, <foreign xml:lang="greek">κληρονόμος. Κλῆρος</foreign> autem sors graece
dicitur, et sortes ex promissione Dei, partes haereditatis
vocantur, quae populo sunt distributae. Unde
tribus Levi praecepta est non habere sortem inter
fratres suos, quod ex eorum decimis sustentaretur <note>(Num. XVIII, 20)</note>.
Nam et Cleros et Clericos hinc
appellatos puto, qui sunt in ecclesiastici ministerii
gradibus ordinati, quia Matthias sorte electus est,
quem primum per Apostolos legimus ordinatum <note>(Act.
I, 26)</note>. Proinde propter haereditatem quae fit testamento,
tanquam per id quod efficitur id quod efficit,
nomine clerorum Testamenta ipsa significata
sunt.</p>
        </div3>
<div3>
          <head>20.</head>
          <p>
 Quanquam mihi et alius hic sensus occurrat,
nisi fallor, anteponendus, ut cleros multo probabilius
ipsas haereditates intelligamus: ut quoniam haereditas
Veteris Testamenti est, quamvis in umbra significativa
<pb n="0825"/>
futuri, terrena felicitas; haereditas vero
Novi Testamenti est aeterna immortalitas; dormire
sit inter medios cleros, nec illam jam quaerere ardenter,
et adhuc istam exspectare patienter. Nam
qui Deo propterea serviunt, vel potius propterea servire
nolant, dum quaerunt in hac vita et in hac terra
felicitatem, ablatus est somnus ab eis, et non dormiunt.
Inflammantibus enim cupiditatibus agitati, in
flagitia et facinora propelluntur, nec omnino requiescunt;
desiderando ut acquirant, metuendo ne amittant. <hi>Qui autem me audit,</hi> 
 ait Sapientia, <hi>inhabitabit in
spe, et requiescet sine timore ab omni malignitate (Prov.<LACUNA>,
33)</LACUNA>
          </hi>. Hoc est, quantum mihi videtur, dormire inter
medios cleros, id est inter medias haereditates;
nondum in re, sed tamen in spe coelestis haereditatis
habitare, et a terrenae felicitatis jam cupiditate conquiescere.
Cum autem venerit quod speramus, non
jam inter duas haereditates requiescemus; sed in nova
vera, cujus vetus erat umbra, regnabimus. Quapropter
etiamsi intellexerimus quod dictum est, <hi>Si dormiatis
inter medios cleros,</hi> tanquam si diceretur, Si
moriamini inter medios cleros, ut istam mortem carnis
more suo Scriptura dormitionem vocaverit; haec
est mors optima, ut in cupiditatum cohibitione a terrenis,
in spe coelestis haereditatis homo usque in finem
perseverans, diem vitae hujus ultimum claudat.
Sic enim dormientes inter medios cleros, erunt pennae
columbae deargentatae; ut tempore quo resurgent,
rapiantur in nubibus obviam Christo in aera, et semper
jam cum Domino vivant <note>(I Thess. IV, 16)</note>: aut
certe, quia per eos qui sic moriuntur, quanto securius,
tanto sublimius Ecclesia diffamatur, et quasi
quibusdam pennis excelsae laudis attollitur. Neque
enim frustra dictum est: <hi>Ante mortem ne laudes hominem
quemquam <note>(Eccli. XI, 30)</note>
          </hi>. Omnes ergo sancti
Dei ab initio generis humani, usque ad tempus Apostolorum
<note>(quia et ipsi noverant dicere, <hi>Diem hominis
non concupivi, tu scis [Jerem. XVII, 16]</hi>; et, <hi>Unam petii
a Domino, hanc requiram [Psal. XXVI, 4]</hi> )</note>, et a
tempore Apostolorum, ex quo duorum Testamentorum
differentia clarius revelata est, ipsi Apostoli et
beati martyres caeterique justi, tanquam arietes et
arietum filii usque ad hoc tempus dormierunt inter
medios cleros; regni terreni felicitatem jam contemnentes,
et regni coelorum aeternitatem sperantes, et
nondum tenentes. Et quia tam bene dormierunt, eis
velut pennis nunc volitat, et laudibus exaltatur Ecclesia,
columba scilicet deargentata; ut hac eorum
fama ad imitandum posteris invitatis, dum sic etiam
caeteri dormiunt, addantur pennae quibus usque in
finem saeculi sublimiter praedicetur.</p>
        </div3>
<div3>
          <head>21.</head>
          <p>
 <hi>[vers. 15.] Dum discernit supercoelestis reges super
eam, nive dealbabuntur in Selmon:</hi> ille supercoelestis,
ille <hi>qui ascendit super omnes coelos, ut adimpleret
omnia, dum discernit reges super eam,</hi> id est super
eamdem columbam deargentatam. Sequitur enim Apostolus,
ac dicit: <hi>Et ipse dedit quosdam quidem apostolos,
quosdam autem prophetas, quosdam vero evangelistas,
quosdam autem pastores et doctores.</hi> Nam quid
<pb n="0826"/>
est aliud reges discernere super eam, nisi <hi>in opus
ministerii, in aedificationem corporis Christi <note>(Ephes. IV,
10-12)</note>
          </hi>; quandoquidem ipsa est corpus Christi? Dicuntur
autem illi <hi>reges,</hi> utique a regendo: et quid
magis quam carnis concupiscentias, ne regnet peccatum
in eorum mortali corpore ad obediendum desideriis
ejus, ne exhibeant membra sua arma iniquitatis
peccato, sed exhibeant se Deo, tanquam ex mortuis
viventes, et membra sua arma justitiae Deo <note>(Rom.
VI, 12 et 13)</note>? Sic enim erunt reges primitus discreti
ab alienigenis, quia non sunt jugum ducentes cum
infidelibus; deinde discreti concorditer inter se muneribus
propriis. <hi>Non enim omnes apostoli, aut omnes
prophetae, aut omnes doctores, aut omnes dona habent
curationum, aut omnes linguis loquuntur, aut omnes
interpretantur. Omnia autem haec operatur unus atque
idem Spiritus, dividens propria unicuique prout vult <note>(I Cor. XII, 29, 30, 11)</note>
          </hi>:
quem dando ille supercoelestis,
discernit reges super columbam deargentatam.
De quo Spiritu sancto cum ad ejus matrem gratia plenam
missus Angelus loqueretur, quaerenti quomodo
fieret quod paritura nuntiabatur, quoniam non cognoscebat
virum: <hi>Spiritus sanctus,</hi> inquit, <hi>superveniet in
te, et virtus Altissimi obumbrabit tibi.</hi> Quid est, <hi>obumbrabit
tibi,</hi> nisi, umbram faciet? Unde et isti reges,
dum gratia Spiritus Domini Christi discernuntur super
columbam deargentatam, <hi>nive dealbabuntur in Selmon.</hi> 
Selmon quippe interpretatur Umbra. Non enim
meritis aut virtute propria discernuntur. <hi>Quis enim te,</hi> 
inquit, <hi>discernit? Quid autem habes quod non accepisti <note>(Id. IV, 7)</note>
          </hi>?
Ut ergo discernantur ab impiis, accipiunt
remissionem peccatorum ab illo qui ait: <hi>Si
fuerint peccata vestra sicut phoenicium, tanquam nivem
dealbabo <note>(Isai. I, 18)</note>
          </hi>. Ecce quomodo <hi>nive dealbabuntur
in Selmon;</hi> in gratia Spiritus Christi, quo eis etiam
propria dona discreta sunt: de quo dictum est quod
supra commemoravi, <hi>Spiritus sanctus superveniet in te,
et virtus Altissimi obumbrabit tibi,</hi> hoc est, umbram
faciet tibi: <hi>propterea quod nascetur ex te sanctum, vocabitur
Filius Dei <note>(Luc. I, 35)</note>
          </hi>. Umbra porro ista defensaculum
intelligitur ab aestu concupiscentiarum carnalium:
unde illa virgo Christum non carnaliter concupiscendo,
sed spiritualiter credendo concepit. Constat
autem umbra lumine et corpore: proinde illud
quod in principio erat Verbum, lumen illud verum,
ut umbraculum meridianum fieret nobis, Verbum
caro factum est, et habitavit in nobis <note>(Joan. I, 1,
14)</note>. Deo scilicet homo, tanquam lumini corpus, accessit,
et in eum credentes umbra protectionis operuit.
Non enim de quali umbra dicitur, <hi>Transierunt
omnia illa tanquam umbra <note>(Sap. V, 9)</note>
          </hi>; nec de quali
umbra dicit Apostolus, <hi>Nemo vos judicet in cibo, aut
in potu, aut in parte diei festi, aut neomeniae, aut sabbatorum,
quod est umbra futurorum <note>(Coloss. II, 16,
17)</note>
          </hi>; sed de quali scriptum est, <hi>Sub umbra alarum
tuarum protege me <note>(Psal. XVI, 8)</note>
          </hi>. Dum ergo discernit
ille supercoelestis reges super columbam deargentatam,
non sua merita extollant, non de propria virtute
confidant: <hi>nive</hi> quippe <hi>dealbabuntur in Selmon;</hi> 
<pb n="0827"/>
gratia candificabuntur in protectione corporis Christi.</p>
        </div3>
<div3>
          <head>22.</head>
          <p>
 <hi>[vers. 16.]</hi> Hunc autem montem consequenter
dicit <hi>montem Dei, montem uberem, montem incaseatum,</hi> 
vel <hi>montem pinguem.</hi> Quid hic autem aliud pinguem,
quam uberem diceret? Est enim et mons isto nomine
nuncupatus, id est <hi>Selmon.</hi> Sed quem montem
intelligere debemus <hi>montem Dei, montem uberem,
montem incaseatum,</hi> nisi eumdem Dominum Christum,
de quo et alius propheta dicit: <hi>Erit in novissimis temporibus
manifestus mons Domini, paratus in cacumine
montium <note>(Isai. II, 2)</note>
          </hi>? Ipse est mons incaseatus, propter
parvulos gratia tanquam lacte nutriendos; mons
uber, ad roborandos atque ditandos donorum excellentia:
nam et ipsum lac, unde fit caseus, miro modo
significat gratiam; manat quippe ex abundantia viscerum
maternorum, et misericordia delectabili parvulis
gratis infunditur. Ambiguus est autem in graeco
casus, utrum sit nominativus, an accusativus; quoniam
in ea lingua mons neutri generis est, non masculini:
ideo nonnulli Latini non interpretati sunt, <hi>montem Dei,</hi> 
 sed <hi>mons Dei.</hi> Puto autem melius esse, <hi>in Selmon montem Dei,</hi> 
 hoc est, in montem Dei qui
vocatur Selmon: secundum intellectum quem supra,
ut potuimus, exposuimus.</p>
        </div3>
<div3>
          <head>23.</head>
          <p>
 <hi>[vers. 17.]</hi> Deinde quod dixit, <hi>montem Dei,
montem incaseatum, montem uberem,</hi> ne quis auderet
ex hoc Dominum Jesum Christum comparare caeteris
sanctis, qui et ipsi dicti sunt montes Dei: legitur
quippe, <hi>Justitia tua sicut montes Dei <note>(Psal. XXXV, 7)</note>
          </hi>;
unde Apostolus ait, <hi>Ut nos simus justitia Dei in ipso <note>(II Cor. V, 21)</note>
          </hi>.
De quibus montibus et alio loco dicitur, <hi>Illuminans tu admirabiliter a montibus aeternis <note>(Psal. LXXV, 5)</note>
          </hi>;
quia vita eis aeterna donata est, et
per eos sanctarum Scripturarum eminentissima auctoritas
constituta est, sed illuminante ab eis illo
cui dicitur, <hi>Illuminans tu. Levavi</hi> enim <hi>oculos meos in
montes, unde veniet auxilium mihi:</hi> nec tamen auxilium
meum ab ipsis proprie montibus; sed <hi>auxilium
meum a Domino qui fecit coelum et terram <note>(Psal. CXX,
1, 2)</note>
          </hi>. Unus quippe ipsorum montium multum excellens
cum dixisset, quod plus illis omnibus laboraverit: <hi>Non autem ego,</hi> 
 inquit, <hi>sed gratia Dei mecum <note>(I Cor. XV, 10)</note>
          </hi>.
Ne quis ergo auderet etiam montem
speciosum forma prae filiis hominum <note>(Psal. XLIV, 3)</note> 
montibus filiis hominum comparare; quoniam non
defuerunt qui eum dicerent, alii Joannem Baptistam,
alii Eliam, alii Jeremiam, aut unum ex Prophetis <note>(Matth. XVI, 14)</note>;
convertit se ad illos, et ait: <hi>Utquid
suspicamini montes incaseatos, montem,</hi> inquit, <hi>in quo
placuit Deo inhabitare in eo? Utquid suspicamini?</hi> Sicut
enim lumen illi, quia et ipsis dictum est, <hi>Vos estis
lumen mundi <note>(Id. V, 14)</note>
          </hi>; sed aliud illud dictum
est, <hi>Lumen verum, quod illuminat omnem hominem <note>(Joan. I, 9)</note>
          </hi>:
sic, montes illi; sed longe alius mons
paratus in cacumine montium. Montes itaque isti illum
montem portando gloriosi sunt: quorum ille
<pb n="0828"/>
unus dicit, <hi>Mihi autem absit gloriari, nisi in cruce Domini
nostri Jesu Christi, per quem mihi mundus crucifixus
est, et ego mundo <note>(Gal. VI, 14)</note>
          </hi>: <hi>ut qui gloriatur,
non in seipso, sed in Domino glorietur <note>(I Cor. I, 31)</note>
          </hi>. <hi>Utquid</hi> 
 ergo <hi>suspicamini montes incaseatos,</hi> eum <hi>montem
in quo placuit Deo habitare in eo?</hi> Non quia in
aliis non inhabitat, sed quia in ipsis per ipsum. <hi>In
ipso quippe inhabitat omnis plenitudo divinitatis <note>(Coloss.
II, 9)</note>
          </hi>; non umbraliter, tanquam in templo a rege Salomone
facto, sed corporaliter, id est solide atque
veraciter. <hi>Quoniam Deus erat in Christo, mundum reconcilians
sibi <note>(II Cor. V, 10)</note>
          </hi>. Quod sive de Patre dictum
accipiamus, quoniam ipse ait, <hi>Pater autem in
me manens, ipse facit opera sua; ego in Patre, et Pater
in me <note>(Joan. XIV, 10)</note>
          </hi>; sive ita intelligatur, <hi>Deus erat
in Christo,</hi> Verbum erat in homine: sic erat utique
Verbum in carne, ut Verbum etiam caro factum solus
proprie diceretur, id est, homo Verbo in unam
Christi personam copularetur. <hi>Utquid</hi> ergo <hi>suspicamini
montes incaseatos,</hi> eum <hi>montem in quo placuit
Deo inhabitare in eo?</hi> Longe utique aliter quam in illis
montibus, quorum aliquem etiam hunc suspicamini.
Non enim quia et illi per adoptionis gratiam filii Dei
sunt, ideo quisquam illorum est Unigenitus cui diceret: <hi>Sede ad dexteram meam, donec ponam inimicos
tuos sub pedibus tuis 
 <note>(Psal. CIX, 1)</note>
          </hi>. <hi>Etenim Dominus
inhabitabit usque in finem:</hi> id est, illos montes non
comparandos huic monti ipse Dominus inhabitabit,
qui est mons paratus in cacumine montium; ut perducat
eos in finem, id est in seipsum sicut Deus est
contemplandum. <hi>Finis enim Legis Christus, ad justitiam
omni credenti <note>(Rom. X, 4)</note>
          </hi>. Deo itaque placuit
habitare in isto monte, qui paratus est in cacumine
montium; cui dicit: <hi>Tu es Filius meus dilectus, in
quo bene complacui <note>(Matth. III, 17)</note>
          </hi>. Ipse autem
mons Dominus est, qui alios montes inhabitabit in
finem, in quorum cacumine paratus est. <hi>Unus enim
Deus, et unus mediator Dei et hominum homo Christus
Jesus <note>(I Tim. II, 5)</note>
          </hi>, mons montium, sicut sanctus sanctorum.
Unde dicit: <hi>Ego in eis, et tu in me <note>(Joan.
XVII, 23)</note>
          </hi>. <hi>Utquid</hi> ergo <hi>suspicamini montes incaseatos,
montem in quo placuit Deo inhabitare in eo?</hi> Etenim
montes illos incaseatos Dominus iste, mons incaseatus,
inhabitabit usque in finem, ut aliquid sint quibus
ait: <hi>Quia sine me nihil potestis facere <note>(Id. XV, 5)</note>
          </hi>.</p>
        </div3>
<div3>
          <head>24.</head>
          <p>
 <hi>[vers. 18.]</hi> Ita fit etiam quod sequitur: <hi>Currus
Dei decem millium multiplex;</hi> vel, <hi>denum millium
multiplex;</hi> vel, <hi>decies millies multiplex.</hi> Unum verbum
enim graecum sicut quisque potuit latinorum interpretum
transtulit, quod ibi dictum est, <foreign xml:lang="greek">μυριοπλάσιον.</foreign>
Latine autem satis exprimi non potuit: quoniam
mille apud Graecos <foreign xml:lang="greek">χίλια</foreign> dicuntur, <foreign xml:lang="greek">μυριάδες</foreign> autem
plura dena millia; <foreign xml:lang="greek">μυριὰς</foreign> quippe una, decem millia
sunt. Ingentem itaque multitudinem sanctorum atque
fidelium, qui portando Deum fiunt quodammodo currus
Dei, significavit hoc nomine. Hanc immanendo et
regendo perducit in finem tanquam currum suum
<pb n="0829"/>
velut in locum aliquem destinatum. <hi>Initium</hi> enim <hi>Christus; deinde qui sunt Christi in praesentia ejus;
deinde finis 
 <note>(I Cor. XV, 23, 24)</note>
          </hi>. Haec est sancta Ecclesia,
quae sunt quod sequitur, <hi>Millia laetantium. Spe</hi> 
enim sunt <hi>gaudentes,</hi> donec perducantur in finem
quem nunc exspectant per patientiam <note>(Rom. VIII, 25)</note>.
Mirifice autem, cum dixisset, <hi>Millia laetantium,</hi> continuo
subjecit, <hi>Dominus in illis.</hi> Ne miremur quod
laetentur; <hi>Dominus in illis.</hi> Nam <hi>per multas tribulationes
oportet nos introire in regnum Dei <note>(Act. XIV, 21)</note>
          </hi>:
sed, <hi>Dominus in illis.</hi> Ideo etsi sunt <hi>quasi tristes,
semper tamen gaudentes <note>(II Cor. VI, 10)</note>
          </hi>; nec jam in
ipso fine quo nondum venerunt, sed <hi>spe</hi> sunt <hi>gaudentes,</hi> 
et <hi>in tribulatione patientes <note>(Rom. XII, 12)</note>
          </hi>, quoniam <hi>Dominus in illis, in Sina, in sancto.</hi> 
 In nominum
hebraeorum interpretationibus invenimus Sina interpretari
Mandatum: et alia quaedam interpretatur; sed
hoc puto praesenti loco aptius convenire. Reddens
enim causam quare laetarentur illa millia, quibus
constat currus Dei, <hi>Dominus,</hi> inquit, <hi>in illis, in Sina,
in sancto:</hi> id est, Dominus in illis, in mandato; quod
mandatum sanctum est, sicut dicit Apostolus: <hi>Itaque
Lex quidem sancta, et mandatum sanctum, et justum,
et bonum <note>(Id. VII, 12)</note>
          </hi>. Sed quid prodesset mandatum,
nisi Dominus ibi esset, de quo dicitur: <hi>Deus
enim est qui operatur in vobis et velle, et operari, pro
bona voluntate <note>(Philipp. II, 13)</note>
          </hi>? Nam mandatum sine
Domini adjutorio littera est occidens <note>(II Cor. III, 6)</note>. <hi>Lex enim subintravit, ut abundaret delictum 
 <note>(Rom. V,
20)</note>
          </hi>. Sed quoniam <hi>plenitudo Legis charitas est <note>(Id.
XIII, 10)</note>
          </hi>, ideo per charitatem Lex impletur, non per
timorem. <hi>Charitas enim Dei diffusa est in cordibus nostris,
per Spiritum sanctum qui datus est nobis <note>(Id.
V, 5)</note>
          </hi>. Ideo laetantur haec millia. Tantum enim faciunt
justitiam Legis, quantum adjuvantur Spiritu gratiae;
quoniam <hi>Dominus in illis, in Sina, in sancto.</hi> </p>
        </div3>
<div3>
          <head>25.</head>
          <p>
 <hi>[vers. 19.]</hi> Deinde ad ipsum Dominum locutione
conversa: <hi>Ascendisti,</hi> inquit, <hi>in altum, captivasti
captivitatem, accepisti dona in hominibus.</hi> Hoc Apostolus
sic commemorat, sic exponit de Domino Christo
loquens: <hi>Unicuique autem nostrum,</hi> inquit, <hi>datur
gratia secundum mensuram donationis Christi: propter
quod dicit, Ascendit in altum, captivavit captivitatem,
dedit dona hominibus. Quod autem ascendit, quid est,
nisi quia et descendit in inferiores partes terrae? Qui
descendit, ipse est et qui ascendit super omnes coelos, ut
adimpleret omnia <note>(Ephes. IV, 7-10)</note>
          </hi>. Christo ergo sine
dubitatione dictum est: <hi>Ascendisti in altum, captivasti
captivitatem, accepisti dona in hominibus.</hi> Nec moveat
quod Apostolus idem testimonium commemorans non
ait, <hi>Accepisti dona in hominibus;</hi> sed, <hi>Dedit dona hominibus.</hi> 
Ille quippe auctoritate apostolica secundum
hoc locutus est, quod Deus cum Patre Filius. Secundum
hoc quippe <hi>dedit dona hominibus,</hi> mittens
eis Spiritum sanctum, qui Spiritus est Patris et Filii.
Secundum illud vero quod idem ipse Christus in corpore
suo intelligitur, quod est Ecclesia, propter
quod et membra ejus sunt sancti et fideles ejus;
<pb n="0830"/>
unde eis dicitur, <hi>Vos autem estis corpus Christi et
membra <note>(I Cor. XII, 27)</note>
          </hi>: procul dubio et ipse <hi>accepit
dona in hominibus.</hi> Christus quippe ascendit in altum.
et sedet ad dexteram Patris <note>(Marc. XVI, 19)</note>; sed
nisi et hic esset in terris, non inde clamasset: <hi>Saule,
Saule, quid me persequeris <note>(Act. IX, 4)</note>
          </hi>? Cum igitur
idem ipse dicat, <hi>Quando uni ex minimis meis fecistis,
mihi fecistis <note>(Matth. XXV, 40)</note>
          </hi>; quid dubitamus eum
accipere in membris suis, quae dona membra ejus
accipiunt?</p>
        </div3>
<div3>
          <head>26.</head>
          <p>
 Sed quid est, <hi>Captivasti captivitatem?</hi> Utrum
quia vicit mortem, quae captivos tenebat in quibus
regnabat? an ipsos homines appellavit captivitatem,
qui captivi sub diabolo tenebantur? Cujus rei mysterium
continet etiam titulus illius psalmi, <hi>Quando
domus aedificabatur post captivitatem <note>(Psal. XCV, 1)</note>
          </hi>:
id est, Ecclesia post gentilitatem. Ipsos itaque homines
qui captivi tenebantur appellans captivitatem,
sicut militia cum dicitur et intelliguntur qui militant,
eamdem captivitatem a Christo captivatam dicit. Cur
enim non sit captivitas felix, si et ad bonum homines
possunt capi? Unde Petro dictum est: <hi>Ex hoc jam
homines eris capiens <note>(Luc. V, 10)</note>
          </hi>. Captivati ergo, quia
capti, et capti quia subjugati; sub lene illud jugum
missi <note>(Matth. XI, 30)</note>, liberati a peccato cujus servi
erant, et justitiae servi facti cujus liberi erant <note>(Rom.
VI, 18)</note>. Unde et ipse in illis est, qui <hi>dedit dona hominibus,</hi> 
et <hi>accepit dona in hominibus.</hi> Ideoque in ista
captivitate, in ista servitute, in isto curru, sub isto
jugo non sunt millia plorantium, sed <hi>millia laetantium.
Dominus</hi> quippe <hi>in illis, in Sina, in sancto.</hi> Cui sensui
congruit et alia interpretatio, qua interpretatur Sina
Mensura. Nam de his donis laetitiae spiritualis Apostolus
loquens id quod supra commemoravi: <hi>Unicuique
autem nostrum,</hi> inquit, <hi>data est gratia secundum
mensuram donationis Christi.</hi> Ac deinde sequitur quod
etiam hic sequitur: <hi>Propter quod dicit, Ascendit in
altum, captivavit captivitatem, dedit dona hominibus:</hi> 
quod hic est, <hi>accepisti dona in hominibus.</hi> Quid hac et
illa veritate concordius? quid manifestius?</p>
        </div3>
<div3>
          <head>27.</head>
          <p>
 Sed quid deinde adjungit? <hi>Etenim qui non credunt
inhabitare;</hi> vel quod nonnulli codices habent, <hi>Etenim non credentes inhabitare.</hi> 
 Nam quid sunt aliud
non credentes, nisi qui non credunt? De quibus dictum
sit non est facilis intellectus. Tanquam enim
ratio redderetur superiorum verborum, cum dictum
esset, <hi>Captivasti captivitatem, accepisti dona in hominibus;</hi> 
ita subjunctum est, <hi>Etenim qui non credunt
inhabitare,</hi> id est, non credentes ut inhabitarent. Quid
est hoc? de quibus hoc dicit? An illa captivitas antequam
transiret in bonam captivitatem, unde fuerit
mala captivitas ostendit? Non credendo enim possidebantur
ab inimico, <hi>qui operatur in filiis diffidentiae;
in quibus et vos,</hi> inquit, <hi>fuistis aliquando, cum viveretis
in illis <note>(Ephes. II, 2, 3)</note>
          </hi>. Donis ergo gratiae suae, qui
accepit dona in hominibus captivavit istam captivitatem.
Etenim non credentes erant ut inhabitarent.
Nam fides eos inde liberavit, ut jam credentes inhabitent
<pb n="0831"/>
in domo Dei, facti et ipsi domus Dei, et currus
Dei millium laetantium.</p>
        </div3>
<div3>
          <head>28.</head>
          <p>
 <hi>[vers. 20, 21.]</hi> Unde qui haec canebat, in Spiritu
ea praevidens, impletus etiam ipse laetitia, eructavit
hymnum, dicens: <hi>Dominus Deus benedictus,
benedictus Dominus Deus de die in diem.</hi> Quod nonnulli
codices habent, <hi>die quotidie.</hi> Quia sic habent
Graeci, <foreign xml:lang="greek">ἡμέραν καθημέραν</foreign>; quod verius exprimeretur, <hi>die quotidie.</hi> 
 Quam puto locutionem hoc significare
quod dictum est, <hi>de die in diem.</hi> Quotidie quippe hoc
agit usque in finem; captivat captivitatem, accipiens
dona in hominibus.</p>
        </div3>
<div3>
          <head>29.</head>
          <p>
 Et quoniam currum illum ducit in finem, sequitur
et dicit: <hi>Prosperum iter faciet nobis Deus sanitatum 
 nostrarum, Deus noster, Deus salvos faciendi.</hi> 
Multum gratia commendatur. Quis enim salvus esset,
nisi ipse sanaret? Sed ne occurreret cogitationi, Cur
ergo morimur, si per ejus gratiam salvi facti sumus?
continuo subjecit, <hi>et Domini exitus mortis:</hi> tanquam
diceret, Quid indignaris humana conditio habere te
exitum mortis? Et Domini tui exitus non alius quam
mortis fuit. Potius ergo consolare quam indignare;
nam <hi>et Domini exitus mortis.</hi> Spe enim salvi facti sumus:
si autem quod non videmus speramus, per patientiam
exspectamus <note>(Rom. VIII, 24)</note>. Patienter ergo
etiam ipsam mortem feramus, illius exemplo qui,
licet nullo peccato esset debitor mortis, et Dominus
esset a quo nemo animam tolleret, sed ipse eam a
semetipso poneret, etiam ipsius fuit exitus mortis.</p>
        </div3>
<div3>
          <head>30.</head>
          <p>
 <hi>[vers. 22.] Verumtamen Deus conquassabit capita
inimicorum suorum; verticem capilli perambulantium
in delictis suis:</hi> id est nimis se extollentium,
nimis superbientium in delictis suis; in quibus saltem
humiles esse deberent, dicentes, <hi>Domine, propitius
esto mihi peccatori.</hi> Sed conquassabit eorum
capita; <hi>quoniam qui se exaltat, humiliabitur <note>(Luc. XVIII,
13, 14)</note>
          </hi>. Ac per hoc quamvis et Domini sit exitus
mortis; tamen idem Dominus, quoniam Deus est,
et voluntate, non necessitate, secundum carnem mortuus
est, <hi>conquassabit capita inimicorum suorum;</hi> non
solum eorum qui crucifixo illudentes et moventes
capita dicebant, <hi>Si Filius Dei est, descendat de cruce;</hi> 
sed etiam omnium extollentium se adversus doctrinam
ejus, et tanquam mortem hominis irridentium.
Idem quippe ipse de quo dictum est, <hi>Alios salvos
fecit, semetipsum non potest salvum facere <note>(Matth.
XXVII, 40, 42)</note>
          </hi>, <hi>Deus est sanitatum nostrarum,</hi> et <hi>Deus</hi> 
est <hi>salvos faciendi:</hi> sed propter humilitatis et patientiae
documentum, et sanguine suo delendum nostrorum
chirographum peccatorum, etiam suum esse
voluit exitum mortis, ne mortem timeremus istam,
sed illam potius unde nos liberavit per istam. Verumtamen
illusus et mortuus <hi>conquassabit capita inimicorum
suorum,</hi> de quibus ait, <hi>Resuscita me, et
reddam illis <note>(Psal. XL, 11)</note>
          </hi>: sive bona pro malis,
dum sibi subdit capita credentium; sive justa pro
<pb n="0832"/>
injustis, dum punit capita superbientium. Utroque
enim modo conquassantur et confringuntur capita
inimicorum, cum a superbia dejiciuntur, sive humilitate
correcti, sive in ima tartari abrepti.</p>
        </div3>
<div3>
          <head>31.</head>
          <p>
 <hi>[vers. 23, 24.] Dixit Dominus: Ex Basan convertar;</hi> 
vel ut nonnulli codices habent, <hi>Ex Basan
convertam.</hi> Ille quippe convertit ut salvi simus, de
quo supra dictum est: <hi>Deus sanitatum nostrarum, et
Deus salvos faciendi.</hi> Ei quippe et alibi dicitur: <hi>Deus
virtutum, converte nos; et ostende faciem tuam et
salvi erimus <note>(Psal. LXXIX, 20)</note>
          </hi>. Item alibi: <hi>Converte
nos, Deus sanitatum nostrarum <note>(Psal. LXXXIV, 5)</note>
          </hi>. Ille
autem dixit: <hi>Ex Basan convertam.</hi> Basan interpretatur
Confusio. Quid est ergo, convertam ex confusione,
nisi quia confunditur de peccatis suis qui pro
eis dimittendis precatur misericordiam Dei? Inde est
quod ille Publicanus nec oculos ad coelum audebat
levare: ita se considerans confundebatur; sed descendit
justificatus, quia <hi>dixit Dominus, ex Basan convertam.</hi> 
Basan interpretatur et Siccitas; et recte intelligitur
Dominus ex siccitate convertere, id est ex
inopia. Nam qui sibi videntur copiosi, cum sint famelici,
et pleni, cum sint inanissimi, non convertuntur.
Beati enim qui esuriunt et sitiunt justitiam, quoniam
ipsi saturabuntur <note>(Matth. V, 6)</note>. Ex ista Dominus
siccitate convertit: de anima quippe sicca illi dicitur, <hi>Extendi manus meas ad te; anima mea velut terra sine
aqua tibi 
 <note>(Psal. CXLII, 6)</note>
          </hi>. Illud quoque non absurde
intelligitur, quod habent alii codices, <hi>Ex Basan convertar.</hi> 
Convertitur enim ad nos etiam ipse qui dicit, <hi>Convertimini ad me, et ego convertar ad vos 
 <note>(Zach. I,
3)</note>
          </hi>: et non, si extra confusionem, cum peccatum nostrum
ante nos est semper <note>(Psal. L, 5)</note>; et extra
siccitatem, qua ejus desideramus imbrem, qui pluviam
voluntariam segregavit haereditati suae. Nam
siccitate infirmata est; ipse vero conversus perfecit
eam, cui dicitur, <hi>Et conversus vivificasti me <note>(Psal. LXX,
20)</note>
          </hi>. <hi>Dixit</hi> ergo <hi>Dominus: Ex Basan convertam, convertam
in profundum maris.</hi> Si <hi>convertam,</hi> quare <hi>in
profundum maris?</hi> In seipsum quippe convertit Dominus,
cum salubriter convertit, et non est utique ipse
profundum maris. An fallit forte latina locutio, et
pro eo positum est, <hi>in profundum,</hi> quod est, profunde?
Non enim ille se convertit; sed ibi convertit
eos qui in profundo hujus saeculi jacent demersi
pondere peccatorum, ubi conversus ille dicit: <hi>De
profundis clamavi ad te, Domine <note>(Psal. CXXIX, 1)</note>
          </hi>. Si
autem non est, <hi>convertam,</hi> sed, <hi>convertar in profundum
maris,</hi> hoc intelligitur dixisse Dominum nostrum,
quod sua misericordia converteretur etiam in
profundum maris, ad eos quoque liberandos qui
essent etiam desperatissimi peccatores. Quanquam
in aliquo graeco invenerim, non, <hi>in profundum,</hi> sed, <hi>in profundis,</hi> 
 hoc est, <foreign xml:lang="greek">ἐν βυθοῖς</foreign>; quod priorem sensum
confirmat, quod etiam ibi Deus convertat ad se de
profundis clamantes. Qui et si intelligatur ibi ipse
converti ad liberandos etiam tales, non est incongruum:
<pb n="0833"/>
et ita eos convertit, vel ad eos liberandos
ita convertitur, ut tinguatur pes ejus in sanguine.
Quod ad ipsum Dominum Propheta dicit: <hi>Ut tinguatur
pes tuus in sanguine:</hi> id est, ut ipsi qui ad te convertuntur,
vel ad quos liberandos converteris, licet
in profundo maris onere iniquitatis depressi fuerint,
in tantum gratia tua proficiant, quoniam <hi>ubi abundavit
peccatum, superabundavit gratia <note>(Rom. V, 20)</note>
          </hi>. Ut
fiant pes tuus inter membra tua, ad annuntiandum
Evangelium tuum, et pro nomine tuo diu ducentes
martyrium, usque ad sanguinem certent. Sic enim, ut
arbitror, convenientius intelligitur pes ejus tinctus
in sanguine.</p>
        </div3>
<div3>
          <head>32.</head>
          <p>
 Denique adjungit, <hi>Lingua canum tuorum ex inimicis
ab ipso:</hi> eosdem ipsos qui usque ad sanguinem
fuerant pro fide evangelica certaturi, etiam canes vocans,
tanquam pro suo Domino latrantes. Non illos
canes, de quibus dicit Apostolus, <hi>Cavete canes <note>(Philipp.
III, 2)</note>
          </hi>: sed illos qui <hi>edunt de micis quae cadunt de
mensa dominorum suorum.</hi> Hoc enim confessa Chananaea
meruit audire: <hi>O mulier, magna est fides tua!
fiat tibi sicut vis <note>(Matth. XV, 28)</note>
          </hi>. Canes laudabiles,
non detestabiles; fidem servantes domino suo, et pro
ejus domo contra inimicos latrantes. Non enim tantummodo <hi>canum</hi> 
 dixit, sed <hi>canum tuorum;</hi> nec eorum
dentes, sed lingua laudata est: quoniam non utique
frustra, nec sine magno sacramento Gedeon solos eos
jussus est ducere, qui fluminis aquam sicut canes lamberent;
talesque non amplius quam trecenti in tanta
multitudine inventi sunt <note>(Judic. VII, 5, 6)</note>. In quo numero
crucis signum est propter <foreign xml:lang="greek">τ</foreign> litteram, quae in graecis
numerorum notis trecentos significat. De talibus
canibus et in alio psalmo dicitur: <hi>Convertentur ad vesperam,
et famem patientur ut canes <note>(Psal. LVIII, 15)</note>
          </hi>.
Nam et quidam canes reprehensi sunt a propheta Isaia,
non ideo quod canes essent, sed quod latrare nescirent,
et dormitare amarent <note>(Isai. LVI, 10)</note>. Ubi utique
demonstravit, quia si vigilarent et pro domino suo
latrarent, laudabiles canes essent: sicut laudantur
isti de quibus dicitur, <hi>Lingua canum tuorum.</hi> Quos tamen
Propheta ex inimicis futuros esse praedixit, per
illam scilicet conversionem de qua superius loquebatur.
Unde et ille psalmus: <hi>Convertentur,</hi> inquit, <hi>ad vesperam, et famem patientur ut canes.</hi> 
 Deinde
veluti quaerentibus unde hoc illis tantum bonum,
ut canes ejus fierent, cujus fuerant inimici; responsum
est, <hi>ab ipso.</hi> Sic enim legitur: <hi>Lingua
canum tuorum ex inimicis ab ipso.</hi> Ipsius utique dilectione,
ipsius misericordia, ipsius gratia. Nam
quando id possent a seipsis? Etenim cum inimici
essemus, reconciliati sumus Deo per mortem Filii
ejus <note>(Rom. V, 10)</note>: ad hoc et Domini fuit exitus
mortis.</p>
        </div3>
<div3>
          <head>33.</head>
          <p>
 <hi>[vers. 25.] Visi sunt gressus tui, Deus.</hi> Gressus
quibus venisti per mundum, tanquam in illo curru peragraturus
orbem terrarum; quos et nubes in Evangelio
sanctos et fideles suos significat, ubi ait: <hi>Amodo
<pb n="0834"/>
videbitis Filium hominis venientem in nubibus <note>(Matth.
XXVI, 64, et Marc. XIII, 26)</note>
          </hi>. Excepto illo adventu in
quo erit judex vivorum atque mortuorum <note>(II Tim. IV,
1)</note>; <hi>Amodo,</hi> inquit, <hi>videbitis Filium hominis venientem
in nubibus. Hi gressus tui visi sunt,</hi> id est, manifestati
sunt, revelata gratia Testamenti Novi: unde dictum
est, <hi>Quam speciosi pedes eorum qui annuntiant pacem,
qui annuntiant bona <note>(Rom. X, 15)</note>
          </hi>! Haec enim gratia
et isti gressus latebant in Vetere Testamento: cum
autem venit plenitudo temporis, et placuit Deo revelare
Filium suum, ut annuntiaretur in gentibus <note>(Gal.
IV, 4)</note>, <hi>visi sunt gressus tui, Deus; gressus Dei mei,
regis qui est in sancto.</hi> In quo <hi>sancto,</hi> nisi in templo
suo? <hi>Templum enim Dei sanctum est,</hi> inquit, <hi>quod estis
vos <note>(I Cor. III, 17)</note>
          </hi>.</p>
        </div3>
<div3>
          <head>34.</head>
          <p>
 <hi>[vers. 26.]</hi> Ut autem gressus isti viderentur, <hi>Praevenerunt principes conjuncti psallentibus, in medio
adolescentularum tympanistriarum.</hi> 
 Principes sunt Apostoli:
ipsi enim praevenerunt, ut populi sequerentur. <hi>Praevenerunt,</hi> 
 annuntiantes Novum Testamentum; <hi>conjuncti
psallentibus,</hi> de quorum bonis operibus etiam
visibilibus, tanquam organis laudis, glorificaretur Deus.
Iidem autem principes <hi>in medio adolescentularum tympanistriarum,</hi> 
in ministerio scilicet honorabili: nam
ita sunt in medio ministri praepositi Ecclesiarum novarum;
hoc enim est, <hi>adolescentularum:</hi> carne edomita
Deum laudantium; hoc enim est, <hi>tympanistriarum,</hi> 
eo quod tympana fiant corio siccato et extento.</p>
        </div3>
<div3>
          <head>35.</head>
          <p>
 <hi>[vers. 27.]</hi> Ideo ne quisquam carnaliter ista acciperet,
et ex his verbis quosdam luxuriae choros in
animum induceret, sequitur et dicit, <hi>In Ecclesiis benedicite
Dominum:</hi> tanquam diceret, Utquid, cum auditis
adolescentulas tympanistrias, lasciva delectamenta
cogitatis? <hi>In Ecclesiis benedicite Dominum.</hi> Ecclesiae
quippe vobis hac mystica significatione monstrantur:
Ecclesiae sunt adolescentulae, nova gratia decoratae;
Ecclesiae sunt tympanistriae, castigata carne
spiritualiter sonorae. <hi>In Ecclesiis</hi> ergo <hi>benedicite Dominum
Deum de fontibus Israel.</hi> Inde quippe prius
elegit quos fontes faceret. Nam inde sunt electi Apostoli;
et hi primitus audierunt: <hi>Qui biberit ex aqua
quam ego dabo, non sitiet unquam; sed fiet in eo
fons aquae salientis in vitam aeternam <note>(Joan. IV, 13,
14)</note>
          </hi>.</p>
        </div3>
<div3>
          <head>36.</head>
          <p>
 <hi>[vers. 28.] Ibi Benjamin adolescentior in ecstasi.</hi> 
Ibi Paulus novissimus Apostolorum, qui dicit, <hi>Nam
et ego Israelita sum ex semine Abraham, de tribu Benjamin <note>(Philipp. III, 5)</note>
          </hi>.
Sed plane <hi>in ecstasi;</hi> expavescentibus
omnibus tam magnum in ejus vocatione miraculum.
Ecstasis namque est mentis excessus: quod
aliquando pavore contingit; nonnunquam vero per aliquam
revelationem alienatione mentis a sensibus corporis,
ut spiritui quod demonstrandum est demonstretur.
Unde intelligi etiam sic potest quod hic positum
est, <hi>in ecstasi;</hi> quia cum ei persecutori dictum esset
<pb n="0835"/>
de coelo, <hi>Saule, Saule, quid me persequeris,</hi> adempto
lumine oculorum carnalium, respondebat Domino
quem spiritu videbat; qui autem cum illo erant, vocem
respondentis audiebant, neminem tamen videntes
cui loqueretur <note>(Act. IX, 4-7)</note>. Potest hic ecstasis
etiam illa ejus intelligi, de qua ipse loquens ait, scire
se hominem raptum usque in tertium coelum; sive autem
in corpore, sive extra corpus, nescire; sed raptum
in paradisum audisse ineffabilia verba, quae non
liceret homini loqui <note>(II Cor. XII, 2-4)</note>. <hi>Principes Juda,
duces eorum; principes Zabulon, principes Nephthalim.</hi> 
Cum Apostolos significet principes, ubi est et <hi>Benjamin
adolescentior in ecstasi;</hi> quibus verbis Paulum significari
nemo ambigit; vel nomine principum omnes
significentur in Ecclesiis excellentes atque imitatione
dignissimi: quid sibi volunt haec nomina tribuum Israeliticarum?
Si enim tantum Judae mentio fieret, quoniam
ex hac tribu reges fuerant, ex qua et Dominus
Christus secundum carnem <note>(Rom. IX, 5)</note>; ideo ex hac
tribu putaremus figuratos etiam principes Testamenti
Novi: cum vero adjungit, <hi>principes Zabulon, principes
Nephthalim;</hi> quisquam forsitan dicat ex his tribubus
Apostolos fuisse, ex aliis autem non fuisse. Quod
licet unde probari hoc posset non videam; tamen, quia
nec unde refellatur invenio, et hoc loco principes Ecclesiarum,
ducesque eorum qui in Ecclesiis benedicunt
Dominum video commendari, non absurde etiam
istum sensum probo; sed plus me delectat quod ex
istorum nominum interpretatione clarescit. Hebraea
quippe sunt nomina: quorum Juda, Confessio interpretari
dicitur; Zabulon, Habitaculum fortitudinis;
Nephthalim, Dilatatio mea. Quae omnia verissimos nobis
insinuant principes Ecclesiarum, dignos ducatu,
dignos imitatione, dignos honoribus. Martyres namque
in Ecclesiis locum summum tenent, atque apice
sanctae dignitatis excellunt. Jam vero in martyrio prima
confessio est, et pro illa quidquid acciderit tolerandi
sequens assumitur fortitudo; deinde post omnia
tolerata, finitis angustiis, latitudo consequitur in
praemio Potest et sic intelligi, ut quoniam tria haec
praecipue commendat Apostolus, fidem, spem, charitatem <note>(II Cor. XIII, 13)</note>,
confessio sit in fide, fortitudo
in spe, latitudo in charitate. Fidei quippe res est
ut corde credatur ad justitiam, ore autem confessio
fiat ad salutem <note>(Rom. X, 10)</note>. In passionibus autem tribulationum
res tristis est, sed spes fortis est: <hi>Si</hi> enim <hi>quod non videmus speramus, per patientiam exspectamus <note>(Id. VIII, 25)</note>
          </hi>.
Latitudinem vero praestat charitatis
in corde diffusio: nam <hi>consummata charitas foras
mittit timorem <note>(I Joan. IV, 18)</note>
          </hi>; qui timor tormentum
habet per animae angustias. <hi>Principes</hi> ergo <hi>Juda duces
eorum</hi> qui in Ecclesiis benedicunt Dominum. <hi>Principes
Zabulon, principes Nephthalim:</hi> principes confessionis,
fortitudinis, latitudinis; principes fidei, spei,
charitatis.
<pb n="0836"/>
</p>
        </div3>
<div3>
          <head>37. </head>
          <p>
 <hi>[vers. 29.] Manda, Deus, virtutem tuam.</hi> Unus
enim Dominus noster Jesus Christus, per quem omnia,
et nos in ipso <note>(I Cor. VIII, 6)</note>, quem legimus Dei
Virtutem et Dei Sapientiam <note>(Id. I, 24)</note>. Quomodo autem
Deus mandat Christum suum, nisi dum eum
commendat? <hi>Commendat enim Deus charitatem suam
in nobis, quoniam dum adhuc peccatores essemus, Christus
pro nobis mortuus est <note>(Rom. V, 8)</note>
          </hi>. <hi>Quomodo non
et cum illo omnia nobis donavit <note>(Id. VIII, 32)</note>
          </hi>? <hi>Manda,
Deus, virtutem tuam: confirma, Deus, hoc quod operatus
es in nobis.</hi> Manda docendo, confirma juvando.</p>
        </div3>
<div3>
          <head>38.</head>
          <p>
 <hi>[vers. 30, 31.] A templo tuo in Jerusalem, tibi
offerent reges munera. A templo tuo in Jerusalem,</hi> quae
est libera mater nostra <note>(Gal. IV, 26)</note>, quia et ipsa est
templum sanctum tuum: ab illo ergo templo <hi>tibi offerent
reges munera.</hi> Quicumque reges intelligantur; sive
reges terrae, sive reges quos discernit supercoelestis
super columbam deargentatam; <hi>tibi offerent reges munera.</hi> 
Et quae munera gratiosa, quam sacrificia laudis
! Sed huic laudi obstrepunt, christianum vocabulum
habentes, et diversa sentientes. Fiat ergo quod
sequitur: <hi>Increpa feras calami.</hi> Nam et ferae sunt,
quoniam non intelligendo nocent; et ferae calami
sunt, quoniam Scripturarum sensum pro suo errore
pervertunt. Per calamum quippe tam convenienter
Scripturae significantur, quam sermo per linguam;
secundum quod dicitur lingua hebraea, vel graeca, vel
latina, vel alia quaelibet, per efficientem scilicet id
quod efficitur. Usitatum est autem in latino eloquio
ut scriptura stilus vocetur, quod stilo fiat; ita ergo
et calamus, quod calamo fiat. Dicit apostolus Petrus
indoctos et instabiles pervertere Scripturas ad proprium
suum interitum <note>(II Petr. III, 16)</note>: hae sunt ferae
calami, de quibus hic dicitur, <hi>Increpa feras calami.</hi> </p>
        </div3>
<div3>
          <head>39.</head>
          <p>
 De his est etiam quod adjungit: <hi>Congregatio
taurorum inter vaccas populorum, ut excludantur ii qui
probati sunt argento</hi>. Tauros vocans, propter superbiam
durae indomitaeque cervicis; significat enim
haereticos. <hi>Vaccas</hi> autem <hi>populorum,</hi> seductibiles animas
intelligendas puto, quia facile sequuntur hos
tauros. Non enim populos universos seducunt, in quibus
sunt graves et stabiles; unde scriptum est, <hi>In
populo gravi laudabo te <note>(Psal. XXXIV, 18)</note>
          </hi>; sed in eis
populis quas invenerint vaccas. <hi>Ex his enim sunt qui
penetrant domos, et captivas ducunt mulierculas oneratas
peccatis, quae ducuntur variis desideriis; semper
discentes, et ad veritatis scientiam nunquam pervenientes <note>(II Tim. III, 6, 7)</note>
          </hi>.
Quod autem ait idem apostolus, <hi>Oportet et haereses esse, ut probati manifesti fiant in vobis <note>(I Cor. XI, 19)</note>
          </hi>;
hoc etiam hic sequitur, <hi>Ut excludantur
ii qui probati sunt argento,</hi> id est, qui probati
sunt eloquiis Domini. <hi>Eloquia</hi> quippe <hi>Domini, eloquia
casta, argentum igne probatum terrae <note>(Psal. XI, 7)</note>
          </hi>. Nam <hi>excludantur</hi> 
 dictum est, appareant, emineant; quod
ait ille, <hi>manifesti fiant.</hi> Unde et in arte argentaria exclusores
vocantur, qui de confusione massae noverunt
<pb n="0837"/>
formam vasis exprimere. Multi enim sensus Scripturarum
sanctarum latent, et paucis intelligentioribus
noti sunt; nec asseruntur commodius et acceptabilius,
nisi cum respondendi haereticis cura compellit.
Tunc enim etiam qui negligunt studia doctrinae, sopore
discusso, ad audiendi excitantur diligentiam, ut
adversarii refellantur. Denique quam multi Scripturarum
sanctarum sensus de Christo Deo asserti sunt
contra Photinum! quam multi de homine Christo
contra Manichaeum! quam multi de Trinitate contra
Sabellium! quam multi de unitate Trinitatis contra
Arianos, Eunomianos, Macedonianos! quam multi de
catholica Ecclesia toto orbe diffusa, et de malorum
commixtione usque in finem saeculi, quod bonis in
sacramentorum ejus societate non obsint, adversus
Donatistas et Luciferianos aliosque, si qui sunt, qui
simili errore a veritate dissentiunt! quam multi contra
caeteros haereticos, quos enumerare vel commemorare
nimis longum est, et praesenti operi non necessarium!
Quorum tamen sensuum probati assertores,
aut prorsus laterent, aut non ita eminerent, ut eos
eminere fecerunt superborum contradictiones, quos
velut tauros, id est jugo disciplinae pacifico lenique
non subditos, commemorat Apostolus, ubi talem
dixit eligendum ad episcopatum, <hi>ut potens sit exhortari
in doctrina sana, et contradicentes redarguere <note>(Tit.
I, 9)</note>
          </hi>. Sunt enim multi non subditi; hi sunt tauri elatione
cervicis impatientes aratri atque juncturae: vaniloqui,
et mentium seductores; has mentes significavit
iste psalmus appellatione vaccarum. Ad hanc
ergo utilitatem, Providentia divina permittit tauros
congregari inter vaccas populorum, ut <hi>excludantur,</hi> 
id est, ut emineant <hi>qui probati sunt argento.</hi> Ad hoc
enim haereses sinuntur esse, <hi>ut probati manifesti fiant.</hi> 
Quanquam et sic possit intelligi: <hi>Congregatio taurorum
inter vaccas populorum, ut</hi> ab eis vaccis <hi>excludantur
qui probati sunt argento.</hi> Hanc enim habent intentionem
haeretici doctores, ut ab auribus animarum,
quas seducere moliuntur, excludant eos, id est, separent
eos qui probati sunt argento, id est, qui idonei
sunt docere eloquia Domini. Sed sive ille hujus verbi,
sive iste sit sensus; sequitur: <hi>Disperge gentes quae
bella volunt.</hi> Non enim correctioni, sed contentioni
student. Hoc ergo prophetat, ut ipsi potius dispergantur
qui corrigi nolunt, qui gregem Christi dispergere
affectant. Gentes autem appellavit, non propter
generationes familiarum, sed propter genera sectarum,
ubi series successionis confirmat errorem.</p>
        </div3>
<div3>
          <head>40.</head>
          <p>
 <hi>[vers. 32-34.] Venient legati ex Aegypto;
Aethiopia praeveniet manus ejus.</hi> Aegypti, vel Aethiopiae
nomine, omnium gentium fidem significavit, a
parte totum; legatos appellans reconciliationis praedicatores. <hi>Pro Christo,</hi> 
 inquit, <hi>legatione fungimur,
tanquam Deo exhortante per nos: obsecramus pro
Christo reconciliari Deo <note>(II Cor. V, 20)</note>
          </hi>. Non ergo de
solis Israelitis, unde Apostoli electi sunt, sed etiam
de caeteris gentibus futuros praedicatores christianae
pacis, hoc modo mystice prophetatum est. Quod vero
ait, <hi>Praeveniet manus ejus,</hi> hoc ait, praeveniet vindictam
<pb n="0838"/>
ejus; conversione scilicet ad eum, ut peccata dimittantur,
ne peccatores permanendo puniantur. Quod
etiam in alio psalmo dicitur: <hi>Praeveniamus faciem ejus
in confessione <note>(Psal. XCIV, 2)</note>
          </hi>. Sicut per <hi>manus</hi> vindictam,
ita per <hi>faciem</hi> revelationem praesentiamque
significat, quae futura est in judicio. Quia ergo per
Aegyptum atque Aethiopiam totius orbis gentes significavit,
continuo subjunxit: <hi>Deo regna terrae.</hi> Non Sabellio,
non Ario, non Donato, non caeteris tauris
cervicatis; sed, <hi>Deo regna terrae.</hi> </p>
        </div3>
<div3>
          <head>41.</head>
          <p>
 Plures autem codices latini, et maxime graeci
ita distinctos versus habent, ut non sit in eis unus
versiculus, <hi>Deo regna terrae;</hi> sed, <hi>Deo,</hi> in fine sit versus
superioris, atque ita dicatur, <hi>Aethiopia praeveniet
manus ejus Deo,</hi> ac deinde sequatur in alio versu, <hi>Regna terrae, cantate Deo, psallite Domino.</hi> 
 Qua distinctione,
multorum codicum et auctoritate digniorum
consonantia, sine dubio praeferenda, fides commendari
mihi videtur, quae opera praecedit: quia sine
bonorum operum meritis per fidem justificatur impius,
sicut dicit Apostolus, <hi>Credenti in cum qui justificat
impium, deputatur fides ejus ad justitiam <note>(Rom.
IV, 5)</note>
          </hi>; ut deinde ipsa fides per dilectionem incipiat
operari. Ea quippe sola bona opera dicenda sunt,
quae fiunt per dilectionem Dei. Haec autem necesse
est antecedat fides, ut inde ista, non ab istis incipiat
illa; quoniam nullus operatur per dilectionem Dei,
nisi prius credat in Deum. Haec est fides, de qua dicitur: <hi>In Christo enim Jesu neque circumcisio aliquid
valet, neque praeputium; sed fides quae per dilectionem
operatur 
 <note>(Gal. V, 6)</note>
          </hi>. Haec est fides, de qua ipsi Ecclesiae
dicitur in Canticis canticorum: <hi>Venies, et pertransies
ab initio fidei <note>(Cant. IV, 8, sec. LXX)</note>
          </hi>. Venit
enim tanquam currus Dei in millibus laetantium,
prosperum iter habens, et pertransiit de hoc mundo
ad Patrem <note>(Joan. XIII, 1)</note>: ut fiat in ea quod sponsus
ipse dicit, qui transiit de hoc mundo ad Patrem, <hi>Volo ut ubi ego sum, et isti sint mecum 
 <note>(Id. XVII, 24)</note>
          </hi>;
sed ab initio fidei. Quia ergo ut bona opera sequantur,
praecedit fides, nec ulla sunt bona opera, nisi
quae sequuntur praecedentem fidem: nihil aliud videtur
dictum, <hi>Aethiopia praeveniet manus ejus Deo,</hi> nisi,
Aethiopia credet Deo. Sic enim <hi>praeveniet manus ejus,</hi> 
id est opera ejus. Cujus, nisi ipsius Aethiopiae? Quia
hoc in graeco non est ambiguum: <hi>ejus</hi> quippe ibi feminino
genere apertissime positum est. Ac per hoc
nihil aliud dictum est, quam <hi>Aethiopia praeveniet manus
suas Deo,</hi> id est, credendo in Deum praeveniet
opera sua. <hi>Existimo enim,</hi> inquit Apostolus, <hi>justificari
hominem per fidem sine operibus Legis. An Judaeorum
Deus tantum? nonne et Gentium [<note>(Rom. III, 28 et 29)</note>
          </hi>?
Sic ergo Aethiopia, quae videtur extrema Gentium, justificatur
per fidem sine operibus Legis. Non enim, ut
justificetur, de Legis operibus gloriatur; nec praeponit
fidei merita sua, sed fide praevenit opera sua.
Plures sane codices non habent, <hi>manus,</hi> sed, <hi>manum;</hi> 
quod tantumdem valet, quoniam pro operibus
<pb n="0839"/>
positum est. Mallem autem latini interpretes sic transtulissent: <hi>Aethiopia praeveniet manus suas,</hi> 
 vel <hi>manum
suam Deo</hi>; quoniam planius hoc esset, quam
quod nunc dictum est, <hi>ejus:</hi> et salva veritate fieri
posset, quia in graeca lingua id pronomen <foreign xml:lang="greek">αὐτῆς,</foreign> non
solum <hi>ejus,</hi> sed etiam <hi>suam</hi> vel <hi>suas</hi> potest intelligi: <hi>suam</hi> 
 ergo, si <hi>manum; suas</hi> autem, si <hi>manus.</hi> Nam
quod est in graeco, <foreign xml:lang="greek">χεῖρα αὐτῆς,</foreign> quod plures codices
habent, et <hi>manum ejus,</hi> et <hi>manum suam,</hi> potest intelligi:
quod vero rarum est in codicibus graecis, <foreign xml:lang="greek">χειρὰς
αὐτῆς,</foreign> et <hi>manus ejus,</hi> et <hi>manus suas</hi> latine potest dici.</p>
        </div3>
<div3>
          <head>42.</head>
          <p>
 Hinc jam, velut decursis per prophetiam rebus
omnibus, quas impletas esse jam cernimus, hortatur
ad laudem Christi, ac deinde praenuntiat futurum
ejus adventum. <hi>Regna terrae, cantate Deo, psallite Domino;
psallite Deo qui ascendit super coelum coelorum
ad orientem:</hi> vel sicut nonnulli codices habent, <hi>Qui
ascendit super coelum coeli ad orientem.</hi> In his verbis
ille non intelligit Christum, qui ejus resurrectionem
ascensionemque non credit. <hi>Ad orientem</hi> vero quod
addidit, nonne etiam ipsum locum, quoniam in partibus
orientis est ubi resurrexit et unde ascendit, expressit?
Ergo super coelum coeli sedet ad dexteram
Patris. Hoc est quod dicit Apostolus: <hi>Ipse est qui
ascendit super omnes coelos <note>(Ephes. IV, 10)</note>
          </hi>. Quid
enim coelorum restat post coelum coeli? Quos et coelos
coelorum possumus dicere, sicut vocavit firmamentum
coelum; quod tamen coelum, etiam coelos legimus,
ubi scriptum est: <hi>Et aquae quae super coelos
sunt, laudent nomen Domini <note>(Psal. CXLVIII, 4)</note>
          </hi>. Et quoniam
inde venturus est ad judicandos vivos et mortuos,
attende quod sequitur: <hi>Ecce dabit vocem suam,
vocem virtutis.</hi> Ille qui <hi>sicut agnus coram tondente se
fuit sine voce <note>(Isai. LIII, 7)</note>
          </hi>, <hi>ecce dabit vocem suam:</hi> 
nec vocem infirmitatis, tanquam judicandus; sed <hi>vocem
virtutis,</hi> tanquam judicaturus. Non enim Deus
occultus, sicut prius, et in hominum judicio non aperiens
os suum; sed <hi>Deus manifestus veniet; Deus noster,
et non silebit <note>(Psal. XLIX, 3)</note>
          </hi>. Quid desperatis,
infideles? quid irridetis? Quid dicit servus malus: <hi>Tardat Dominus meus venire 
 <note>(Luc. XII, 45)</note>
          </hi>? <hi>Ecce dabit
vocem suam, vocem virtutis.</hi> </p>
        </div3>
<div3>
          <head>43.</head>
          <p>
 <hi>[vers. 35.] Date gloriam Deo: super Israel magnificentia
ejus.</hi> De quo dicit Apostolus: <hi>Super Israel
Dei <note>(Gal. VI, 16)</note>
          </hi>. <hi>Non enim omnes qui ex Israel, hi
sunt Israelitae <note>(Rom. IX, 6)</note>
          </hi>; quoniam est et Israel secundum
carnem. Unde ait: <hi>Videte Israel secundum
carnem <note>(I Cor. X, 18)</note>
          </hi>. <hi>Non autem qui filii carnis, hi
filii Dei; sed filii promissionis deputantur in semine <note>(Rom. IX, 8)</note>
          </hi>.
Tunc ergo quando erit sine ulla malorum
commixtione populus ejus, tanquam massa ventilabro
emundata <note>(Matth. III, 12)</note>, tanquam Israel in
quo dolus non est <note>(Joan. I, 47)</note>, tunc eminentissima
erit <hi>super Israel magnificentia ejus et virtus ejus in nubibus.</hi> 
Non enim solus veniet ad judicium, sed <hi>cum
senioribus populi sui <note>(Isai. III, 14)</note>
          </hi>; quibus promisit
quod sedebunt super sedes judicaturi <hi>(Matth. XIX,
<pb n="0840"/>
28)</hi>, qui etiam angelos judicabunt <note>(I Cor. VI, 3)</note> Hae
sunt nubes.</p>
        </div3>
<div3>
          <head>44.</head>
          <p>
 <hi>[vers. 36.]</hi> Denique ne aliud nubes intelligerentur,
secutus adjunxit: <hi>Mirabilis Deus in sanctis
suis, Deus Israel.</hi> Tunc enim et nomen ipsum verissime
ac plenissime implebitur Israel, quod est Videns
Deum; <hi>quoniam videbimus eum sicuti est <note>(I Joan. III,
2)</note>
          </hi>. <hi>Ipse dabit virtutem et fortitudinem plebi suae benedictus
Deus:</hi> nunc fragili et infirmae. <hi>Habemus</hi> enim <hi>thesaurum istum in vasis fictilibus 
 <note>(II Cor. IV, 8)</note>
          </hi>. Tunc
vero, etiam corporum gloriosissima commutatione, <hi>ipse dabit virtutem et fortitudinem plebi suae. Seminatur</hi> 
enim <hi>hoc corpus in infirmitate; surget in virtute <note>(I Cor. XV, 43)</note>
          </hi>.
 <hi>Ipse</hi> ergo <hi>dabit virtutem</hi> quam in sua
carne praemisit, de qua dicit Apostolus: <hi>Virtutem resurrectionis
ejus <note>(Philipp. III, 10)</note>
          </hi>. <hi>Fortitudinem</hi> autem,
qua <hi>inimica destruetur mors <note>(I Cor. XV, 26)</note>
          </hi>. Quoniam
itaque prolixum, et ad intelligendum difficilem Psalmum
tandem aliquando, ipso adjuvante, finivimus. <hi>Benedictus Deus.</hi> 
 Amen.
</p>
        </div3>
      </div1>



<div1>
        <head>IN PSALMUM LXVIII ENARRATIO.</head>
        <head>SERMO I. <hi>De prima parte Psalmi.</hi> </head>
<div3>
          <head>1.</head>
          <p>
 Eo tempore in hoc saeculo exorti sumus et aggregati
populo Dei, quo jam olus illud ex grano sinapis
tetendit brachia sua; quo jam fermentum illud,
quod primo contemptibile fuit, fermentavit tres mensuras <note>(Matth. XIII, 31-33)</note>,
id est, totum orbem terrarum
reparatum ex tribus filiis Noe <note>(Gen. IX, 19)</note>:
quoniam ab oriente et occidente et aquilone et austro
veniunt, qui recumbent cum Patriarchis, expulsis
foras eis qui de illorum carne sunt nati, et eorum
fidem non sunt imitati <note>(Matth. VIII, 11)</note>. Ad hanc
ergo Christi Ecclesiae gloriam oculos aperuimus; et
illam sterilem, cui gaudium indictum atque praedictum
est, quod plures filios habitura esset, quam illa
quae habebat virum <note>(Isai. LIV, 1, et Gal. IV, 27)</note>, jam
talem invenimus quae oblita esset opprobriorum et
ignominiae viduitatis suae: et ideo possumus forte mirari
cum voces humilitatis Christi, vel nostrae, legerimus
in aliqua prophetia. Et fieri potest ut minus ex
eis afficiamur, quia non eo tempore venimus, quando
ista cum sapore legebantur, abundante pressura. Sed
rursus si tribulationum abundantiam cogitemus, et
in qua ambulemus via cognoscamus (si tamen in illa
ambulamus), quam sit angusta <note>(Matth. VII, 14)</note>, et
per pressuras atque tribulationes perducat ad requiem
sempiternam; quamque ipsa quae in rebus humanis
vocatur felicitas, plus sit timenda quam miseria;
quandoquidem miseria plerumque affert ex
tribulatione fructum bonum, felicitas autem corrumpit
animam perversa securitate, et dat locum diabolo
tentatori: cum ergo cogitaverimus prudenter et recte,
<pb n="0841"/>
sicut salita victima, tentationem esse vitam humanam
super terram <note>(Job VII, 1)</note>, neminemque
omnino esse securum, nec debere esse securum, donec
ad illam patriam veniatur, unde nemo exit amicus,
quo nemo admittitur inimicus, etiam nunc in
ipsa Ecclesiae gloria agnoscimus voces tribulationis
nostrae; et tanquam membra Christi, compage charitatis
subdita capiti nostro, et nos invicem retinentia,
dicemus de Psalmis, quod hic dixisse invenerimus
martyres qui fuerunt ante nos, quia tribulatio communis
est omnibus, ab initio usque in finem. Tamen
istum psalmum quem tractandum suscepimus, et de
quo loqui Charitati Vestrae in nomine Domini proposuimus,
in grano sinapis agnoscamus: paululum ab
altitudine oleris et diffusione ramorum, et ab illa
gloria, ubi aves coeli requiescunt, avocemus cogitationem;
et haec magnitudo quae nos delectat in olere,
quam de parvo surrexerit audiamus. Christus enim
hic loquitur (sed jam scientibus dicimus); Christus
non solum caput, sed et corpus. Ex ipsis verbis agnoscimus.
Nam quia Christus hic loquitur, dubitare
omnino non permittimur. Hic sunt enim expressa
verba quae in ejus passione completa sunt: <hi>Dederunt
in escam meam fel, et in siti mea potaverunt me aceto:</hi> 
quando ista et ad litteram impleta sunt, et prorsus
quomodo praedicta, sic reddita. Cumque ipse Christus
dixisset, <hi>Sitio,</hi> pendens in cruce, et ad hoc verbum
ei acetum in spongia datum esset, quo accepto dixit, <hi>Consummatum est,</hi> 
 et sic inclinato capite tradidit spiritum <note>(Joan. XIX, 28-30)</note>,
ostendens ista omnia quae
praedicta sunt in illo fuisse tunc consummata; non
licet hic aliud intelligere. Apostoli etiam loquentes de
Christo, testimonia ex isto psalmo dederunt. Quis
autem deviet a sententiis eorum? aut quis agnus non
sequatur arietes? Ergo Christus hic loquitur: magisque
nobis demonstrandum est ubi ejus membra
loquantur, ut ostendamus quia totus hic loquitur,
quam dubitandum quod Christus loquatur.</p>
        </div3>
<div3>
          <head>2.</head>
          <p>
 <hi>[vers. 1.]</hi> Titulus Psalmi est: <hi>In finem, pro his
qui commutabuntur, ipsi David.</hi> Nunc commutationem
in melius audi: commutatio enim, vel in deterius est,
vel in melius. Adam et Eva in deterius; qui ex Adam
et Eva Christo adhaeserunt, in melius commutati
sunt. <hi>Sicut enim per unum hominem mors, ita et per
unum hominem resurrectio mortuorum: et sicut in
Adam omnes moriuntur, sic et in Christo omnes vivificabuntur <note>(I Cor. XV, 21 et 22.)</note>
          </hi> 
 Ab eo quod formavit
Deus, mutatus est Adam; sed in pejus iniquitatis
suae: ab eo quod operata est iniquitas, mutantur fideles;
sed in melius per gratiam Dei. Ut mutaremur
in pejus, nostra iniquitas fuit: ut mutaremur in melius,
non nostra justitia, sed gratia Dei praestat. Quod
ergo in pejus mutati sumus, nobis imputemus: quod
in melius commutamur, Deum laudemus. <hi>Pro his</hi> 
ergo iste psalmus, <hi>qui commutabuntur.</hi> Unde autem
ista commutatio facta est, nisi ex passione Christi?
Pascha ipsum latine Transitus interpretatur. Non est
<pb n="0842"/>
enim Pascha graecum nomen, sed hebraeum. Resonat
quidem in graeca lingua passionem, quia <foreign xml:lang="greek">πασχεῖν,</foreign> pati
dicitur; sed consultum hebraeum eloquium, aliud indicat.
Pascha transitum commendat. Quod admonuit
etiam Joannes evangelista, qui imminente passione,
cum veniret Dominus ad coenam qua commendavit
sacramentum corporis et sanguinis sui, ita loquitur: <hi>Cum autem venisset hora, qua transiret Jesus de hoc
mundo ad Patrem 
 <note>(Joan. XIII, 1)</note>
          </hi>. Expressit ergo transitum
Paschae. Sed nisi ipse transiret hinc ad Patrem,
qui propter nos venit, nos transire hinc quomodo
possemus, qui non propter aliquid levandum descendimus,
sed cecidimus? Ipse autem non cecidit; sed
descendit, ut eum qui ceciderat sublevaret. Transitus
ergo, et illius, et noster, hinc ad Patrem; de hoc
mundo ad regnum coelorum, de vita mortali ad vitam
aeternam, de vita terrena ad vitam coelestem, de vita
corruptibili ad incorruptibilem, de tribulationum
conversatione ad perpetuam securitatem. Ideo, <hi>Pro
his qui commutabuntur,</hi> Psalmi titulus est. Causam
igitur commutationis nostrae, id est ipsam Domini
passionem, nostramque in tribulationibus vocem in
textu Psalmi advertamus, cognoscamus, congemiscamus:
et audiendo, cognoscendo, congemiscendo, mutemur,
ut impleatur in nobis titulus Psalmi, <hi>Pro his
qui commutabuntur.</hi> </p>
        </div3>
<div3>
          <head>3.</head>
          <p>
 <hi>[vers. 2.] Salvum me fac, Deus, quoniam introierunt
aquae usque ad animam meam.</hi> Granum illud est
contemptum modo, quod videtur humiles dare voces.
In horto obruitur, miraturo mundo oleris magnitudinem,
cujus oleris semen contemptum est a Judaeis.
Revera enim considerate semen sinapis minutum,
fuscum, aspernabile prorsus; ut ibi impleatur
quod dictum est: <hi>Vidimus eum, et non habebat speciem
neque decorem <note>(Isai. LIII, 2)</note>
          </hi>. Aquas autem intrasse
usque ad animam suam dicit; quia potuerunt
illae turbae, quas aquarum nomine significavit, huc
usque praevalere, ut occiderent Christum. Praevaluerunt
ad contemnendum, ad tenendum, ad ligandum,
ad insultandum, ad colaphizandum, ad conspuendum.
Adhuc quousque? Usque ad mortem. Ergo <hi>introierunt
aquae usque ad animam meam.</hi> Hanc quippe vitam
dixit animam suam, quousque illi accedere saeviendo
potuerunt. Sed numquid hoc possent, nisi ab
ipso permitterentur? Unde ergo tanquam aliquid invitus
patiatur sic clamat, nisi quia caput membra
sua praefigurat? Passus est quippe ille, quia voluit;
martyres vero, etiamsi noluerunt. Petro namque ita
praedixit passionem suam: <hi>Cum senueris,</hi> inquit, <hi>alius te praecinget, et feret quo tu non vis 
 <note>(Joan. XXI,
18)</note>
          </hi>. Quanquam enim Christo inhaerere cupiamus,
mori tamen nolumus; et ideo libenter, vel potius patienter
patimur, quia alius transitus non datur, per
quem Christo cohaereamus. Nam si possemus aliter
<pb n="0843"/>
pervenire ad Christum, id est ad vitam aeternam,
quis vellet mori? Naturam quippe nostram, id est
consortium quoddam animae et corporis, et quamdam
in his duobus familiaritatem conglutinationis atque
compaginis exponens quodam loco Apostolus, ait
habere nos domum non manufactam, aeternam in coelis;
id est immortalitatem praeparatam nobis, qua induendi
sumus in fine, cum resurrexerimus a mortuis;
et ait: <hi>In quo nolumus spoliari, sed supervestiri, ut
absorbeatur mortale a vita <note>(II Cor. V, 1, 4)</note>
          </hi>, Si fieri posset,
sic vellemus, ait, fieri immortales, ut jam veniret
ipsa immortalitas, et modo sicut sumus mutaret
nos, ut mortale hoc nostrum a vita absorberetur, non
per mortem corpus poneretur, ut in fine iterum reciperetur.
Quamvis ergo a malis ad bona transeamus;
tamen ipse transitus aliquantum amarus est, et habet
fel, quod dederunt Domino in passione Judaei,
habet acre quiddam tolerandum, quo ostenduntur qui
eum aceto potaverunt <note>(Matth. XXVII, 34)</note>. Praefigurans
ergo, et transformans in se nos ipsos, hoc ait: <hi>Salvum me fac, Deus, quoniam introierunt aquae usque
ad animam meam.</hi> 
 Potuerunt qui persecuti sunt etiam
occidere; sed amplius quid faciant non habebunt.
Praemisit enim exhortationem ipse Dominus dicens: <hi>Nolite timere eos qui corpus occidunt, et amplius non
habent quid faciant; sed eum timete qui habet potestatem,
et corpus et animam occidere in gehenna ignis 
 <note>(Id.
X, 28)</note>
          </hi>. Majore timore minora contemnimus, et majore
aeternitatis cupiditate omnia temporalia fastidimus.
Nam hic et deliciae temporales dulces sunt, et
tribulationes temporales amarae sunt: sed quis non
bibat tribulationis temporalis poculum, metuens
ignem gehennarum; et quis non contemnat dulcedinem
saeculi, inhians dulcedini vitae aeternae? Hinc
ergo ut liberemur clamemus, ne forte in pressuris
consentiamus iniquitati, et vere irreparabiliter sorbeamur: <hi>Salvum me fac, Deus, quoniam introierunt
aquae usque ad animam meam.</hi> </p>
        </div3>
<div3>
          <head>4.</head>
          <p>
 <hi>[vers. 3.] Infixus sum in limo profundi, et non est
substantia.</hi> Quid dicit limum? an ipsos qui persecuti
sunt? De limo enim factus est homo <note>(Gen. II, 7)</note>. Sed
isti, cadendo a justitia, limus profundi facti sunt;
quibus persequentibus et ad iniquitatem trahere cupientibus
quisquis non consenserit, de limo suo aurum
facit. Merebitur enim limus ipsius converti in
habitudinem coelestem, et socius fieri eorum de quibus
dicit titulus Psalmi: <hi>Pro his qui commutabuntur.</hi> 
Isti autem cum limus profundi essent, haesi in illis;
id est tenuerunt me, praevaluerunt mihi, occiderunt
me. <hi>Infixus</hi> ergo <hi>sum in limo profundi, et non
est substantia.</hi> Quid est hoc, <hi>non est substantia?</hi> Numquidnam
ipse liumus non est substantia? An, ego inhaerendo
factus sum non esse substantia? Quid est
ergo, <hi>Infixus sum?</hi> Numquidnam sic haesit Christus?
Aut vero haesit, ac non, sicut dictum est in libro
Job, <hi>Terra tradita est in manus impii <note>(Job IX, 24)</note>
          </hi>.
An secundum corpus infixus est, quia teneri potuit,
<pb n="0844"/>
et ipsam crucifixionem habebat? Nisi enim clavis
fixus esset, crucifixus non esset. Unde ergo <hi>non est
substantia?</hi> An limus ille non est substantia? Intelligemus
ergo, si potuerimus, quid sit, <hi>et non est substantia,</hi> 
si prius intellexerimus quid sit substantia. Substantia
quippe dicitur et divitiarum: secundum quam
dicimus, Habet substantiam, et, Perdidit substantiam.
Sed numquid hoc putabimus hic dictum esse, <hi>et non est substantia,</hi> 
 id est, non sunt divitiae,
quasi modo aliquid de divitiis ageretur, aut aliqua
quaestio de divitiis haberetur? An forte quia ille ipse
limus paupertas erat, et divitiae non erunt, nisi
quando aeternitatis participes effecti fuerimus? Tunc
sunt enim verae divitiae, quando nobis nihil deerit.
Potest etiam secundum hujus verbi intellectum accipi
sensus iste, ut diceretur, <hi>Infixus sum in limo
profundi, et non est substantia,</hi> id est, ad paupertatem
perveni. Nam hic dicit: <hi>Pauper et dolens ego
sum;</hi> dicit et Apostolus: <hi>Quoniam propter vos pauper
factus est, cum dives esset, ut illius paupertate vos
ditaremini <note>(II Cor. VIII, 9)</note>
          </hi>. Ergo paupertatem suam
volens Dominus nobis commendare, fortasse dixerit, <hi>non est substantia.</hi> 
 Ad summam enim paupertatem
pervenit, quando formam servi induit. Divitiae ejus
quae sunt? <hi>Qui cum in forma Dei esset, non rapinam
arbitratus est esse aequalis Deo.</hi> Hae magnae incomparabilesque
divitiae. Unde ergo ista paupertas? Quia <hi>semetipsum exinanivit formam servi accipiens, in similitudinem
hominum factus, et habitu inventus ut
homo; humiliavit se, factus obediens usque ad mortem:</hi> 
ut diceret, <hi>Introierunt aquae usque ad animam meam.</hi> 
Adde super mortem: quid amplius additurus es? Ignominiam
mortis. Ideo sequitur: <hi>Mortem autem crucis <note>(Philipp. II, 6-8)</note>
          </hi>.
Magna paupertas! Sed hinc erunt
magnae divitiae; quia sicut impleta est paupertas
ejus, ita implebuntur et divitiae nostrae de paupertate
ipsius. Quantas divitias habet, ut de sua paupertate
nos divites faceret! Quales nos facturus est de divitiis
suis, quos divites fecit de paupertate sua!</p>
        </div3>
<div3>
          <head>5.</head>
          <p>
 <hi>Infixus sum in limo profundi, et non est substantia.</hi> 
Intelligitur alio modo substantia, illud quod sumus
quidquid sumus. Sed hoc ad intelligendum aliquanto
est difficilius, quanquam res usitatae sint: sed
quia inusitatum verbum est, indiget commendationis
et expositionis aliquantulae; cui tamen si intenti fueritis,
fortassis in ea non laborabimus. Dicitur homo,
dicitur pecus, dicitur terra, dicitur coelum, dicitur
sol, luna, lapis, mare, aer: omnia ista substantiae
sunt, eo ipso quo sunt. Naturae ipsae, substantiae dicuntur.
Deus est quaedam substantia; nam quod nulla
substantia est, nihil omnino est. Substantia ergo aliquid
esse est. Unde etiam in Fide catholica, contra venena
quorumdam haereticorum sic aedificamur, ut dicamus
Patrem, et Filium, et Spiritum sanctum unius esse substantiae.
Quid est, unius substantia? Verbi gratia: si aurum
est Pater, aurum et Filius, aurum et Spiritus sanctus.
<pb n="0845"/>
Quidquid est Pater quod Deus est, hoc Filius, hoc
Spiritus sanctus. Cum autem Pater est, non illud est
quod est. Pater enim non ad se, sed ad Filium dicitur:
ad se autem Deus dicitur. Itaque eo quod Deus
est, hoc ipso substantia est. Et quia ejusdem substantiae
Filius, procul dubio et Filius Deus. At vero quod
Pater est; quia non substantiae nomen est, sed refertur
ad Filium, non sic dicimus Filium Patrem esse,
quomodo dicimus Filium Deum esse. Quaeris quid sit
Pater: respondetur, Deus. Quaeris quid sit Filius:
respondetur, Deus. Quaeris quid sit Pater et Filius: respondetur,
Deus. De solo Patre interrogatus, Deum
responde: de solo Filio interrogatus, Deum responde:
de utroque interrogatus, non deos, sed Deum
responde. Non sicut in hominibus. Quaeris quid sit
pater Abraham: respondetur, Homo; substantia ejus
respondetur. Quaeris quid sit filius ejus Isaac: respondetur,
Homo; ejusdem substantiae Abraham et
Isaac. Quaeris quid sit Abraham et Isaac: non respondetur,
Homo; sed Homines. Non sic in divinis. Tanta
enim ibi est substantiae societas, ut aequalitatem admittat,
pluralitatem non admittat. Si ergo tibi dictum
fuerit, Cum dicis mihi Filium hoc esse quod
Pater est, profecto et Filius Pater est; responde:
Secundum substantiam tibi dixi hoc esse Filium quod
Pater est, non secundum id quod ad aliud dicitur.
Ad se enim Deus dicitur, ad Patrem Filius dicitur.
Rursusque Pater ad se Deus dicitur, ad Filium Pater
dicitur. Quod dicitur ad Filium Pater, non est Filius:
quod dicitur Filius ad Patrem, non est Pater: quod
dicitur ad se Pater, et Filius ad se, hoc est Pater et
Filius, id est Deus. Quid est ergo, <hi>non est substantia?</hi> 
Secundum hunc intellectum substantiae, quomodo
poterimus intelligere istam Psalmi sententiam: <hi>Infixus sum in limo profundi, et non est substantia?</hi> 
Deus fecit hominem; substantiam fecit: atque utinam
maneret in eo quod Deus fecit! Si maneret homo
in eo quod Deus fecit, non in illo infixus esset quem
Deus genuit. Porro autem quia per iniquitatem homo
lapsus est a substantia in qua factus est (iniquitas
quippe ipsa non est substantia; non enim iniquitas
est natura quam formavit Deus, sed iniquitas est perversitas
quam fecit homo): venit Filius Dei ad limum
profundi, et infixus est; et non erat substantia in
qua infixus est; quia in iniquitate illorum infixus est. <hi>Infixus sum in limo profundi, et non est substantia.</hi> 
 Omnia
per ipsum facta sunt, et sine ipso factum est nihil <note>(Joan.
I, 3)</note>. Naturae omnes per ipsum factae sunt: iniquitas per
ipsum facta non est, quia iniquitas facta non est. Substantiae
illae per eum factae sunt quae laudant eum.
Universa creatura laudans Deum, a tribus pueris in
camino commemoratur; et a terrenis ad coelestia, vel
a coelestibus ad terrena hymnus laudantium Deum pervenit <note>(Dan. III, 24-90)</note>.
Non quo cuncta ista habeant
sensum laudandi; sed quia cuncta bene cogitata
<pb n="0846"/>
laudem pariunt, et impletur cor consideratione creaturae
ad eructandum hymnum Creatori. Laudant omnia
Deum, sed quae fecit Deus. Numquid in illo hymno
advertistis quod avaritia laudet Deum? Laudat ibi Deum
et serpens; avaritia non laudat. Omnia quippe repentia
nominata ibi sunt in laude Dei: nominata sunt omnia
repentia; sed non sunt ibi nominata aliqua vitia. Vitia
enim ex nobis et ex nostra voluntate habemus; et vitia
non sunt substantia. In his infixus est Dominus,
quando persecutionem passus est; in vitio Judaeorum,
non in substantia hominum quae per illum facta
est. <hi>Infixus sum,</hi> inquit, <hi>in limo profundi, et non est
substantia.</hi> Infixus sum, et non inveni quod feci.</p>
        </div3>
<div3>
          <head>6.</head>
          <p>
 <hi>Veni in altitudinem maris, et tempestas demersit
me.</hi> Gratias ipsius misericordiae qui venit in altitudinem
maris, et glutiri a marino ceto dignatus est: sed
evomitus est tertio die <note>(Matth. XII, 40)</note>. Venit in altitudinem
maris, in qua altitudine nos depressi eramus,
in qua altitudine nos naufragium passi eramus: venit
illuc ipse, et tempestas demersit illum; quia fluctus
ibi passus est, ipsos homines; tempestates, voces dicentium, <hi>Crucifige, crucifige.</hi> 
 Dicente Pilato, <hi>Non invenio
causam ullam in hoc homine quare occidendus sit,</hi> 
invalescebant voces dicentium, <hi>Crucifige, crucifige <note>(Joan. XIX, 6)</note>
          </hi>.
Augebatur tempestas, donec demergeretur
qui venerat in altitudinem maris. Et passus
est Dominus inter manus Judaeorum, quod non est
passus cum super aquas ambularet <note>(Matth. XIV, 25)</note>;
quod non solum ipse passus non erat, sed nec Petrum
pati permiserat. <hi>Veni in altitudinem maris, et tempestas
demersit me.</hi> </p>
        </div3>
<div3>
          <head>7.</head>
          <p>
 <hi>[vers. 4.] Laboravi clamans; raucae factae sunt
fauces meae.</hi> Hoc ubi? hoc quando? Interrogemus
Evangelium. Passionem quippe Domini nostri in hoc
psalmo cognoscimus. Et quidem passum eum novimus;
intrasse aquas usque ad animam ejus, quia populi
praevaluerunt usque ad mortem ejus, legimus,
credimus; tempestate illum demersum esse, quia
praevaluit seditio ad eum occidendum, agnoscimus:
verum et laborasse eum clamando, et raucas factas
esse fauces illius, non solum non legimus, sed etiam
contra legimus, quia non respondebat eis verbum, ut
impleretur quod in alio psalmo dictum est, <hi>Factus
sum quasi homo non audiens, et non habens in ore suo
redargutiones <note>(Psal. XXXVII, 15)</note>
          </hi>; et quod in Isaia
prophetatum est, <hi>Sicut ovis ad immolandum ductus
est, et sicut agnus coram tondente se, sic non aperuit os
suum <note>(Isai. LIII, 7)</note>
          </hi>. Si factus est sicut homo non audiens,
et non habens in ore suo redargutiones,
quomodo laboravit clamans, et raucae factae sunt
fauces ejus? An ideo jam tunc tacebat, quia raucus
erat, qui sine causa tantum clamaverat? Et illam
quidem ejus vocem de psalmo quodam in cruce novimus: <hi>Deus, Deus meus, utquid me dereliquisti 
 <note>(Psal.
XXI, 2)</note>
          </hi>? Sed quanta illa vox fuit, aut quam diuturna,
ut in ea raucae factae essent fauces ejus? Diu clamavit, <hi>Vae vobis scribae, et Pharisaei 
 <note>(Matth. XXIII, 13, 14)</note>
          </hi>:
diu clamavit, <hi>Vae mundo ab scandalis <note>(Id. XVIII, 7)</note>
          </hi>.
Et revera quomodo raucus clamabat, et ideo non intelligebatur,
quando dicebant Judaei: <hi>Quid est quod
<pb n="0847"/>
dicit? Durus est hic sermo; quis potest illum audire?
Non scimus quid dicat <note>(Joan. VI, 61, et XVI, 18)</note>
          </hi>.
Ille omnia verba dicebat; sed illis raucae fuerunt fauces
ejus, qui voces ejus non intelligebant. <hi>Laboravi
clamans; raucae factae sunt fauces meae.</hi> </p>
        </div3>
<div3>
          <head>8.</head>
          <p>
 <hi>Defecerunt oculi mei ab sperando in Deum meum.</hi> 
Absit ut hoc de persona capitis accipiatur: absit ut
defecerint oculi ejus ab sperando in Deum ejus, in
quo magis Deus erat mundum reconcilians sibi <note>(II Cor.
V, 19)</note>, et qui Verbum caro factum est, et habitavit in
nobis <note>(Joan. I, 14)</note>, ut non solum Deus in illo esset,
sed etiam ipse Deus esset. Non ergo ita; non ipsius
capitis nostri oculi defecerunt ab sperando in Deum
ejus; sed defecerunt oculi ejus in corpore ejus, id est
in membris ejus. Haec vox membrorum est, haec vox
corporis est, non capitis. Quomodo ergo eam in ejus
corpore membrisque invenimus? Quid aliud dicam?
quid aliud commemorem? Quando passus est, quando
mortuus est, omnes discipuli desperaverunt quod
ipse esset Christus. A latrone Apostoli victi sunt, qui
tunc credidit, quando illi defecerunt <note>(Luc. XXIII, 42)</note>.
Vide membra ejus desperantia; attende duos illos
quos post resurrectionem invenit in via colloquentes
secum, quorum unus erat Cleophas, quando detinebantur
oculi eorum ne eum agnoscerent. Quomodo
enim oculis agnoscerent, a quo mente titubarant?
Factum erat aliquid in oculis eorum simile mentis
ipsorum. Loquebantur enim inter se, et cum ab eo
compellarentur unde loquerentur, responderunt: <hi>Tu
solus peregrinaris in Jerusalem? Nescis quae facta sunt,
quomodo Jesus Nazarenus, potens in factis et dictis,
occisus est a senioribus et principibus sacerdotum? Et
nos sperabamus quod ipse erat redempturus Israel <note>(Id.
XXIV, 13-21)</note>
          </hi>. Speraverant, et non sperabant. Defecerunt
oculi eorum ab sperando in Deum ipsorum.
Ipsos ergo in se transfiguravit dicendo: <hi>Defecerunt
oculi mei ab sperando in Deum meum.</hi> Hanc spem reddidit,
quando cicatrices palpandas obtulit; quas cum
tetigisset Thomas, rediit ad spem quam perdiderat,
et exclamavit: <hi>Dominus meus, et Deus meus.</hi> Defecerunt
oculi tui ab sperando in Deum tuum: palpasti
cicatrices, et invenisti Deum tuum; palpasti formam
servi, et cognovisti Dominum tuum. Cui tamen ipse
Dominus ait: <hi>Quia vidisti, credidisti.</hi> Et nos praenuntians
voce misericordiae suae: <hi>Beati,</hi> inquit, <hi>qui non
vident et credunt <note>(Joan. XX, 28, 29)</note>
          </hi>. <hi>Defecerunt oculi
mei ab sperando in Deum meum.</hi> </p>
        </div3>
<div3>
          <head>9.</head>
          <p>
 <hi>[vers. 5.] Multiplicati sunt super capillos capitis
mei, qui oderunt me gratis.</hi> Quam multiplicati? Ut adderent
sibi et unum ex duodecim <note>(Matth. XXVI, 14)</note>. <hi>Multiplicati sunt super capillos capitis mei, qui oderunt
me gratis.</hi> 
 Capillis capitis sui comparavit inimicos
suos. Merito rasi sunt, quando in loco Calvariae crucifixus
est. Accipiant membra vocem hanc; discant
odio haberi gratis. Jam enim si necesse est, christiane,
ut mundus oderit te, quare non facis ut gratis
te oderit, ut in corpore Domini tui, et in hoc
psalmo de illo praemisso agnoscas vocem tuam?
Quomodo fiet ut oderit te mundus gratis? Si nihil
<pb n="0848"/>
cuiquam noceas, et sic odio habearis: hoc est enim
gratis, sine causa. Parum sit tibi sine causa odio haberi,
insuper et praesta, ut retribuant tibi mala pro
bonis. <hi>Confortati sunt inimici mei, qui persequuntur me
injuste.</hi> Quod dixit, <hi>Multiplicati sunt super capillos capitis
mei;</hi> hoc postea, <hi>Confortati sunt inimici mei:</hi> et
quod primo, <hi>qui oderunt me gratis;</hi> hoc postea, <hi>qui
persequuntur me injuste.</hi> Quod ergo <hi>gratis,</hi> hoc est <hi>injuste.</hi> 
Ipsa est vox martyrum, non in poena, sed in causa.
Non persecutionem pati, non teneri, non flagellari,
non includi, non proscribi, non occidi laus est; sed
habendo causam bonam, ista pati, haec laus est.
Laus enim est in causae bonitate, non in poenae acerbitate.
Nam quantacumque fuerint supplicia martyrum,
numquid aequantur suppliciis omnium latronum,
omnium sacrilegorum, omnium sceleratorum? Quid
enim, et hos odit mundus? Odit plane. Excedunt
enim mundi medietatem amplitudine malitiae, et ab
ipsa mundanorum quodammodo hominum societate
alieni sunt, infestantes pacem etiam terrenam; et
patiuntur multa mala, sed non gratis. Denique vide
vocem illius latronis cum Domino in cruce pendentis,
cum insultaret ex alia parte unus duorum latronum
Domino crucifixo, et diceret, <hi>Si Filius Dei es, libera
te:</hi> compescuit illum alter, et dixit, <hi>Tu non times
Deum, vel quia in eadem damnatione positus es? Et nos
quidem recte pro factis nostris <note>(Luc. XXIII, 39-41)</note>
          </hi>. Ecce
non gratis: sed confessione effudit ex se saniem,
et factus est aptus cibo Domini. Exclusit iniquitatem
suam, accusavit eam, et caruit ea. Ecce ibi duo latrones,
ibi et Dominus; et illi crucifixi, et ille crucifixus:
et illos odio habuit mundus, sed non gratis;
et illum odio habuit, sed gratis. <hi>Quae non rapui, tunc
exsolvebam.</hi> Hoc est gratis. Non rapui, et exsolvebam;
non peccavi, et poenas dabam. Solus enim ipse talis,
ipse vere nihil rapuit. Non solum nihil rapuit, sed
etiam quod non de rapina habebat, hoc se evacuavit,
ut ad nos veniret. <hi>Non</hi> enim <hi>rapinam arbitratus est
esse aequalis Deo;</hi> et tamen <hi>semetipsum exinanivit,
formam servi accipiens <note>(Philipp. II, 6, 7)</note>
          </hi>. Omnino non
rapuit. Sed quis rapuit? Adam. Quis rapuit primo?
Ille ipse qui seduxit Adam. Quomodo rapuit diabolus? <hi>Ponam sedem meam ad aquilonem, et ero similis Altissimo <note>(Isai. XIV, 13)</note>
          </hi>.
Usurpavit sibi quod non acceperat:
ecce rapinam. Usurpavit sibi diabolus quod
non acceperat, perdidit quod acceperat; et de ipso
calice superbiae suae, ei quem decipere volebat propinavit: <hi>Gustate,</hi> 
 inquit, <hi>et eritis sicut dii <note>(Gen. III,
5)</note>
          </hi>. Rapere voluerunt divinitatem, perdiderunt felicitatem.
Ille ergo rapuit, et ideo exsolvit. Ego autem,
inquit, <hi>quae non rapui, tunc exsolvebam.</hi> Ipse Dominus
propinquans passioni, in Evangelio sic loquitur: Ecce <hi>venit princeps hujus mundi,</hi> 
 id est diabolus, <hi>et in me
nihil inveniet,</hi> id est, quare me occidat non inveniet; <hi>sed
ut sciant omnes quia voluntatem Patris mei facio, surgite,
eamus <note>(Joan. XIV, 30)</note>
          </hi>: et iit ad passionem, solvere quod
non rapuit. Quid est enim, <hi>in me nihil inveniet?</hi> Nullam
culpam. An aliquid perdidit de domo sua diabolus? Iste
<pb n="0849"/>
discutiat raptores; <hi>nihil apud me inveniet.</hi> Tamen nihil
rapuisse se dicit, peccatum attendens, nihil usurpasse
quod ejus non esset; hoc est enim rapinae, hoc iniquitatis:
nam ab ipso diabolo extorsit quos ipse rapuerat. <hi>Nemo,</hi> 
 inquit, <hi>in domum fortis intrat, et vasa
ejus diripit, nisi prius alligaverit fortem <note>(Matth. XII, 29)</note>
          </hi>.
Alligavit fortem, et vasa ejus diripuit, certe non rapuit;
sed respondet tibi: Vasa ista de domo magna
mea perierant; non furtum feci, sed furtum recepi.</p>
        </div3>
<div3>
          <head>10.</head>
          <p>
 <hi>[vers 6.] Deus tu scisti imprudentiam meam.</hi> Iterum
ex ore corporis. Nam quae imprudentia in Christo?
Nonne ipse est Dei Virtus et Dei Sapientia? An illam
dicit imprudentiam suam, de qua dicit Apostolus: <hi>Stultum Dei sapientius est hominibus 
 <note>(I Cor. I, 25)</note>
          </hi>? <hi>Imprudentiam meam:</hi> 
 hoc ipsum quod in me irriserunt
qui sibi videntur esse sapientes. Tu scisti quare
fieret: <hi>tu scisti imprudentiam meam.</hi> Quid enim tam
simile imprudentiae, quam cum haberet in potestate,
una voce suos persecutores prosternere, ut pateretur
se teneri, flagellari, conspui, colaphizari, spinis coronari,
ligno affigi? Imprudentiae simile est; stultum videtur:
sed stultum hoc superat omnes sapientes. Stultum
quidem est: sed et granum quando cadit in terram, si
nemo sciat consuetudinem agricolarum, stultum videtur.
Labore magno metitur, portatur ad aream, trituratur,
ventilatur: post tanta pericula coeli et tempestatum, et
labores rusticanorum curamque dominorum, mittitur
in horreum frumentum purgatum. Venit hiems; et
quod purgatum erat, profertur et projicitur: imprudentia
videtur; sed ut non sit imprudentia, spes facit.
Non ergo ille pepercit sibi; quia et Pater illi <hi>non pepercit,
sed pro nobis omnibus tradidit illum <note>(Rom. VIII,
32)</note>
          </hi>. Et de ipso, <hi>Qui dilexit me,</hi> inquit Apostolus, <hi>et
tradidit seipsum pro me <note>(Gal. II, 20)</note>
          </hi>: quia <hi>granum,
nisi ceciderit in terram ut moriatur, fructum,</hi> inquit, <hi>non reddet 
 <note>(Joan. XII, 24, 25)</note>
          </hi>. Haec est imprudentia;
sed tu nosti illam: isti autem si cognovissent, nunquam
Dominum gloriae crucifixissent <note>(I Cor. II, 8)</note>. <hi>Deus, tu scisti imprudentiam meam; et delicta mea a te
non sunt abscondita.</hi> 
 Hoc plane, lucide, aperte, quia ex
ore corporis intelligendum est. Delicta nulla Christus
habuit; fuit delictorum susceptor, sed non commissor. <hi>Et delicta mea a te non sunt abscondita:</hi> 
 id est,
confessus sum tibi omnia delicta mea; et ante os
meum vidisti ea in cogitatione mea, vidisti vulnera
quae sanares. Sed ubi? Utique in corpore, in membris;
in illis fidelibus, unde illi haerebat jam membrum
illud quod confitebatur peccata sua. <hi>Et delicta,</hi> 
inquit, <hi>mea a te non sunt abscondita.</hi> </p>
        </div3>
<div3>
          <head>11.</head>
          <p>
 <hi>[vers. 7.] Non erubescant in me, qui te exspectant,
Domine, Domine virtutum.</hi> Rursus vox capitis, <hi>Non
erubescant in me:</hi> non dicatur illis, Ubi est de quo
praesumebatis? non dicatur illis, Ubi est qui vobis
dicebat, <hi>Credite in Deum, et in me credite <note>(Joan. XIV,
1)</note>
          </hi>? <hi>Non erubescant in me, qui te exspectant, Domine,
<pb n="0850"/>
Domine virtutum. Non confundantur super me, qui quaerunt
te, Deus Israel.</hi> Potest hoc et a corpore intelligi;
sed si corpus ejus non unum hominem ponas: quia
revera non est unus homo corpus ejus, sed exiguum
membrum; corpus autem ex membris constat. Corpus
ergo ejus plenum, tota Ecclesia. Merito ergo dicit
Ecclesia: <hi>Non erubescant in me, qui te exspectant,
Domine, Domine, virtutum.</hi> Non sic affligar ab insurgentibus
persecutoribus, non sic obterar ab invidentibus
inimicis meis, ab oblatrantibus haereticis qui a
me exierunt, quia non erant ex me; nam si fuissent
ex me, mecum forsitan permansissent <note>(I Joan. II, 19)</note>.
Non sic eorum scandalis premar, <hi>ut erubescant in me
qui te exspectant, Domine, Domine virtutum. Non confundantur
super me, qui quaerunt te, Deus Israel.</hi> </p>
        </div3>
<div3>
          <head>12.</head>
          <p>
 <hi>[vers. 8.] Quoniam propter te sustinui exprobrationem,
operuit irreverentia faciem meam.</hi> Nihil
magnum est quod dicitur, <hi>sustinui;</hi> sed quod dicitur, <hi>propter te sustinui.</hi> 
 Si enim sustines, quia peccasti;
propter te sustines, non propter Deum. <hi>Quae enim
vobis gloria est,</hi> ait Petrus, <hi>si peccantes punimini, et
suffertis <note>(I Petr. II, 20)</note>
          </hi>? Si autem sustines quia mandatum
Dei servasti, vere propter Deum sustines; et
merces tua manet in aeternum, quia propter Deum
sustinuisti opprobria. Ideo enim prior ille sustinuit,
ut nos sustinere disceremus. Et si ille, qui non habebat
quod illi objiciebatur; quanto magis nos qui, etsi
non habemus peccatum quod nobis objicit inimicus,
habemus tamen alterum quod digne in nobis flagelletur?
Nescio quis te furem dicit, et non es fur:
audis opprobrium; non tamen sic non es fur, ut non
sis aliquid quod Deo displicet. Porro si ille qui omnino
nihil rapuerat, qui verissime dixerat, <hi>Ecce venit
princeps mundi hujus, et in me nihil inveniet,</hi> dictus
est peccator <note>(Joan. IX, 24)</note>, dictus est iniquus, dictus
est Beelzebub <note>(Matth. X, 25)</note>, dictus est insanus; tu
dedignaris, serve, audire pro meritis tuis, quod Dominus
audivit nullis meritis suis? Ille venit ut tibi
praeberet exemplum. Quasi gratis hoc fecerit, sic tu
non proficis. Quare enim ille audivit, nisi ut tu cum
audires non deficeres? Ecce tu audis, et deficis:
frustra ergo ille audivit; non enim propter se, sed
propter te audivit. <hi>Quoniam proper te sustinui exprobrationem,
operuit irreverentia faciem meam. Irreverentia,</hi> 
inquit, <hi>operuit faciem meam.</hi> Irreverentia quid
est? Non confundi. Denique quasi vitium videtur,
cum dicitur: Irreverens homo est. Magna irreverentia
hominis, non illum erubescere. Ergo irreverentia
quasi impudentia est. Oportet ut habeat christianus
irreverentiam istam, quando venerit inter
homines quibus displicet Christus. Si erubuerit de
Christo, delebitur de libro viventium. Opus est ergo
ut habeas irreverentiam, quando tibi de Christo
insultatur; quando dicitur, Cultor crucifixi, adorator
male mortui, venerator occisi: hic si erubueris,
mortuus es. Sententiam quippe ipsius vide, qui neminem
fallit: <hi>Qui me erubuerit coram hominibus, et
ego erubescam eum coram Angelis Dei <note>(Luc. IX, 26)</note>
          </hi>.
<pb n="0851"/>
Observa ergo tu; sit in te irreverentia, frontosus
esto quando audis opprobrium de Christo; prorsus
esto frontosus. Quid times fronti tuae, quam signo
crucis armasti? Hoc est enim, <hi>Propter te sustinui exprobrationem,
operuit irreverentia faciem meam. Propter
te sustinui exprobrationem:</hi> et quia non de te
erubui, quando mihi propter te insultabatur, <hi>operuit
irreverentia faciem meam.</hi> </p>
        </div3>
<div3>
          <head>13.</head>
          <p>
 <hi>[vers. 9, 10.] Alienatus factus sum fratribus meis,
et hospes filiis matris meae.</hi> Filiis Synagogae hospes
factus est. In patria quippe ipsius dicebatur: <hi>Nonne
nos scimus eum esse filium Mariae et Joseph <note>(Luc. IV, 22)</note>
          </hi>?
Et unde alio loco: <hi>Hunc autem nescimus unde sit <note>(Joan. IX, 29)</note>
          </hi>?
 <hi>Factus</hi> ergo <hi>sum hospes filiis matris
meae.</hi> Non scierunt unde sim, de quibus erat caro
mea: non me sciebant de femore Abraham natum;
unde caro mea occulta erat, quando sub ipso femore
manum servus ponens, juravit per Deum coeli <note>(Gen.
XXIV, 9)</note>. <hi>Hospes factus sum filiis matris meae.</hi> Quare
hoc? quare non agnoverunt? quare alienum dixerunt?
quare ausi sunt dicere: <hi>Nescimus unde sit? Quoniam
zelus domus tuae comedit me:</hi> id est, quia persecutus
sum in illis iniquitates ipsorum, quia non patienter
tuli quos corripui, quia quaesivi gloriam tuam in domo
tua, quia flagellavi in templo male versantes <note>(Joan. II, 15)</note>;
ubi etiam positum est, <hi>Zelus domus
tuae comedit me.</hi> Hinc alienus, hinc hospes; hinc, <hi>Nescimus unde sit.</hi> 
 Agnoscerent unde sim, si agnoscerent
quod mandasti. Si enim invenirem illos servantes
mandata tua, zelus domus tuae non comederet
me. <hi>Et opprobria exprobrantium tibi super
me.</hi> Hoc testimonio usus est et Paulus apostolus
(lecta est modo ipsa lectio), et ait: <hi>Quaecumque ante
scripta sunt, ut nos doceremur scripta sunt; ut per
consolationem Scripturarum spem habeamus <note>(Rom. XV,
4)</note>
          </hi>. Dixit ergo Christi fuisse istam vocem: <hi>Opprobria
exprobrantium tibi ceciderunt super me.</hi> Quare, <hi>tibi?</hi> 
Numquid Patri exprobratur, et non ipsi Christo?
Quare, <hi>opprobria exprobrantium tibi ceciderunt super
me?</hi> Quia qui me cognovit, cognovit et Patrem <note>(Joan.
XIV, 9)</note>: quia nemo exprobravit Christo, nisi Deo
exprobrans: quia nemo honorat Patrem, nisi qui
honorat et Filium <note>(Id. V, 23)</note>. <hi>Opprobria exprobrantium
tibi ceciderunt super me,</hi> quia me invenerunt.</p>
        </div3>
<div3>
          <head>14.</head>
          <p>
 <hi>[vers. 11.] Et cooperui in jejunio animam meam;
et factum est mihi in opprobrium.</hi> Jejunium Christi spiritualiter
jam in alio psalmo commendavimus Charitati
Vestrae. Jejunium ipsius erat, quando defecerunt
omnes qui in eum crediderant; quia et esuries
ipsius erat ut in eum crederetur: quia et sitis ipsius
erat, quando dixit mulieri, <hi>Sitio, da mihi bibere <note>(Id.
IV, 7)</note>
          </hi>; fidem quippe ipsius sitiebat. Et de cruce cum
diceret, <hi>Sitio <note>(Id. XIX, 28)</note>
          </hi>, fidem illorum quaerebat,
pro quibus dixerat: <hi>Pater, ignosce illis, quia nesciunt
quid faciunt <note>(Luc. XXIII, 34)</note>
          </hi>. Sed illi homines quid
propinarunt sitienti? Acetum. Acetum etiam vetus dicitur.
Merito de vetere homine propinarunt, quia novi
<pb n="0852"/>
esse noluerunt. Quare novi esse noluerunt? Quia ad
titulum psalmi hujus ubi scriptum est, <hi>Pro iis qui commutabuntur,</hi> 
non pertinuerunt. Ergo, <hi>operui in jejunio
animam meam.</hi> Denique respuit etiam fel quod illi
obtulerunt: jejunare elegit, quam amaritudinem accipere.
Non enim intrant in corpus ejus amaricantes,
de quibus alio loco psalmus dicit: <hi>Qui amaricant, non
exaltentur in semetipsis <note>(Psal. LXV, 7)</note>
          </hi>. Ergo, <hi>operui
in jejunio animam meam; et factum est mihi in opprobrium.</hi> 
Hoc ipsum mihi in opprobrium factum est, quia
non illis consensi, hoc est, ab illis jejunavi. Qui enim
non consentit male suadentibus, jejunat ab ipsis; et
per hoc jejunium meretur opprobrium, ut ideo illi
insultetur, quia non consentit ad malum.</p>
        </div3>
<div3>
          <head>15.</head>
          <p>
 <hi>[vers. 12.] Et posui vestimentum meum saccum.</hi> Jam
et de sacco aliquid diximus, unde illud est, <hi>Ego
autem cum mihi molesti essent, induebam me cilicio, et
humiliabam in jejunio animam meam. Posui vestimentum
meum saccum:</hi> id est, opposui illis, in quam saevirent,
carnem meam; occultavi divinitatem meam. <hi>Saccum,</hi> 
 quia mortalis caro erat, ut de peccato condemnaret
peccatum in carne <note>(Rom. VIII, 3)</note>. <hi>Et posui
vestimentum meum saccum; et factus sum illis in
parabolam;</hi> id est in irrisionem. Parabola dicitur,
quando datur similitudo de aliquo, quando de illo
male dicitur. Sic ille, verbi gratia, pereat quomodo
ille, parabola est; id est comparatio et similitudo maledicti. <hi>Factus</hi> 
 ergo <hi>sum illis in parabolam.</hi> </p>
        </div3>
<div3>
          <head>16.</head>
          <p>
 <hi>[vers. 13.] Adversus me insultabant qui sedebant
in porta. In porta,</hi> nihil aliud quam in publico. <hi>Et in
me psallebant qui bibebant vinum.</hi> Putatis hoc, fratres,
Christo tantummodo contigisse? Quotidie illi in membris
ejus contingit: quando forte necesse erit servo
Dei prohibere ebrietates et luxurias in aliquo vel
fundo vel oppido, ubi non auditum fuerit verbum
Dei, parum est quia cantant, insuper et in ipsum incipiunt
cantare, a quo prohibentur cantare. Comparate
nunc illius jejunium, et illorum vinum. <hi>Et in me
psallebant qui bibebant vinum:</hi> vinum erroris, vinum
impietatis, vinum superbiae.</p>
        </div3>
<div3>
          <head>17.</head>
          <p>
 <hi>[vers. 14.] Ego autem oratione mea ad te, Domine.</hi> 
Ego autem ad te eram. Sed quomodo? Ad te
orando. Quando enim malediceris, et quid agas non
habes; quando tibi jactantur opprobria, et quomodo
corrigas eum a quo jactantur non invenis, nihil tibi
restat nisi orare. Sed memento et pro ipso orare. <hi>Ego autem oratione mea ad te, Domine. Tempus beneplaciti,
Deus.</hi> 
 Ecce enim sepelitur granum; exsurget
fructus. <hi>Tempus beneplaciti, Deus.</hi> De hoc tempore et
Prophetae dixerunt quod commemorat Apostolus: <hi>Ecce nunc tempus acceptabile, ecce nunc dies salutis <note>(II Cor. VI, 2)</note>
          </hi>.
 <hi>Tempus beneplaciti, Deus. In multitutudine
misericordiae tuae.</hi> Hoc est tempus beneplaciti, <hi>In multitudine misericordiae tuae.</hi> 
 Nam si non esset
multitudo misericordiae tuae, quid nos faceremus de
<pb n="0853"/>
multitudine iniquitatis nostrae? <hi>In multitudine misericordiae
tuae. Exaudi me in veritate salutis tuae.</hi> Quia dixit, <hi>misericordiae tuae,</hi> 
 subjunxit et veritatem; quia
misericordia et veritas universae viae Domini <note>(Psal.
XXIV, 10)</note>. Quare misericordia? Dimittendo peccata.
Quare veritas? Reddendo promissa. <hi>Exaudi me in
veritate salutis tuae.</hi> </p>
        </div3>
<div3>
          <head>18.</head>
          <p>
 <hi>[vers. 15.] Salvum me fac de luto, ut non inhaeream.</hi> 
De illo de quo supra dixerat: <hi>infixus sum in
limo profundi, et non est substantia.</hi> Proinde quia illud
expositum bene accepistis, quod hic audiatis expressius
non est. Hinc se dicit liberandum, ubi se ante
dixit infixum: <hi>Salvum me fac de luto, ut non inhaeream.</hi> 
Et exponit hoc ipse: <hi>Eruar ex iis qui oderunt me.</hi> 
Ipsi ergo sunt lutum ubi haeseram. Sed hoc forte suggeritur.
Paulo ante dixerat, <hi>Infixus sum;</hi> modo dicit, <hi>Salvum me fac de luto, ut non inhaeream;</hi> 
 cum secundum
sententiam priorem deberet dicere: Salvum me
fac de luto ubi haeseram, eruendo me, non agendo
ut non inhaeream. Ergo haeserat carne, sed non haeserat
spiritu. Dicit hoc ex infirmitate membrorum
suorum. Quando forte caperis ab eo qui te premit ad
iniquitatem, tenetur quidem corpus tuum; secundum
corpus infixus es in limo profundi: sed quamdiu non
consentis, non haesisti; si autem consentis, haesisti.
Oratio ergo tua ibi sit, ut quomodo jam tenetur corpus
tuum, non teneatur et anima tua, sis liber in
vinculis. <hi>Eruar ex his qui oderunt me, et de profundo
aquarum.</hi> </p>
        </div3>
<div3>
          <head>19.</head>
          <p>
 <hi>[vers. 16.] Non me demergat tempestas aquae.</hi> 
Sed jam demersus erat. <hi>Veni in altitudinem maris,</hi> 
tu dixisti; <hi>et tempestas demersit me,</hi> tu dixisti. Demersit
secundum carnem, non demergat secundum spiritum.
Quibus dictum est, <hi>Si vos persecuti fuerint in
una civitate, fugite in aliam <note>(Matth. X, 23)</note>
          </hi>; hoc
eis dictum est, ut nec carne haererent, nec spiritu.
Non enim appetendum est ut haereamus vel carne;
sed quantum possumus, vitare debemus. Si vero haeserimus,
et in manus peccatorum venerimus, jam
corpore haesimus; fixi sumus in limo profundi: restat
pro anima deprecari ut non inhaereamus, id est
non consentiamus; non nos demergat tempestas aquae,
ut eamus in profundum limi. <hi>Neque absorbeat me profundum,
neque coarctet super me puteus os suum.</hi> Quid
est hoc, fratres? quid deprecatus est? Magnus est puteus
profunditas iniquitatis humanae: illuc quisque si
ceciderit, in altum cadet. Sed tamen ibi positus, si
confitetur peccata Deo suo, non super eum claudet
puteus os suum: ut est in alio quodam psalmo scriptum, <hi>De profundis clamavi ad te, Domine; Domine,
exaudi vocem meam 
 <note>(Psal. CXXIX, 1, 2)</note>
          </hi>. Si autem factum
in illo fuerit quod alia sententia Scripturae dicit, <hi>Peccator,
cum venerit in profundum malorum, contemnet <note>(Prov.
XVIII, 3)</note>
          </hi>; clausit super eum puteus os suum. Quare
clausit os suum? Quia clausit os illius. Perdidit enim
confessionem; vere mortuus est, impletumque in eo
est quod alibi dicitur: <hi>A mortuo, velut qui non sit,
perit confessio <note>(Eccli. XVII, 26)</note>
          </hi>. Metuenda ista res
vehementer, fratres. Si videris hominem fecisse iniquitatem,
<pb n="0854"/>
mersus est in puteum: quando autem illi
dixeris iniquitatem ipsius, et dixerit, Vere peccavi,
fateor; non super eum clausit puteus os suum: cum
autem videris eum dicere, Quid enim mali feci? factus
est defensor peccati sui; clausit super eum puteus
os suum, qua eruatur non habet. Amissa confessione,
non erit locus misericordiae. Tu factus es
peccati tui defensor; quomodo erit Deus liberator?
Ut ergo sit ille liberator, tu esto accusator.
</p>
        </div3>
      </div1>

<div1>
        <head>SERMO II. <hi>De posteriore parte ejusdem Psalmi.</hi> </head>
<div3>
          <head>1.</head>
          <p>
 <hi>[vers. 16, 17.]</hi> Posterior pars psalmi de quo
hesterno die locuti sumus Charitati Vestrae, hodie
nobis explicanda remanserat. Et video esse tempus
reddendi debiti, si tamen ejus proliritas non nos
etiam hodie debitores reliquerit. Itaque hoc praeloquor,
et peto ne diuturnum sermenem in his quae
manifesta sunt exspectetis. Ita enine possumus in obscurioribus
necessitate immorari, et fortasse supplere
quod debemus, ut aliis diebus alia debeamus, aliaque
reddamus. Videamus ergo quae sequuntur. Posteaquam
dixit, <hi>Neque coarctet super me puteus os
suum;</hi> quod hesterno die commendavimus Charitati
Vestrae, ut omni animi intentione et fide pietatis caveamus
ne hoc maledictum superveniat nobis. Tunc
enim coarctat puteus super hominem os suum, id est
profunditas iniquitatis, quando non solum mersus in
peccatis jacet, sed etiam perdit aditum confessionis.
Quando autem dicit homo, Peccator sum; radiatur
aliquo lumine etiam profunditas putei. Sequitur ergo,
inter passiones exclamans Dominus noster Jesus Christus,
caput et corpus; sicut commendavimus, ut quibusdam
locis, capitis verba cognoscatis; quae autem dicta
fuerint ita ut capiti convenire non possint, ad corpus
referatis. Sic enim loquitur Christus tanquam unus;
quia et vere unus de quo dictum est: <hi>Erunt duo in carne
una <note>(Ephes. V, 31)</note>
          </hi>. Si enim in carne una, quid miraris
quia et in voce una? Sequitur ergo, <hi>Exaudi me, Domine,
quoniam suavis est misericordia tua.</hi> Hanc causam
asseruit quare debeat exaudiri, quia suavis est
misericordia Dei. Nonne magis hoc erat consequens
ut diceret, Exaudi me, Domine, ut suavis mihi sit misericordia
tua? Quare ergo, <hi>Exaudi me, Domine,
quoniam suavis est misericordia tua!</hi> Suavitatem misericordiae
Domini de tribulatione sua commendavit
aliis quodammodo verbis, cum dixit: <hi>Exaudi me,
Domine, quoniam tribulor.</hi> Revera enim qui dicit, <hi>Exaudi me, Domine, quoniam tribulor,</hi> 
 causam dicit
quare se exaudiri roget: sed homini in tribulatione
posito, necesse est ut suavis sit misericordia Dei. De
hac suavitate misericordiae Dei videte quid alio loco
Scriptura dicat: <hi>Sicut pluvia in siccitate, ita speciosa
est misericordia Dei in tribulatione <note>(Eccli. XXXV, 26)</note>
          </hi>.
Quod ibi ait, <hi>speciosa;</hi> hoc ait hic, <hi>suavis.</hi> Nec panis
dulcis esset, nisi fames praecederet. Ergo et quando
Dominus permittit aut facit ut in tribulatione aliqua
simus, etiam tunc misericors est; non enim alimentum
<pb n="0855"/>
subtrahit, sed desiderium movet. Itaque quid ait
modo: <hi>Exaudi me, Domine, quoniam suavis est misericordia
tua?</hi> Jam noli differre exauditionem; in tanta
tribulatione sum, ut suavis mihi sit misericordia tua.
Ad hoc ergo subvenire differebas, ut mihi dulce esset
quod subveniebas: jam ergo ultra non est quod differas;
pervenit tribulatio mea ad mensuram certam calamitatis,
veniat misericordia tua ad faciendum opus
bonitatis. <hi>Exaudi me, Domine, quoniam suavis est misericordia
tua. Secundum multitudinem miserationum
tuarum respice in me:</hi> non secundum multitudinem
peccatorum meorum.</p>
        </div3>
<div3>
          <head>2.</head>
          <p>
 <hi>[vers. 18.] Ne avertas faciem tuam a puero tuo.</hi> 
Et haec humilitatis commendatio est, <hi>a puero tuo,</hi> id
est a parvo; quia jam carui superbia per disciplinam
tribulationis: <hi>Ne avertas faciem tuam a puero tuo.</hi> 
Haec est illa speciosa misericordia Dei quam supra
dixit. Nam sequenti versu exponit quod dixit: <hi>Quoniam
tribulor, velociter exaudi me.</hi> Quid est, <hi>velociter?</hi> 
Jam non est quod differas: tribulor; praecessit afflictio
mea, sequatur misericordia tua.</p>
        </div3>
<div3>
          <head>3.</head>
          <p>
 <hi>[vers. 19.] Intende animae meae, et redime eam.</hi> 
Non indiget expositione: videamus ergo quod sequitur. <hi>Propter inimicos meos erue me.</hi> 
 Haec plane miranda
petitio est, nec breviter perstringenda, nec cursim
transilienda; prorsus miranda: <hi>Propter inimicos
meos erue me.</hi> Quid est, <hi>Propter inimicos meos erue
me?</hi> Ut confundantur, ut crucientur liberatione mea.
Quid ergo, si non essent illi qui liberatione mea essent
cruciandi, mihi subveniri non debuit? et tunc
tibi acceptabilis est liberatio, cum fuerit alterius damnatio?
Ecce non sunt inimici, qui vel confundantur,
vel torqueantur de liberatione tua: sic remanebis?
non liberaberis? An ad hoc ut valeat inimicis tuis,
quo possint et ipsi tua liberatione converti? Sed et
hoc mirum est, si habeat aliquam petitionis causam.
Numquid enim ad hoc liberatur servus Dei a Domino
Deo suo, ut alii proficiant? Quid, si deessent qui proficerent,
ille servus Dei non erat liberandus? Quocumque
ergo me convertam, sive ad punitionem, sive
ad liberationem inimicorum, non video causam petitionis
hujus, <hi>Propter inimicos meos erue me:</hi> nisi aliquid
intelligamus, quod cum dixero adjuvante Domino,
judicabit in vobis qui habitat in vobis. Est
quaedam liberatio sanctorum occulta: haec propter
ipsos fit. Est quaedam publica et manifesta: haec
propter inimicos eorum fit; sive puniendos, sive liberandos.
Nam utique Deus de ignibus persecutoris
non liberavit fratres Machabaeos, quibus Antiochus
saeviens etiam matrem adhibuit, cujus blanditiis ad
amorem vitae converterentur, et amando vivere hominibus,
Deo morerentur. At illa mater, jam non
Evae, sed matri Ecclesiae similis, quos cum dolore
pepererat ut vivos agnosceret, cum gaudio vidit morientes;
et ad hoc hortata est ut eligerent potius
<pb n="0856"/>
mori pro paternis legibus Domini Dei sui, quam vivere
contra eas. Quid hic credituri sumus, fratres,
nisi quia liberati sunt? Sed occulta fuit illorum liberatio:
denique ipse Antiochus, a quo occisi sunt, visus
est sibi aliquid fecisse quod ejus crudelitas dictabat,
vel potius incitabat <note>(II Machab. VII)</note>. At vero tres
pueri de camino ignis aperte liberati sunt <note>(Dan. III,
49)</note>; quia et corpus eorum erutum est, salus eorum
publica fuit. Illi ergo sunt in occulto coronati,
isti in aperto liberati; omnes tamen salvati.
Quis autem fructus liberationis trium puerorum?
Quare eorum corona dilata est? Ipse Nabuchodonosor
conversus est ad Deum ipsorum, eumque
praedicavit, quia eruit servos suos; quem contempserat,
cum eos miserat in caminum. Est ergo liberatio
occulta; est liberatio manifesta. Liberatio occulta
ad animam, liberatio manifesta etiam ad corpus
pertinet. In occulto enim anima liberatur, in manifesto
corpus. Porro si ita est, in hoc psalmo vocem Domini
agnoscamus: ad occultam liberationem pertinet quod
supra dixit, <hi>Intende animae meae, et redime eam.</hi> Restat
corporis liberatio: quia eo resurgente, et in coelos
ascendente, et spiritum sanctum desuper mittente <note>(Act. I, 9, et II, 4)</note>,
conversi sunt ad ejus fidem qui in
ejus morte saevierunt; et ex inimicis amici facti sunt
per illius gratiam, non per justitiam suam. Ideo secutus
est: <hi>Propter inimicos meos erue me. Intende animae
meae;</hi> sed hoc in occulto: <hi>Propter inimicos</hi> autem <hi>meos erue</hi> 
 et corpus meum. Nihil enim inimicis meis
proderit, si solam animam liberaveris: aliquid se
egisse, aliquid se implevisse credituri sunt. Quae utilitas
in sanguine meo, dum descendo in corruptionem <note>(Psal. XXIX, 10)</note>?
Ergo, <hi>intende animae meae, et redime
eam;</hi> quod tu solus scis: deinde et <hi>propter inimicos
meos erue me,</hi> ut caro mea non videat corruptionem.</p>
        </div3>
<div3>
          <head>4.</head>
          <p>
 <hi>[vers. 20.] Tu enim cognoscis opprobrium meum,
et confusionem meam, et verecundiam meam.</hi> Quid est,
opprobrium? quid est confusio? quid verecundia? Opprobrium
est quod objicit inimicus. Confusio est quae
mordet conscientiam. Verecundia est quae facit ingenuam
frontem etiam de falsi criminis objectione erubescere.
Non est crimen; aut etsi crimen est, non est
illius cui objicitur: sed tamen infirmitas humani
animi plerumque verecundatur, etiam cum falsum
objicitur; non quia objectum est, sed quia creditum.
Omnia haec sunt in corpore Domini. Nam confusio in
illo non poterat esse, in quo culpa non inveniebatur.
Objiciebatur crimen Christianis, hoc ipsum quod
Christiani essent. Illa quidem gloria erat: fortes libenter
accipiebant, et sic accipiebant, ut omnino
de nomine Domini sui non erubescerent. Operuerat
enim irreverentia faciem ipsorum, habentium
frontem Pauli dicentis: <hi>Non enim erubesco
<pb n="0857"/>
de Evangelio; virtus enim Dei est in salutem omni credenti <note>(Rom. I, 16)</note>
          </hi>.
O Paule, nonne tu es adorator
Crucifixi? Parum est, inquit, inde mihi non erubescere;
imo hinc solum glorior, unde me putat inimicus
erubescere. <hi>Mihi</hi> enim <hi>absit gloriari, nisi in
cruce Domini nostri Jesu Christi, per quem mihi mundus
crucifixus est, et ego mundo <note>(Gal. VI, 14)</note>
          </hi>. Huic ergo
tali fronti opprobrium solum poterat objici. Nam nec
confusio poterat esse in conscientia jam sanata, nec
verecundia in fronte tam libera. Sed cum objiceretur
quibusdam quod Christum interfecerint; merito compuncti
sunt mala conscientia, et salubriter confusi atque
conversi, ut possent dicere: <hi>Tu cognovisti confusionem
meam.</hi> Tu ergo, Domine, nosti, non solum opprobrium
meum, sed et confusionem meam; in quibusdam
et verecundiam, qui quamvis in me credant,
publice me tamen coram impiis confiteri erubescunt,
plus apud se valente lingua humana quam promissione
divina. Videte ergo eos: et commendantur tales
Deo, non ut sic relinquat, sed ut eos adjuvando
perficiat. Dixit enim et quidam credens, et titubans: <hi>Credo, Domine; adjuva incredulitatem meam 
 <note>(Marc. IX
23)</note>
          </hi>. <hi>In conspectu tuo sunt omnes tribulantes me.</hi> Quare
mihi sit opprobrium, tu nosti; quare confusio, tu
nosti; quare verecundia, tu nosti: ergo erue me
propter inimicos meos, quia tu nosti ista mea, illi
non norunt; ac per hoc, quia ipsi in conspectu tuo
sunt, ista nescientes non poterunt vel confundi vel
corrigi, nisi manifeste me erueris propter inimicos meos.</p>
        </div3>
<div3>
          <head>5.</head>
          <p>
 <hi>[vers. 21.] Opprobrium exspectavit cor meum et
miseriam.</hi> Quid est, <hi>exspectavit?</hi> Futura ista praevidit,
futura ista praedixit. Non enim venit ad aliud. Si mori
nollet, nec nasci vellet: causa resurrectionis utrumque
fecit. Duo enim quaedam nobis in genere humano
nota erant, unum autem incognitum. Nasci quippe
homines et mori sciebamus; resurgere et in aeternum
vivere nesciebamus. Ut ostenderet nobis quod non
noveramus, suscepit duo quae noveramus. Ad hoc
ergo venit. <hi>Opprobrium exspectavit cor meum et miseriam.</hi> 
Sed miseriam cujus? Exspectavit enim miseriam,
sed magis crucifigentium, magis persequentium;
ut in illis esset miseria, in illo misericordia. Miseriam
quippe illorum miserans etiam pendens in cruce: <hi>Pater,</hi> 
 inquit, <hi>ignosce illis, quia nesciunt quid faciunt <note>(Luc. XXIII, 34)</note>
          </hi>.
 <hi>Opprobrium exspectavit cor meum et
miseriam: et sustinui qui simul contristaretur, et non
fuit.</hi> Quid ergo profuit quia exspectavi? hoc est, quid
profuit quia praedixi? quid profuit quia dixi ideo me
venisse? Ventum est ut impleretur quod dixi: <hi>sustinui
qui simul contristaretur, et non fuit; et consolantes, et non
inveni;</hi> hoc est, non fuit. Quod enim superiore versu
dixit, <hi>Sustinui qui simul contristaretur;</hi> hoc sequenti
versu, <hi>et consolantes.</hi> Quod autem superiore versu, <hi>et
non fuit;</hi> hoc sequenti versu, <hi>et non inveni.</hi> Ergo non
altera subjecta, sed superior repetita sententia est.
Quam sententiam si retractemus, quaestio nonnulla
poterit oboriri. Numquid enim discipuli ejus non sunt
contristati, quando ductus est ad passionem, quando
ligno suspensus, quando mortuus? Usque adeo contristati,
<pb n="0858"/>
ut illa Maria Magdalene, quae primo eum vidit,
gaudens lugentibus nuntiaret quid viderit <note>(Joan.
XX, 18, et Marc. XVI, 9)</note>. Evangelium ista loquitur; non
nostra praesumptio, non nostra suspicio est: constat
doluisse, constat luxisse discipulos. Extraneae
mulieres flebant, quando ad passionem ducebatur; ad
quas conversus ait: <hi>Flete; sed vos, nolite me <note>(Luc.
XXIII, 28)</note>
          </hi>. Quomodo ergo sustinuit qui simul contristaretur,
et non fuit? Attendimus, et invenimus tristes,
et lugentes, et plangentes; unde nobis mira videtur
ista sententia: <hi>Sustinui qui simul contristaretur,
et non fuit; et consolantes, et non inveni.</hi> Intendamus
diligentius, et videbimus eum sustinuisse qui simul
contristaretur, et non fuisse. Contristabantur enim illi
carnaliter de vita mortali, quae mutanda fuerat morte,
et reparanda resurrectione: hinc erat illa tristitia. De
illis enim esse debuit, qui caeci medicum occiderunt,
qui tanquam perniciose febrientes phrenetici, faciebant
injuriam ei a quo illis fuerat salus allata. Ille volebat
curare, illi saevire: hinc tristitia medico. Quaere utrum
invenerit hujus tristitiae comitem. Non enim ait, sustinui
qui contristaretur, et non fuit; sed, <hi>qui simul
contristaretur,</hi> id est, ex ea re, qua ego, contristaretur, <hi>et non inveni.</hi> 
 Petrus certe plurimum amavit, et
in fluctus calcandos se sine dubitatione projecit, et ad
vocem Domini liberatus est <note>(Matth. XIV, 29, 31)</note>: et
eum ductum ad passionem, amoris audacia consecutus,
tamen turbatus, ter negavit. Unde, nisi quia
malum illi videbatur mori? Id enim devitabat quod
malum putabat. Hoc ergo et in Domino dolebat, quod
ipse devitabat. Propterea et ante dixerat, <hi>Absit a te,
Domine; propitius tibi esto, non fiet istud:</hi> quando meruit
audire, <hi>Satanas;</hi> posteaquam audierat, <hi>Beatus
es, Simon Bar Jona <note>(Id. XVI, 17, 22, 23)</note>
          </hi>. Ergo in tristitia
quam habebat Dominus de illis pro quibus oravit, <hi>Pater, ignosce illis, quia nesciunt quid faciunt,</hi> 
nullum comitem invenit. <hi>Et sustinui qui simul contristaretur,
et non fuit.</hi> Prorsus non fuit. <hi>Et consolantes, et
non inveni.</hi> Qui sunt consolantes? Proficientes. Ipsi
enim nos consolantur, ipsi sunt solatio omnibus praedicatoribus
veritatis.</p>
        </div3>
<div3>
          <head>6.</head>
          <p>
 <hi>[vers. 22.] Et dederunt in escam meam fel, et in siti
mea potaverunt me aceto.</hi> Factum est quidem ad litteram,
et Evangelium hoc nobis indicat. Sed intelligendum
est, fratres, hoc ipsum quod non inveni consolantes,
hoc ipsum quod non inveni qui simul contristaretur,
hoc fuit fel meum, hoc mihi amarum, hoc
acetum fuit: amarum propter moerorem, acetum
propter eorum vetustatem. Namque legimus illi quidem
oblatum fel, sicut Evangelium loquitur <note>(Id. XXVII,
34)</note>; sed in potum, non in escam. Verumtamen sic
accipiendum et impletum quod hic fuerat ante praedictum, <hi>Dederunt in escam meam fel:</hi> 
 et in isto ipso
facto, non solum in hoc dicto, mysterium requirere
debemus, secreta pulsare, velum templi conscissum
intrare, videre ibi sacramentum, vel quod ita dictum
est, vel quod ita factum est. <hi>Dederunt,</hi> inquit, <hi>in escam
meam fel.</hi> Non ipsum quod dederunt esca erat; potus
enim erat: sed <hi>in escam dederunt;</hi> quia jam Dominus
<pb n="0859"/>
escam acceperat, et in ipsam injectum est fel. Acceperat
autem ipse escam suavem, quando pascha manducavit
cum discipulis suis: ibi sacramentum sui corporis
demonstravit <note>(Luc. XXII, 19)</note>. In hanc escam tam
suavem, tam dulcem unitatis Christi, quam commendat
Apostolus, dicens, <hi>Quia unus panis, unum corpus
multi sumus <note>(I Cor. X, 17)</note>
          </hi>; in hanc escam suavem
quis est qui dat fel, nisi contradictores Evangelii, tanquam
illi persecutores Christi? Minus enim peccaverunt
Judaei crucifigentes in terra ambulantem, quam
qui contemnunt in coelo sedentem. Quod ergo fecerunt
Judaei, ut in escam quam jam acceperat darent bibendum
amarum illum potum, hoc faciunt qui male vivendo
scandalum inferunt Ecclesiae: hoc faciunt haeretici
amaricantes; sed non exaltentur in semetipsis <note>(Psal. LXV, 7)</note>.
Dant fel super tam jucundum cibum.
Sed quid facit Dominus? Non admittit ad corpus
suum. Hoc sacramento ipse Dominus, quando illi obtulerunt
fel, gustavit, et noluit bibere <note>(Matth. XXVII,
34)</note>. Si non eos pateremur, nec omnino gustaremus:
quia vero necesse est eos pati, necesse est gustari.
Sed quia in membris Christi tales esse non possunt,
gustari possunt, recipi in corpus non possunt. <hi>Et dederunt
in escam meam fel, et in siti mea potaverunt me
aceto.</hi> Sitiebam, et acetum accepi; id est fidem illorum
desideravi, et vetustatem inveni.</p>
        </div3>
<div3>
          <head>7.</head>
          <p>
 <hi>[vers. 23, 24.] Fiat mensa eorum coram ipsis in
muscipulam.</hi> Qualem muscipulam mihi exhibuerunt,
dando mihi talem potum, talis muscipula illis sit.
Quare ergo, <hi>coram ipsis?</hi> Sufficeret, <hi>Fiat mensa eorum
in muscipulam.</hi> Sunt tales qui iniquitatem suam noverunt,
et in ea pertinacissime perseverant: coram ipsis
fit muscipula eorum. Perniciosi nimis ipsi sunt, qui
descendunt in infernum viventes <note>(Psal. LIV, 16)</note>. Denique
de persecutoribus quid dictum est? <hi>Nisi quia
Dominus erat in nobis, fortasse vivos absorbuissent nos <note>(Psal. CXXIII, 2, 3)</note>
          </hi>.
Quid est, <hi>vivos?</hi> Consentientes
illis, et scientes quia eis consentire non debebamus.
Ergo coram ipsis fit muscipula, et non corriguntur.
Vel quia coram ipsis est muscipula, non incidant?
Ecce norunt muscipulam, et pedem mittunt, et tenenda
colla subjiciunt. Quanto melius erat averti a muscipula;
peccatum cognoscere, errorem damnare,
amaritudine carere, in corpus Christi transire, Domini
gloriam quaerere! Sed tantum valet animi praesumptio,
ut et coram ipsis muscipula sit, et incidant in
eam. <hi>Obscurentur oculi eorum, ne videant,</hi> sequitur
hic; ut quoniam sine causa viderunt, fiat illis et non
videre. <hi>Fiat</hi> ergo <hi>mensa eorum coram ipsis in muscipulam.
Coram ipsis fiat in muscipulam,</hi> non optantis est,
sed prophetantis; non ut fiat, sed quia fiet. Hoc saepe
commendavimus, et meminisse debetis, ne quod praesaga
mens in Spiritu Dei dicit, malevole imprecari
videatur. Fiat ergo; nec potest aliter fieri, nisi ut talibus
ista eveniant. Et quoniam videmus per Spiritum
Dei dici talia eventura malis; ad hoc in illis haec intelligamus,
ut nos talia devitemus: hoc enim nobis
<pb n="0860"/>
prodest intelligere, et ex inimicis proficere. Fiat ergo
illis, <hi>et in retributionem, et in scandalum.</hi> Et numquid
injustum est hoc? Justum est. Quare? Quoniam <hi>in retributionem:</hi> 
non enim aliquid illis accideret quod non
debebatur. <hi>In retributionem</hi> fit, <hi>et in scandalum,</hi> quia
ipsi sibi sunt scandalum.</p>
        </div3>
<div3>
          <head>8.</head>
          <p>
 <hi>Obscurentur oculi eorum, ne videant; et dorsum
illorum semper incurva.</hi> Hoc consequens est. Nam quorum
oculi fuerint obscurati, ne videant, sequitur ut
dorsum illorum incurvetur. Unde hoc? Quia cum cessaverint
superna cognoscere, necesse est ut de inferioribus
cogitent. Qui bene audit, Sursum cor, curvum
dorsum non habet. Erecta quippe statura exspectat
spem repositam sibi in coelo; maxime si praemittat
thesaurum suum, quo sequatur cor ejus <note>(Matth. VI,
21)</note>. At vero qui futurae vitae spem non intelligunt jam
excaecati, de inferioribus cogitant: et hoc est habere
dorsum curvum; a quo morbo Dominus mulierem
illam liberavit. Alligaverat enim eam satanas annis
decem et octo; et eam curvatam erexit, et quia sabbato
faciebat, scandalizati sunt Judaei: bene scandalizati
sunt de illa erecta, ipsi curvi <note>(Luc. XIII, 16)</note>. <hi>Et
dorsum illorum semper incurva.</hi> </p>
        </div3>
<div3>
          <head>9.</head>
          <p>
 <hi>[vers. 25.] Effunde super eos iram tuam, et indignatio
irae tuae comprehendat eos.</hi> Plana sunt: sed tamen, <hi>comprehendat eos,</hi> 
 quasi fugientes agnoscimus.
Quo autem fugituri sunt? In coelum? Tu ibi es. In
infernum? Ades <note>(Psal. CXXXVIII, 8)</note>. Pennas suas
nolunt recipere, ut volent in directum: <hi>Comprehendat
eos indignatio irae tuae;</hi> non eos permittat effugere.</p>
        </div3>
<div3>
          <head>10.</head>
          <p>
 <hi>[vers. 26.] Fiat habitatio eorum deserta.</hi> Hoc jam
in manifesto. Quomodo enim liberationem suam non
solum occultam commendavit dicens, <hi>Intende animae
meae, et redime eam;</hi> verum etiam manifestam secundum
corpus, adjiciens, <hi>Propter inimicos meos erue me:</hi> 
ita et his futuras quasdam calamitates praedicit occultas,
de quibus paulo ante loquebatur. Nam quotusquisque
est, qui intelligat infelicitatem hominis
cujus cor jam caecum est? Tollantur illi oculi corpoporis;
omnes homines miserum dicunt: perdat oculos
mentis, sed tamen circumfluat omni abundantia rerum;
felicem appellant, sed qui similiter mentis oculos perdiderunt.
Ergo jam quid aperte, ut appareat omnibus
quia vindicatum est in eis? Nam caecitas Judaeorum,
occulta vindicta est: manifesta vero quae? <hi>Fiat habitatio
eorum deserta, et in tabernaculis eorum non sit qui
inhabitet.</hi> Factum est hoc in ipsa civitate Jerusalem,
in qua sibi visi sunt potentes, clamando adversus Filium
Dei, <hi>Crucifige, crucifige <note>(Joan. XIX, 6)</note>
          </hi>; et praevalendo,
quia potuerunt occidere eum qui mortuos
suscitabat. Quam sibi potentes, quam magni visi
sunt! Consecuta est postea vindicta Domini; expugnata
est civitas, debellati Judaei, occisa nescio quot
hominum millia. Nullus illuc modo permittitur accedere
Judaeorum; ubi potuerunt adversus Dominum
clamare, ibi a Domino non permittuntur habitare.
Perdiderunt locum furoris sui: atque utinam vel nunc
<pb n="0861"/>
agnoscant locum quietis suae! Quid profuit illis Caiphas
dicendo: <hi>Nos si istum dimiserimus sic, venient
Romani, et tollent nobis et locum et regnum <note>(Joan. XI, 48)</note>
          </hi>?
Ecce et non eum dimiserunt vivum, et ille vivit; et
venerunt Romani, et tulerunt eis et locum et regnum.
Modo audiebamus, cum Evangelium legeretur: <hi>Jerusalem,
Jerusalem, quoties volui congregare filios
tuos, tanquam gallina pullos suos sub alas suas; et noluisti!
Ecce relinquetur vobis domus vestra deserta <note>(Matth. XXIII, 37 et 38)</note>
          </hi>.
Hoc et hic dicitur: <hi>Fiat habitatio
eorum deserta, et in tabernaculis eorum non sit
qui inhabitet. Non sit qui inhabitet,</hi> sed ex numero illorum.
Nam loca illa omnia et hominibus plena sunt, et
Judaeis inania.</p>
        </div3>
<div3>
          <head>11.</head>
          <p>
 <hi>[vers. 27.]</hi> Quare hoc? <hi>Quoniam quem tu percussisti,
ipsi persecuti sunt, et super dolorem vulnerum
meorum addiderunt.</hi> Quid ergo peccaverunt, si a Deo
percussum persecuti sunt? Quid animo eorum imputatur?
Malitia. Nam id in Christo factum est quod
oportebat. Pati utique venerat, et punivit per quem
passus est. Nam Judas traditor punitus est, et Christus
crucifixus est; sed nos redemit sanguine suo, et
punivit illum de pretio suo. Projecit enim pretium
argenti quo ab illo Dominus venditus erat, nec agnovit
pretium quo ipse a Domino redemptus erat <note>(Id.
XXVII, 5)</note>. Factum est hoc in Juda. Sed cum videamus
mensuram quamdam esse retributionis in omnibus,
nec quemquam posse permitti amplius saevire quam
acceperit potestate; quomodo illi addiderunt, aut
quae est ista percussio Domini? Nimirum ex persona
locutus est ejus unde corpus acceperat, unde carnem
assumpserat, id est generis humani, ipsius Adae qui
percussus est primo morte propter peccatum suum <note>(Gen. III, 19)</note>.
Mortales ergo hic homines cum poena
nascuntur: huic poenae addunt, quicumque homines
fuerint persecuti. Jam enim homo hic moriturus
non esset, nisi illum Deus percussisset: quid ergo tu
homo saevis amplius? parumne homini est, quod aliquando
moriturus est? Portat ergo unusquisque nostrum
poenam suam: huic poenae volunt addere qui
nos persequuntur. Haec poena percussio est Domini.
Dominus quippe sententia percussit hominem: <hi>Qua
die tetigeritis,</hi> inquit, <hi>morte moriemini <note>(Id. II, 17)</note>
          </hi>. Ex
hac morte carnem susceperat, et vetus homo noster
simul crucifixus est cum illo <note>(Rom. VI, 6)</note>. Ex illius
voce ista dixit: <hi>Quem tu percussisti, ipsi persecuti
sunt, et super dolorem vulnerum meorum addiderunt.</hi> 
Super quem dolorem vulnerum? Super dolorem peccatorum
ipsi addiderunt: vulnera enim sua peccata
dixit. Sed ne ad caput respicias; ad corpus adverte,
secundum cujus vocem dictum est ab ipso in illo
psalmo, in quo vocem suam ostendit, quia ejus primum
versum de cruce clamavit: <hi>Deus, Deus meus,
respice in me; quare me dereliquisti?</hi> Ibi secutus ait: <hi>Longe a salute mea verba delictorum meorum 
 <note>(Psal.
XXI, 2)</note>
          </hi>. Ipsa sunt vulnera inflicta a latronibus in via,
ei quem levavit in jumentum suum: quem sacerdos
<pb n="0862"/>
et Levites transeuntes invenerant et contempserant,
a quibus curari non potuit; transiens autem Samaritanus
misertus est ejus; accessit, et in jumentum
proprium levavit <note>(Luc. X, 30-34)</note>. Samarites latine
Custos interpretatur: quis autem custos, nisi Salvator
Dominus noster Jesus Christus? Qui quoniam
surrexit a mortuis jam non moriturus <note>(Rom. VI, 9)</note>,
non dormit neque obdormiet qui custodit Israel <note>(Psal.
CXX, 4)</note>. <hi>Et super dolorem vulnerum meorum addiderunt.</hi> </p>
        </div3>
<div3>
          <head>12.</head>
          <p>
 <hi>[vers. 28.] Appone iniquitatem super iniquitatem
ipsorum.</hi> Quid est hoc? Quis non expavescat? Deo
dicitur: <hi>Appone iniquitatem super iniquitatem ipsorum.</hi> 
Unde apponet Deus iniquitatem? Habet enim iniquitatem
quam apponat? Scimus enim verum esse quod
dictum est per Paulum apostolum: <hi>Quid ergo dicemus?
numquid iniquitas est apud Deum? Absit <note>(Rom.
IX, 14)</note>
          </hi>. Unde ergo, <hi>Appone iniquitatem super iniquitatem?</hi> 
quomodo id intellecturi sumus? Adsit Dominus
ut dicamus, et propter fatigationem vestram breviter
dicere valeamus. Iniquitas ipsorum erat, quia
hominem justum occiderunt: addita est alia, quia
Filium Dei crucifixerunt. Saevire ipsorum tanquam
in hominem fuit: sed si cognovissent, nunquam
Dominum gloriae crucifixissent <note>(I Cor. II, 8)</note>. Illi iniquitate
sua taquam hominem occidere voluerunt:
apposita est iniquitas super iniquitatem ipsorum, ut
Filium Dei crucifigerent. Quis hanc iniquitatem apposuit?
Ille qui dixit: <hi>Forte reverebuntur Filium
meum; ipsum mittam <note>(Matth. XXI, 37)</note>
          </hi>. Solebant enim
occidere missos ad se servos, exactores locationis
atque mercedis. Misit ipsum Filium, ut et ipsum occiderent.
Apposuit iniquitatem super iniquitatem ipsorum.
Et haec Deus saeviendo fecit, an potius juste
retribuendo? <hi>Fiat</hi> enim <hi>illis,</hi> inquit, <hi>in retributionem,
et in scandalum.</hi> Meriti erant sic excaecari, ut Filium
Dei non agnoscerent. Et hoc fecit Deus, apponens
iniquitatem super iniquitatem ipsorum; non vulnerando,
sed non sanando. Quomodo enim auges febrem,
auges morbum, non morbum adhibendo, sed
non succurrendo: sic quia tales fuerunt ut curari
non mererentur, in ipsa malitia quodammodo profecerunt,
sicut dictum est, <hi>Mali autem et facinorosi
proficiunt in pejus <note>(II Tim. III, 13)</note>
          </hi>; et apposita est
iniquitas super iniquitatem ipsorum. <hi>Et non intrent
in justitia tua.</hi> Hoc planum est.</p>
        </div3>
<div3>
          <head>13.</head>
          <p>
 <hi>[vers. 29.] Deleantur de libro viventium.</hi> Aliquando
enim illic scripti erant? Fratres, non sic
accipere debemus, quoniam quemquam Deus scribat
in libro vitae, et deleat illum. Si homo dixit, <hi>Quod
scripsi, scripsi,</hi> de titulo ubi scriptum erat, <hi>Rex Judaeorum <note>(Joan. XIX, 22)</note>
          </hi>;
Deus quemquam scribit et
delet? Praecisus est; praedestinavit omnes ante constitutionem
mundi regnaturos cum Filio suo in vita
aeterna <note>(Rom. VIII, 29)</note>. Hos conscripsit; ipsos continet
liber vitae. Denique in Apocalypsi quid ait
Spiritus Dei, cum de pressuris ab Antichristo futuris
loqueretur eadem Scriptura? <hi>Consentient illi,</hi> inquit, <hi>omnes qui non sunt scripti in libro vitae 
 <note>(Apoc. XIII, 8)</note>
          </hi> 
<pb n="0863"/>
Proinde sine dubitatione non erunt consensuri qui
scripti sunt. Isti ergo quomodo inde delentur, ubi
nunquam scripti sunt? Hoc dictum est secundum
spem ipsorum, quia ipsi se scriptos putabant. Quid
est, <hi>Deleantur de libro vitae?</hi> Et ipsis constet non illos
ibi esse. Ex hac locutione dictum est in alio psalmo, <hi>Cadent a latere tuo mille, et dena millia a dextris tuis <note>(Psal. XC, 7)</note>
          </hi>;
id est, multi scandalizabuntur, et ex
eo numero qui se sperabant sessuros tecum, et ex
eo numero qui se sperabant staturos ad dexteram
tuam, separati ab haedis sinistris <note>(Matth. XXV, 33)</note>:
non quia cum ibi steterit aliquis, postea cadet, aut
cum sederit cum illo quisquam, abjicietur; sed quia
multi casuri erant in scandalum, qui jam ibi se esse
putabant; id est, multi qui se sperabant sessuros
tecum, multi qui se speraverant staturos ad dexteram,
ipsi casuri sunt. Sic ergo et hic illi qui se sperabant
tanquam merito justitiae suae in libro scriptos Dei,
quibus dicitur, <hi>Scrutamini Scripturas, in quibus putatis
vos vitam aeternam habere <note>(Joan. V, 39)</note>
          </hi>: cum perducta
fuerit damnatio eorum etiam ad cognitionem
eorum, delebuntur de libro viventium, id est, non
ibi se esse cognoscent. Nam versus qui sequitur, exponit
quod dictum est: <hi>Et cum justis non scribantur.</hi> 
Dixi ergo, <hi>Deleantur,</hi> secundum spem eorum; secundum
autem aequitatem tuam quid dico? <hi>Non scribantur.</hi> </p>
        </div3>
<div3>
          <head>14.</head>
          <p>
 <hi>[vers. 30.] Pauper et dolens ego sum.</hi> Quare
hoc? An ut agnosceremus quod per amaritudinem
animi maledicit pauper iste? Multa enim dixit quae
illis eveniant. Et quasi ei diceremus, Utquid talia?
noli tantum; respondet: <hi>Pauper et dolens ego sum.</hi> 
Perduxerunt me ad egestatem, ad istum dolorem
deposuerunt; ideo ista dico. Non est tamen stomachatio
maledicentis, sed praedictio prophetantis. Nam
de paupertate sua et dolore suo quaedam quae posterius
dicit, commendaturus est nobis, ut discamus
esse pauperes et dolentes. <hi>Beati</hi> enim <hi>pauperes, quoniam
ipsorum est regnum coelorum;</hi> et, <hi>Beati qui lugent,
quoniam ipsi consolabuntur <note>(Matth. V, 3, 5)</note>
          </hi>. Hoc ergo
ipse prius jam nobis ostendit; et ideo, <hi>Pauper et dolens
ego sum.</hi> Totum corpus ejus hoc dicit. Corpus
Christi in hac terra pauper est et dolens. Sed sint
divites Christiani. Prorsus si Christiani sunt, pauperes
sunt; in comparatione divitiarum coelestium quas
sperant, omne aurum suum arenam deputant. <hi>Pauper
et dolens ego sum.</hi> </p>
        </div3>
<div3>
          <head>15.</head>
          <p>
 <hi>[vers. 31.] Et salus vultus tui, Deus, suscepit me.</hi> 
Numquid desertus est pauper iste? Quando tu dignaris
pannosum pauperem applicare ad mensam tuam?
Porro autem pauperem istum salus vultus Dei suscepit;
in vultu suo abscondit ejus egestatem. De illo
quippe dictum est: <hi>Abscondes eos in abscondito vultus
tui <note>(Psal. XXX, 21)</note>
          </hi>. In illo autem vultu quae sint divitiae
vultis nosse? Divitiae istae hoc tibi praestant, ut
quod vis, quando vis, prandeas; illae vero, ut nunquam
esurias. <hi>Pauper et dolens ego sum; et salus vultus
tui, Deus, suscepit me.</hi> Ad quam rem? Ut jam non sim
pauper, non sim dolens. <hi>Laudabo nomen Dei cum cantico,
magnificabo eum in laude.</hi> Jam dictum est; pauper
<pb n="0864"/>
iste laudat nomen Dei cum cantico, magnificat
eum in laude. Quando auderet cantare, nisi recreatus
esset a fame? <hi>Laudabo nomen Dei cum cantico, magnificabo
eum in laude.</hi> Magnae divitiae! Quas gemmas
laudis Dei de thesauro interiore protulit! <hi>Magnificabo
eum in laude.</hi> Hae sunt divitiae meae. <hi>Dominus dedit,
Dominus abstulit.</hi> Ergo miser remansit? Absit. Vide
divitias: <hi>Sicut Domino placuit, ita factum est; sit nomen
Domini benedictum <note>(Job I, 21)</note>
          </hi>. <hi>Laudabo nomen
Dei cum cantico, magnificabo eum in laude.</hi> </p>
        </div3>
<div3>
          <head>16.</head>
          <p>
 <hi>[vers. 32.] Et placebit Deo,</hi> hoc quod eum laudabo,
placebit, <hi>super vitulum novellum, cornua producentem
et ungulas.</hi> Gratius illi erit sacrificium laudis,
quam sacrificium vituli. <hi>Sacrificium laudis glorificabit
me; et ibi via est in qua ostendam illi salutare Dei. Immola
Deo sacrificium laudis, et redde Altissimo vota tua <note>(Psal. XLIX, 23, 14)</note>
          </hi>.
Ergo laudabo Deum; et plus ei
placebit quam vitulus novellus, cornua producens et
ungulas. Amplius ergo placebit Deo laus ejus exiens
de ore meo, quam magna victima adducta ad aram
ipsius. An aliquid de cornibus et ungulis vituli hujus
dicendum est? Qui bene instructus est, et laude Dei
opulentus, et cornua debet habere quibus adversarium
ventilet, et ungulas quibus terram excitet. Nostis
enim hoc facere vitulos pubescentes, et in taurinam
audaciam grandescentes. Nam ideo novellus est,
propter vitam novam. Aliquis ergo haereticus forte
contradicit; cornibus ventiletur. Alius non contradicit,
sed tamen terrenum abjecte sapit; ungulis excitetur.
Ergo super hunc vitulum tibi placebit laudatio
mea; jam illa post paupertatem et dolorem in aeterna
societate Angelorum, ubi nec adversarius erit in
certamine ventilandus, nec piger de terra excitandus.</p>
        </div3>
<div3>
          <head>17.</head>
          <p>
 <hi>[vers. 33.] Videant inopes, et laetentur.</hi> Credant,
et spe gaudeant. Magis inopes sint, ut saturari mereantur;
ne cum superbiae saginam ructant, negetur
eis panis quo salubriter vivant. <hi>Quaerite Dominum,</hi> 
inopes; esurite, et sitite <note>(Matth. V, 6)</note>: ipse est enim
panis vivus qui de coelo descendit <note>(Joan. VI, 51)</note>. <hi>Quaerite Dominum, et vivet anima vestra.</hi> 
 Quaeritis panem,
ut vivat caro vestra; Dominum quaerite, ut vivat
anima vestra.</p>
        </div3>
<div3>
          <head>18.</head>
          <p>
 <hi>[vers. 34.] Quoniam exaudivit pauperes Dominus.</hi> 
Exaudivit pauperes; nec exaudiret pauperes, nisi essent
pauperes. Vis exaudiri? Pauper esto: dolor de
te clamet, non fastidium. <hi>Quoniam exaudivit pauperes
Dominus; et compeditos suos non sprevit.</hi> Offensus a
servis, fecit eos compeditos; sed clamantes de compedibus
non contempsit. Quae sunt istae compedes?
Mortalitas, corruptibilitas carnis, compedes sunt quibus
ligati sumus. Et vultis nosse istarum compedum
gravitatem? Inde dicitur: <hi>Corpus quod corrumpitur,
aggravat animam <note>(Sap. IX, 15)</note>
          </hi>. Quando homines in
saeculo divites esse volunt, istis compedibus pannos
quaerunt. Sed sufficiant panni compedum: tantum
<pb n="0865"/>
quaere, quantum depellendae necessitati satis est. Cum
autem superflua quaeris, compedes tuas onerare desideras.
In tali ergo custodia vel solae compedes remaneant.
Sufficiat diei malitia sua <note>(Matth. VI, 34)</note>. De
ista malitia clamamus ad Deum: <hi>Quoniam exaudivit
pauperes Dominus; et compeditos suos non sprevit.</hi> </p>
        </div3>
<div3>
          <head>19.</head>
          <p>
 <hi>[vers. 35.] Laudent illum coeli et terra, mare et
omnia repentia in eis.</hi> Verae divitiae hujus pauperis
istae sunt, considerare creaturam et laudare Creatorem. <hi>Laudent illum coeli et terra, mare et omnia repentia
in eis.</hi> 
 Et creatura sola ista laudat Deum, cum considerata
ea laudatur Deus.</p>
        </div3>
<div3>
          <head>20.</head>
          <p>
 <hi>[vers. 36, 37.]</hi> Audi et aliud: <hi>Quoniam Deus
salvam faciet Sion.</hi> Reparat Ecclesiam suam: gentes
fideles incorporat Unigenito suo; non fraudat credentes
in se praemio promissionis suae. <hi>Quoniam Deus
salvam faciet Sion: et aedificabuntur civitates Judaeae</hi>.
Ipsae sunt Ecclesiae. Nemo dicat: Quando erit istud
ut aedificentur civitates Judaeae? O si velis agnoscere
structuram, et esse lapis vivus, ut intres in eam! Et
nunc civitates Judaeae aedificantur. Juda enim Confessio
interpretatur. De confessione humilitatis aedificantur
civitates Judaeae; ut foris ab eis superbi remaneant,
qui confiteri erubescunt. <hi>Quoniam Deus salvam
faciet Sion.</hi> Quam Sion? Audi in sequentibus: <hi>Et semen
servorum ejus obtinebunt eam; et qui diligunt nomen
ejus inhabitabunt in ea.</hi> </p>
        </div3>
<div3>
          <head>21.</head>
          <p>
 Psalmus finitus est; sed paululum istos duos
versus non relinquamus: admonent enim nos aliquid,
ne desperando in illam structuram non intremus. <hi>Semen,</hi> 
 inquit, <hi>servorum ejus obtinebunt eam.</hi> Jam ergo, <hi>semen servorum ejus</hi> 
 qui sunt? Forte dicis, Judaei nati
de Abraham: nos autem qui non sumus nati de
Abraham, quomodo habebimus istam civitatem? Sed
non sunt semen Abrahae illi Judaei quibus dictum est: <hi>Si filii Abrahae estis, facta Abrahae facite 
 <note>(Joan. VIII,
39)</note>
          </hi>. <hi>Semen</hi> ergo <hi>servorum ejus,</hi> imitatores fidei servorum
ejus <hi>obtinebunt eam.</hi> Denique ultimus versus
superiorem exponit. Quasi enim turbatus, ne putares
forte hoc de Judaeis dici, <hi>Et semen servorum ejus obtinebunt
eam,</hi> dicens, Nos semen gentium sumus, quae
idola coluerunt, et daemonibus servierunt; quid ergo
nobis in hac civitate sperandum est? statim subjecit,
ut praesumas et speres: <hi>Et qui diligunt nomen ejus,
inhabitabunt in ea.</hi> Hoc est enim <hi>semen servorum ejus,
qui diligunt nomen ejus.</hi> Quia enim servi ejus dilexerunt
nomen ejus; quicumque non diligunt nomen ejus,
non se dicant semen servorum ejus; et qui diligunt
nomen ejus, non se negent semen servorum ejus.
</p>
        </div3>
      </div1>

<div1>
        <head>IN PSALMUM LXIX ENARRATIO. SERMO.</head>
<div3>
          <head>1.</head>
          <p>
 <hi>[vers. 2.]</hi> Gratias grano tritici, quia mori voluit
et multiplicari <note>(Joan. XII, 25)</note>: gratias unico Filio Dei
Domino et Salvatori nostro Jesu Christo, qui mortem
<pb n="0866"/>
nostram subire non dedignatus est, ut nos vita sua dignos
faceret. Ecce qui singularis erat, donec transiret,
sicut dixit in psalmo, <hi>Singularis ego sum, donec
transeam <note>(Psal. CXL, 10)</note>
          </hi>: quia sic erat singulare granum,
ut in se haberet magnam multitudinis fecunditatem;
in quantis granis passionem ejus imitantibus
exsultamus, quando natalitia Martyrum celebramus!
Multa ergo membra ejus, sub uno capite ipso Salvatore
nostro charitatis et pacis vinculo colligata, sicut
nosse dignamini, quoniam saepissime audistis, unus
homo sunt: et ipsorum ut unius hominis vox plerumque
in Psalmis auditur; et sic clamat unus tanquam
omnes, quia omnes in uno unus sunt. Audiamus
ergo quoniam laboraverunt martyres, et inter
magnas tempestates odiorum in hoc saeculo periclitati
sunt; non tam corpore, quod quandoque posituri
erant, sed ipsa fide, ne deficientes, et forte acerbis
persecutionum cedentes doloribus, vel amori vitae
hujus, amitterent quod promiserat Deus: qui non solum
verbo, sed etiam exemplo abstulerat omnem
timorem; verbo, dicens, <hi>Nolite timere eos qui corpus
occidunt; animam autem non possunt occidere <note>(Matth.
X, 28)</note>
          </hi>; exemplo, faciens quod verbo praecepit, ut nec
eorum verberantium manus vellet devitare, nec alapas
percutientium, nec salivas conspuentium, nec
coronam de spinis imponentium, nec crucem interficientium:
nihil horum vitare voluit, cui nihil opus
erat, propter eos quibus hoc opus erat; faciens aegrotis
de seipso medicamentum. Laboraverunt ergo
martyres; et nisi ille semper adesset qui ait, <hi>Ecce
ego vobiscum sum usque ad consummationem saeculi <note>(Id.
XXVIII, 20)</note>
          </hi>, utique defecissent.</p>
        </div3>
<div3>
          <head>2.</head>
          <p>
 Est ergo in hoc psalmo vox contribulatorum; et
ideo utique martyrum inter passiones periclitantium,
sed de suo capite praesumentium. Audiamus eos, et
loquamur cum eis ex affectu cordis, etiamsi non similitudine
passionis. Illi enim jam coronati sunt; nos
adhuc periclitamur: non quia tales nos persecutiones
urgent, quales ipsos urserunt; sed fortasse pejores
in omnimodis generibus tantorum scandalorum. Nostra
enim tempora magis abundant illo <hi>Vae</hi> quod clamavit
Dominus: <hi>Vae mundo ab scandalis <note>(Id. XVIII,
7)</note>
          </hi>. <hi>Et quoniam abundavit iniquitas, refrigescet charitas
multorum <note>(Id. XXIV, 12)</note>
          </hi>. Neque enim et Lot ille
sanctus, in Sodomis ab aliquo corporalem persecutionem
patiebatur, aut dictum illi erat ut non ibi habitaret;
persecutio ejus, facta mala Sodomitarum
erant <note>(Gen. XIX)</note>. Nunc ergo jam Christo in coelo sedente,
jam glorificato, jam subjectis cervicibus regum
jugo ejus, et suppositis eorum frontibus signo ejus;
jam nullo remanente qui palam Christianis audeat
insultare, adhuc tamen inter organa et symphoniacos
gemimus; adhuc illi inimici Martyrum, quia vocibus
et ferro non possunt, eos sua luxuria persequuntur.
Atque utinam Paganos tantummodo doleremus! esset
qualecumque solatium, exspectare eos qui nondum
cruce Christi signati sunt, quando signentur, et
quando ejus auctoritate alligati desinant furere. Videmus
<pb n="0867"/>
etiam portantes in fronte signum ejus, simul
in ipsa fronte portare impudentiam luxuriarum, diebusque
et solemnitatibus martyrum non exsultare,
sed insultare. Et inter haec gemimus, et haec persecutio
nostra est, si est in nobis charitas quae dicat: <hi>Quis
infirmatur, et non ego infirmor? quis scandalizatur, et
non ego uror <note>(II Cor. XI, 29)</note>
          </hi>? Nullus ergo servus Dei
sine persecutione; verumque est illud quod Apostolus
ait: <hi>Sed et omnes qui volunt in Christo pie vivere,
persecutionem patientur <note>(II Tim. III, 12)</note>
          </hi>. Videris unde,
videris quomodo; diabolus ille biformis est. Leo est
in impetu, draco in insidiis. Leo minetur, inimicus
est; draco insidietur, inimicus est. Quando nos securi?
Ecce fiant omnes Christiani, numquid et diabolus
christianus erit? Tentare ergo non cessat;
insidiari non cessat. Infrenatus est atque illigatus in
cordibus impiorum, ne saeviat in Ecclesiam, et tantum
faciat quantum vult. Fremunt dentes impiorum
adversus dignitatem Ecclesiae et pacem Christianorum,
et quia non habent quid agant saeviendo; saltando,
blasphemando, luxuriando, non impellunt
corpora Christianorum, sed lacerant animas Christianorum.
Clamemus ergo una voce omnes verba haec: <hi>Deus, in adjutorium meum intende.</hi> 
 Opus enim habemus
sempiterno adjutorio in isto saeculo. Quando autem
non! Modo tamen in tribulatione positi maxime dicamus: <hi>Deus, in adjutorium meum intende.</hi> </p>
        </div3>
<div3>
          <head>3.</head>
          <p>
 <hi>[vers. 3.] Confundantur et revereantur qui quaerunt
animam meam.</hi> Christus dicit: sive caput dicat,
sive corpus dicat; ille dicit, qui dixit: <hi>Quid me persequeris <note>(Act. IX, 4)</note>
          </hi>?
ille dicit, qui dixit: <hi>Cum uni
ex minimis meis fecistis, mihi fecistis <note>(Matth. XXV, 40)</note>
          </hi>.
Nota est ergo vox hujus hominis, totius hominis, capitis
et corporis: non saepe commendanda, quia nota. <hi>Confundantur,</hi> 
 inquit, <hi>et revereantur qui quaerunt animam
meam.</hi> In alio psalmo dicit: <hi>Considerabam in
dexteram, et videbam, et non erat qui cognosceret me:
periit fuga a me, et non est qui exquirat animam meam <note>(Psal. CXLI, 5)</note>
          </hi>.
Ibi de persecutoribus ait quia non erat
qui exquireret animam ejus; hic autem: <hi>Confundantur,
et revereantur qui quaerunt animam meam.</hi> Dolebat
se non quaeri ad imitandum; gemebat se quaeri ad
opprimendum. Quaeris animam justi, cum imitari cogitas;
quaeris animam justi, cum occidere cogitas.
Quoniam duobus modis quaeritur anima hominis justi,
singuli in singulis psalmis expressi sunt. Illic dolet,
quia non est qui requirat animam ejus ad imitandum
passiones ejus; hic autem: <hi>Confundantur et revereantur
qui quaerunt animam meam.</hi> Quaerunt animam ejus,
non ut duas habeant. Non enim sic quaerebant animam
ejus, quomodo quaerit latro tunicam viatoris:
ad hoc occidit, ut exspoliet, ut habeat. Qui autem
persequitur ut occidat, excludit animam, non se
vestit. Quaerunt illi animam meam; occidere me volunt.
Quid ergo tu illis optas? <hi>Confundantur, et revereantur.</hi> 
Et ubi est quod audisti a Domino tuo: <hi>Diligite
inimicos vestros, benefacite his qui oderunt vos, et
orate pro his qui persequuntur vos <note>(Matth. V, 44)</note>
          </hi>? Ecce
<pb n="0868"/>
persecutionem pateris, et maledicis eis a quibus pateris:
quomodo imitaris passiones praecedentes Domini
tui, pendentis in cruce, et dicentis: <hi>Pater,
ignosce illis, quia nesciunt quid faciunt <note>(Luc. XXIII, 34)</note>
          </hi>?
Respondet talia dicentibus martyr, et dicit: Dominum
mihi proposuisti dicentem, <hi>Pater, ignosce illis,
quia nesciunt quid faciunt;</hi> agnosce et vocem meam,
ut sit et tua. Quid enim dixi de inimicis meis? <hi>Confundantur,
et revereantur.</hi> Jam facta est talis vindicta
de inimicis martyrum. Saulus ille qui Stephanum persecutus
est, confusus est et reveritus. Anhelabat caedes,
quaerebat quos attraheret et necaret: audita
desuper voce, <hi>Saule, Saule, quid me persequeris?</hi> confusus
et prostratus est, et erectus ad obediendum qui
inflammatus erat ad persequendum <note>(Act. VII, 57, et
IX, 1, 4, 6)</note>. Hoc ergo optant martyres inimicis suis: <hi>Confundantur, et revereantur.</hi> 
 Quamdiu enim non confunduntur
et reverentur, necesse est facta sua defendant;
gloriosi sibi videntur, quia tenent, quia ligant,
quia verberant, quia occidunt, quia saltant, quia insultant:
de his omnibus factis aliquando confundantur,
et revereantur. Si enim confundentur, et
convertentur; quia converti non possunt, nisi confusi
fuerint, et reveriti. Optemus ergo haec inimicis nostris;
securi optemus. Ecce ego dixi, et vobiscum
dixerim: omnes qui adhuc saltant et cantant et insultant
Martyribus, <hi>confundantur, et revereantur;</hi> 
aliquando in his parietibus tundant confusi pectora
sua.</p>
        </div3>
<div3>
          <head>4.</head>
          <p>
 <hi>[vers. 4.] Avertantur retrorsum, et erubescant qui
cogitant mihi mala.</hi> Primo fuit impetus persequentium;
modo remansit malevolentia cogitantium. Prorsus tempora
sunt in Ecclesia persecutionis distincta sequentia.
Factus est impetus in Ecclesiam, quando reges
persequebantur: et quia praedicti erant reges et persecuturi
et credituri, impleto uno, utique alterum
sequebatur. Factum est et illud quod consequens fuit;
crediderunt reges, data pax est Ecclesiae, coepit esse in
culmine dignitatis Ecclesia, etiam in hac terra, etiam
in hac vita: sed non deest fremitus persecutorum;
impetus suos ad cogitationes verterunt. In illis cogitationibus
tanquam in abysso ligatus est diabolus;
fremit, et non erumpit. Dictum est enim de his temporibus
Ecclesiae: <hi>Peccator videbit, et irascetur.</hi> Et
quid faciet? Numquid quod primo? Attrahe, liga,
percute. Non facit hoc. Quid ergo? <hi>Dentibus suis frendet,
et tabescet <note>(Psal. CXI, 10)</note>
          </hi>. Et his tanquam irascitur
martyr; et tamen pro his orat martyr. Quomodo
enim bene optavit illis de quibus dixit, <hi>Confundantur,
et revereantur qui quaerunt animam meam;</hi> 
sic et nunc, <hi>Avertantur retrorsum, et erubescant
qui cogitant mihi mala.</hi> Quare? Ut non praecedant,
sed sequantur. Qui enim reprehendit christianam religionem,
et consilio suo vult vivere, quasi praecedere
<pb n="0869"/>
vult Christum; ut ille videlicet erraverit, et invalidus
infirmusque fuerit, qui vel voluerit pati inter
manus Judaeorum, vel potuerit: ille autem cordatus
sit cavens ista omnia, declinans mortem, mentiens
etiam inique ne moriatur, interficiens animam suam
ut vivat corpore, magni consilii prudentisque sibi videtur.
Praecedit reprehendens Christum; veluti antecedit
Christum: credat in Christum, et sequatur
Christum. Nam quod optatum est modo persecutoribus
cogitantibus mala, dixit hoc ipse Dominus Petro.
Praecedere quippe quodam loco Petrus voluit Dominum.
Loquebatur enim Salvator de passione sua,
quam si non suscepisset, nos salvi non essemus; et
Petrus qui paulo ante eum confessus erat Filium
Dei, et in illa confessione appellatus erat Petra, supra
quam fabricaretur Ecclesia, paulo post Domino dicente
de futura passione sua, ait: <hi>Absit, Domine; propitius
esto tibi, non fiet istud.</hi> Paulo ante, <hi>Beatus es, Simon
Bar Jona, quia non tibi revelavit caro et sanguis, sed
Pater meus qui in coelis est:</hi> modo repente, <hi>Redi post
me, satana.</hi> Quid est, <hi>Redi post me?</hi> Sequere me.
Praecedere me vis, consilium mihi dare vis;
melius est ut consilium meum sequaris: hoc est,
Redi retro, redi post me. Antecedentem compescit,
ut retro redeat; et appellat satanam, quia
vult praecedere Dominum. Paulo ante, <hi>Beatus:</hi> 
modo, <hi>Satanas.</hi> Unde paulo ante, <hi>Beatus? Quia
non tibi,</hi> inquit, <hi>revelavit caro et sanguis, sed Pater
meus qui in coelis est.</hi> Unde modo, <hi>Satanas? Quia
non sapis,</hi> inquit, <hi>quae Dei sunt, sed quae sunt hominum <note>(Matth. XVI, 16 23)</note>
          </hi>.
Qui ergo volumus recte celebrare
natalitia martyrum, desideremus imitationem martyrum;
ne velimus praecedere martyres, et melioris consilii
nobis videri esse, quia evitamus passiones pro
justitia et pro fide, quas illi non evitaverunt. Ergo
illi qui cogitant mala, et in luxuria nutriunt corda
sua, <hi>avertantur retrorsum, et erubescant.</hi> Audiant ab
Apostolo postea dicente: <hi>Quem autem fructum habuistis
aliquando in quibus nunc erubescitis <note>(Rom. VI, 21)</note>
          </hi>?</p>
        </div3>
<div3>
          <head>5.</head>
          <p>
 Quid sequitur? <hi>Avertantur statim erubescentes qui
dicunt mihi: Euge, euge.</hi> Duo sunt genera persecutorum;
vituperantium, et adulantium. Plus persequitur
lingua adulatoris, quam manus interfectoris; nam et
ipsam caminum dixit Scriptura. Certe cum de persecutione
loqueretur Scriptura, dixit: <hi>Tanquam aurum
in fornace probavit illos,</hi> de martyribus interfectis, <hi>et
sicut holocausti hostiam accepit illos <note>(Sap. III, 6)</note>
          </hi>.
Audi quia et lingua adulantium talis est: <hi>Probatio,</hi> 
inquit, <hi>argenti et auri ignis; vir autem probatur per os
laudantium eum <note>(Prov. XXVII, 21)</note>
          </hi> Ignis ille, ignis et
iste; de utroque te salvum oportet exire. Fregit te
reprehensor, fractus es in fornace tanquam vas
fictile. Formavit te verbum, et venit tentatio tribulationis:
illud quod formatum est, oportet ut coquatur;
si bene formatum est, accedit ignis ut firmet. Unde ille
<pb n="0870"/>
dicebat in passione: <hi>Aruit sicut testa virtus mea <note>(Psal.
XXI, 16)</note>
          </hi>. Passio quippe et caminus tribulationis fecerat
fortiorem. Rursus si lauderis ab adulantibus et assentantibus,
et annueris eis, veluti emens oleum,
non tecum portans, sicut quinque virgines insipientes <note>(Matth. XXV, 3)</note>;
erit caminus fracturae tuae etiam os
laudantium te. Sed sine his non possumus; necesse
est ut et intremus in haec, et exeamus inde: intremus
in vituperationem aliquam malorum et improborum,
intremus et in assentationem aliquam adulatorum;
sed exire inde opus est. Rogemus eum de quo dictum
est, <hi>Custodiat Dominus introitum tuum et exitum tuum <note>(Psal. CXX, 8)</note>
          </hi>;
ut intrans integer, sic exeas integer.
Ait enim et Apostolus: <hi>Fidelis est Deus, qui non vos
sinat tentari supra quam potestis.</hi> Ecce habes ingressum.
Non dixit, Non tentemini: qui enim non tentatur non
probatur; et qui non probatur, non proficit. Quid
ergo optavit? <hi>Fidelis Deus, qui non vos sinat tentari
supra quam potestis.</hi> Audisti ingressum; audi et exitum: <hi>Sed faciet cum tentatione etiam exitum, ut possitis
tolerare 
 <note>(I Cor. X, 13)</note>
          </hi>. Ergo et illi <hi>avertantur statim
erubescentes qui dicunt mihi: Euge, euge.</hi> Quare enim
me laudant? Laudent Deum. Quis enim ego sum, ut
lauder in me? aut quid ego feci? quid habeo quod non
accepi? <hi>Si accepisti,</hi> inquit, <hi>quid gloriaris quasi non
acceperis <note>(Id. IV, 7)</note>
          </hi>? <hi>Avertantur</hi> ergo <hi>statim erubescentes
qui dicunt mihi: Euge, euge.</hi> Tali oleo pingue
factum est caput haereticorum <note>(Psal. CXL, 5)</note>, cum dicunt,
Ego sum, ego sum, et dicitur illis: Tu, Domine.
Acceperunt <hi>Euge, euge;</hi> secuti sunt <hi>Euge, euge:</hi> facti
sunt duces caeci caecorum sequentium <note>(Matth. XV, 14)</note>.
Apertissimis vocibus Donato dicuntur ista cantata: <hi>Euge, euge,</hi> 
 dux bone, dux praeclare. Et non dixit ille, <hi>Avertantur statim, et crubescant qui dicunt mihi: Euge,
euge;</hi> 
 nec eos corrigere voluit, ut Christo dicerent:
Dux bone, dux praeclare. At vero Apostolus reformidans <hi>Euge</hi> 
 hominum, ut vere laudaretur in Christo,
noluit se laudari pro Christo; dicentibusque quibusdam, <hi>Ego sum Pauli,</hi> 
 respondit in libertate Domini, <hi>Numquid Paulus crucifixus est pro vobis? aut in nomine
Pauli baptizati estis 
 <note>(I Cor. I, 12, 13)</note>
          </hi>? Ergo dicant
martyres in persecutione etiam adulantium, <hi>Avertantur
statim erubescentes qui dicunt mihi: Euge, euge.</hi> </p>
        </div3>
<div3>
          <head>6.</head>
          <p>
 <hi>[vers. 5.]</hi> Et quid fit, cum illi avertuntur, et
erubescunt omnes; sive qui quaerunt animam meam,
sive qui cogitant mihi mala, sive qui perversa et simulata
benevolentia, lingua volunt emollire quod
feriant; cum fuerint et ipsi aversi et confusi, quid
fiet? <hi>Exsultent, et jucundentur in te:</hi> non in me, non
in illo, aut in illo; sed in quo facti sunt lux qui fuerunt
tenebrae. <hi>Exsultent, et jucundentur in te, omnes
qui quaerunt te.</hi> Aliud est quaerere Deum, aliud quaerere
hominem. <hi>Jucundentur qui quaerunt te.</hi> Non jucundabuntur
ergo qui quaerunt se, quos prior quaesisti
antequam quaererent te. Nondum quaerebat ovis
illa pastorem; aberraverat a grege: et descendit ad
eam; quaesivit eam, reportavit in humeris suis <hi>(Luc.
<pb n="0871"/>
XV, 4, 5)</hi>. Contemnet te, o ovis, quaerentem se, qui
prior quaesivit contemnentem se, et non quaerentem
se? Jam ergo quaerere eum incipe, qui prior quaesivit
te, et reportavit in humeris suis. Fac quod ait: <hi>Quae sunt oves meae, vocem meam audiunt, et sequuntur
me 
 <note>(Joan. X, 3)</note>
          </hi>. Si ergo quaeris eum qui prior quaesivit
te, et ovis facta es ejus, et audis vocem pastoris
tui, et sequeris eum; vide quid tibi de se ostendit,
quid de corpore suo, ne in ipso errares, ne in Ecclesia
errares, ne quis tibi diceret: Christus est, qui
non est Christus; aut Ecclesia est, quae non est Ecclesia.
Multi enim dixerunt carnem non habuisse
Christum, et non in corpore suo resurrexisse Christum:
noli sequi voces eorum. Audi vocem ipsius
pastoris, qui indutus est carne, ut quaereret perditam
carnem. Resurrexit, et ait: <hi>Palpate, et videte, quia
spiritus carnem et ossa non habet, sicut me videtis habere.</hi> 
Ostendit se tibi; vocem ejus sequere. Ostendit
et Ecclesiam; ne quis te fallat nomine Ecclesiae: <hi>Oportebat,</hi> 
 inquit, <hi>Christum pati, et resurgere a mortuis
tertia die, et praedicari in nomine ejus poenitentiam
et remissionem peccatorum per omnes gentes, incipientibus
ab Jerusalem <note>(Luc. XXIV, 39, 46, 47)</note>
          </hi>. Habes
vocem pastoris tui; noli sequi vocem alienorum <note>(Joan. X, 5)</note>:
et furem non timebis, si vocem pastoris
fueris secutus. Unde autem sequeris? Si nec
cuiquam hominum dixeris, quasi ejus merito, <hi>Euge,
euge;</hi> nec cum gratulatione audieris, ne oleo peccatoris
pinguescat caput tuum <note>(Psal. CXL, 5)</note>. <hi>Exsultent, et jucundentur
in te, omnes qui quaerunt te; et dicant.</hi> Quid dicant
qui exsultant? <hi>Semper magnificetur Dominus.</hi> Dicant
hoc omnes qui exsultant et quaerunt te. Quid? <hi>Semper
magnificetur Dominus, qui diligunt salutare tuum.</hi> Non
tantum <hi>magnificetur Dominus,</hi> sed etiam <hi>semper.</hi> Ecce
errabas, et aversus ab eo eras: vocavit te; <hi>magnificetur
Dominus.</hi> Ecce inspiravit tibi confessionem peccatorum:
confessus es, dedit veniam; <hi>magnificetur Dominus.</hi> 
Jam coepisti juste vivere; jam puto quasi justum est
ut et tu magnificeris. Etenim cum te vocaret errantem,
magnificandus erat Dominus; cum tibi confitenti
peccata dimisit, magnificandus erat Dominus:
modo jam audiens verba ejus coepisti proficere, justificatus
es, pervenisti ad quamdam virtutis excellentiam;
dignum est ut et tu aliquando magnificeris. <hi>Dicant: Semper magnificetur Dominus.</hi> 
 Peccator es; <hi>magnificetur</hi> 
 ut vocet: confiteris; <hi>magnificetur</hi> ut ignoscat:
jam juste vivis; <hi>magnificetur</hi> ut regat: perseveras
usque in finem; <hi>magnificetur</hi> ut glorificet. <hi>Semper</hi> 
 ergo <hi>magnificetur Dominus.</hi> Hoc dicant justi;
hoc dicant qui quaerunt eum. Quisquis hoc non dicit,
non quaerit eum. Ecce, <hi>magnificetur Dominus. Exsultent
et jucundentur omnes qui quaerunt</hi> eum; <hi>et dicant,
Semper magnificetur Dominus, qui diligunt salutare</hi> 
ejus. Ab illo est enim illis salus, non a se. Salutare
Domini Dei nostri, Salvator Dominus noster Jesus
Christus: quisquis diligit Salvatorem, confitetur se
<pb n="0872"/>
sanatum; quisquis se confitetur sanatum, misse se
confitetur aegrotum. <hi>Dicant</hi> ergo, <hi>Semper magnificetur
Dominus, qui diligunt salutare tuum:</hi> non salutare
suum, quasi se ipsi salvent; non quasi salutare hominis,
tanquam ab illo salventur. <hi>Nolite,</hi> inquit, <hi>confidere
in principes, et in filios hominum, in quibus non
est salus <note>(Psal. CXLV, 2, 3)</note>
          </hi>. Quare hoc? <hi>Domini est
salus, et super populum tuum benedictio tua <note>(Psal III,
9)</note>
          </hi>. Ergo, <hi>Semper magnificetur Dominus.</hi> Qui hoc dicunt? <hi>Qui diligunt salutare tuum.</hi> </p>
        </div3>
<div3>
          <head>7.</head>
          <p>
 <hi>[vers. 6.]</hi> Ecce <hi>magnificetur Dominus;</hi> nunquam
tu, nusquam tu? In illo aliquid, in me nihil: si autem
in illo quidquid ego; ille, non ego. Tu ergo quid? <hi>Ego
vero egenus et pauper sum.</hi> Ille dives, ille abundans,
ille nullius indigens. Ecce lumen meum, ecce unde
illuminor; quoniam clamo: <hi>Tu illuminabis lucernam
meam, Domine; Deus meus, illuminabis tenebras meas <note>(Psal. XVII, 29)</note>
          </hi>.
 <hi>Dominus solvit compeditos; Dominus
erigit elisos; Dominus sapientes facit caecos; Dominus
custodit proselytos <note>(Psal. CXLV, 7)</note>
          </hi>. Quid ergo tu? <hi>Ego
vero egenus et pauper.</hi> Ego tanquam pupillus; anima
mea tanquam vidua destituta et desolata: auxilium
quaero; semper infirmitatem meam confiteor. <hi>Ego vero
egenus et pauper.</hi> Donata sunt mihi peccata; jam coepi
sequi praecepta Dei: adhuc tamen <hi>egenus et pauper.</hi> 
Unde adhuc <hi>egenus et pauper?</hi> Quia <hi>video aliam legem
in membris meis repugnantem legi mentis meae <note>(Rom.
VII, 23)</note>
          </hi>. Unde <hi>egenus et pauper?</hi> Quia, <hi>Beati qui esuriunt,
et sitiunt justitiam <note>(Matth. V, 6)</note>
          </hi>. Adhuc esurio,
adhuc sitio: saturitas mea dilata est; non ablata. <hi>Ego
vero egenus et pauper; Deus, adjuva me.</hi> Unde coepit, <hi>Deus in adjutorium meum intende; Deus, adjuva me.</hi> 
Rectissime et Lazarus Adjutus interpretari dicitur;
ille egenus et pauper, qui ablatus est in sinum Abrahae <note>(Luc. XVI, 22)</note>:
et gerit typum Ecclesiae Dei, quae
semper confiteri debet adjutorio sibi opus esse. Hoc
est verum, hoc est pium. <hi>Dixi Domino: Deus meus es
tu.</hi> Quare? <hi>Quoniam bonorum meorum non eges <note>(Psal.
XV, 2)</note>
          </hi>. Ille non eget nostri; nos egemus ipsius: ideo
verus Dominus. Nam tu non valde verus dominus
servi tui; ambo homines, ambo egentes Deo. Si autem
putas egere tui servum tuum, ut des panem; eges et
tu servi tui, ut adjuvet labores tuos: uterque vestrum
altero vestrum indiget. Itaque nullus vestrum vere
dominus, et nullus vestrum vere servus. Audi verum
Dominum, cujus verus es servus: <hi>Dixi Domino:
Deus meus es tu.</hi> Quare tu Dominus? <hi>Quoniam bonorum
meorum non eges.</hi> Quid autem tu? <hi>Ego vero egenus
et pauper.</hi> Ecce <hi>egenus et pauper;</hi> pascat Deus, sublevet
Deus, adjuvet Deus: <hi>Deus,</hi> inquit, <hi>adjuva me.</hi> </p>
        </div3>
<div3>
          <head>8.</head>
          <p>
 <hi>Adjutor et erutor meus es tu, Domine; ne tardaveris.</hi> 
Tu adjutor et erutor: indigeo auxilio, adjuva;
implicatus sum, erue. Nemo enim eruet de implicationibus,
nisi tu. Circumstant nos nexus diversarum
curarum; hinc atque inde dilaniamur quasi spinis et
sepibus, ambulamus angustam viam; fortasse haesimus
in sepibus: dicamus Deo, <hi>Tu es erutor meus.</hi> Qui
ostendit angustam viam <note>(Matth. VII, 14)</note>, fecit ut
sequeremur. Haec vox perseveret in nobis, fratres
<pb n="0873"/>
Quantumcumque hic vixerimus, quantumcumque hic
profecerimus, nemo dicat: Sufficit mihi; justus sum.
Qui dixerit, remansit in via, non novit pervenire.
Ubi dixerit, Sufficit; ibi haesit. Attende Apostolum,
cui non sufficit; vide quomodo se vult adjuvari, donec
perveniat: <hi>Fratres,</hi> inquit, <hi>ego me non arbitror apprehendisse;</hi> 
ne illi sibi viderentur apprehendisse,
quibus rursus dicit, <hi>Qui se putat aliquid scire, nondum
scit quemadmodum oportet scire <note>(I Cor. VIII, 2)</note>
          </hi>. Quid
ergo ait? <hi>Fratres, ego me non arbitror apprehendisse.</hi> 
Supra dixerat, <hi>Non quia jam acceperim, aut jam perfectus
sim;</hi> et ibi sequitur, <hi>Fratres, ego me non arbitror
apprehendisse.</hi> Si nondum accepit, <hi>egenus et pauper</hi> 
est: si nondum perfectus est, <hi>egenus et pauper</hi> est.
Bene dicit: <hi>Deus, adjuva me.</hi> Sed intelligit aliquid,
et excelsius intelligit. Vide tamen quid dicat: <hi>Ei
autem qui potest super omnia facere superabundantius
quam petimus et intelligimus <note>(Ephes. III, 20)</note>
          </hi>. Vide ergo
quia nondum pervenit, nondum apprehendit. Quid ergo
ait? <hi>Fratres, ego me non arbitror apprehendisse: unum
autem, quae retro oblitus, in ea quae ante sunt extentus,
secundum intentionem sequor ad palmam supernae vocationis <note>(Philipp. III, 12 14)</note>
          </hi>.
Ille ergo currit, tu haesisti.
Ille dicit nondum se perfectum; et tu jam de perfectione
gloriaris! Confundantur qui tibi dicunt: <hi>Euge,
euge.</hi> Confundaris inter illos et tu, quia tu tibi dicis: <hi>Euge, euge.</hi> 
 Qui enim seipsum laudat, sibi dicit: <hi>Euge, euge:</hi> 
 qui ab aliis laudatur et consentit, non
portat oleum secum; deficiunt faces, clausurus est
ille januam <note>(Matth. XXV, 3, 10)</note>.</p>
        </div3>
<div3>
          <head>9.</head>
          <p>
 Hoc ergo nos docuit psalmus iste breviter, charissimi,
ex admonitione solemnitatis martyrum, ut
intelligamus quia martyres tribulationem hic passi
sunt corporalem: nos in quantacumque pace simus,
necesse est patiamur tribulationem spiritualem; et
necesse est ut inter scandala, et zizania, et paleam
gemat Ecclesia et illa massa, donec messis veniat, donec
ventilabrum, donec veniat ultima ventilatio, ut
separetur palea a frumento, donec ad horreum redigatur <note>(Id. XIII, 30, et III, 12)</note>.
Quod donec fiat, clamemus: <hi>Ego vero egenus et pauper sum; Deus, adjuva
me: adjutor meus es tu, Domine; ne tardaveris.</hi> 
 Quid
est, <hi>Ne tardaveris?</hi> Quia multi dicunt: Longum est ut
veniat Christus. Quid ergo, quia dicimus, <hi>Ne tardaveris?</hi> 
venturus est antequam statuit venire? Quid sibi
vult hoc votum, <hi>Ne tardaveris?</hi> Ne mihi tardius videatur
quod venturus es. Tibi enim longum videtur;
non Deo longum videtur, cui mille anni dies unus est,
vel tres horae vigiliae <note>(Psal. LXXXIX, 4)</note>. Sed tu si non
habueris tolerantiam, tardum tibi erit: et cum tibi
tardum erit, deflecteris ab eo, et eris similis illis qui
in eremo fatigati sunt, et festinaverunt a Deo petere
delicias, quas illis in patria reservabat; et cum non
darentur deliciae in itinere, quibus forte corrumperentur,
murmuraverunt adversus Deum, et redierunt
corde in Aegyptum <note>(Exod. XVI, 2, et Act. VII, 39)</note>;
<pb n="0874"/>
unde corpore fuerant separati, corde redierunt. Noli
ergo tu sic; noli sic: time verbum Domini dicentis, <hi>Mementote uxoris Lot 
 <note>(Luc. XVII, 32)</note>
          </hi>. Et ipsa in via,
jam liberata de Sodomis, retro respexit; ubi respexit,
ibi remansit: facta est statua salis <note>(Gen. XIX, 29)</note>, ut
condiat te. Exemplo enim tibi data est, ut tu cor habeas,
non remaneas fatuus in via. Attende remanentem,
et transi; attende respicientem retro, et tu in
anteriora extentus esto, sicut Paulus. Quid est non
respicere retro? <hi>Quae retro oblitus,</hi> inquit. Ideo sequeris
vocatus ad supernam palmam de qua postea glorieris.
Quia idem Apostolus dicit: <hi>Superest mihi corona
justitiae, quam mihi reddet Dominus in illo die justus
judex <note>(II Tim. IV, 8)</note>
          </hi>.
</p>
        </div3>
      </div1>



<div1>
        <head>IN PSALMUM LXX ENARRATIO.</head>
        <head>SERMO I. <hi>De prima parte Psalmi.</hi> </head>
<div3>
          <head>1.</head>
          <p>
 In omnibus Scripturis sanctis, gratia Dei quae
liberat nos commendat se nobis, ut commendatos habeat
nos. Hoc in isto psalmo canitur, de quo cum Vestra
Charitate loqui suscepimus. Aderit Dominus, ut
sic eam corde concipiam, quomodo dignum est; et sic
eam promam, quomodo expedit vobis. Multum enim
movet Dei amor et timor: timor Dei, quia justus est;
amor, quia misericors est. <hi>Quis enim ei diceret, Quid
fecisti <note>(Sap. XII, 12)</note>
          </hi>, si damnaret injustum? Quanta
ergo misericordia ejus, ut justificet injustum? Ex hoc
praelectum nobis et Apostolum audivimus eamdem
maxime gratiam commendantem: de cujus commendatione
habebat Judaeos inimicos, velut de Legis littera
praesumentes, et tanquam justitiam suam diligentes
atque jactantes; de quibus dicit: <hi>Testimonium perhibeo
illis, quia zelum Dei habent, sed non secundum
scientiam.</hi> Et tanquam ei diceretur, Quid est enim habere
zelum Dei non secundum scientiam? subjecit
continuo, <hi>Ignorantes enim Dei justitiam, et suam volentes
constituere, justitiae Dei non sunt subjecti <note>(Rom. X,
2, 3)</note>
          </hi>. Gloriantes, inquit, tanquam de operibus, excludunt
a se gratiam; et tanquam de sanitate sua
falsa praesumentes respuunt medicinam. Contra tales
enim et Dominus dixerat: <hi>Non veni vocare justos, sed
peccatores in poenitentiam; non est opus sanis medicus,
sed male habentibus <note>(Matth. IX, 13, 12)</note>
          </hi>. Haec est ergo
tota scientia magna, hominem scire quia ipse per se
nihil est; et quoniam quidquid est, a Deo est, et propter
Deum est. <hi>Quid enim habes,</hi> inquit, <hi>quod non accepisti?
Si autem et accepisti, quid gloriaris quasi non
acceperis <note>(I Cor. IV, 7)</note>
          </hi>? Hanc gratiam commendat
<pb n="0875"/>
Apostolus; hinc habere meruit inimicos Judaeos, de
littera Legis et de sua justitia gloriantes. Hanc ergo
commendans in lectione quae lecta est, sic ait: <hi>Ego
enim sum minimus Apostolorum, qui non sum dignus vocari
Apostolus, quia persecutus sum Ecclesiam Dei <note>(I Cor.
XV, 9)</note>
          </hi>. <hi>Sed ideo misericordiam,</hi> inquit, <hi>consecutus sum,
quia ignorans feci in incredulitate.</hi> Deinde paulo post, <hi>Fidelis sermo est,</hi> 
 inquit, <hi>et omni acceptione dignus,
quia Christus Jesus venit in mundum peccatores salvos
facere, quorum primus ego sum.</hi> Numquid ante illum
non erant peccatores? Quid est ergo, <hi>primus ego?</hi> Antecedens
omnes non tempore, sed malignitate. <hi>Sed
ideo,</hi> inquit, <hi>misericordiam consecutus sum, ut in me
ostenderet Christus Jesus omnem longanimitatem, ad informationem
eorum qui credituri sunt illi in vitam aeternam <note>(I Tim. I, 13, 15, 16)</note>
          </hi>:
id est, ut unusquisque peccator
et iniquus jam de se desperans, jam habens
quasi gladiatorium animum, ut ideo faciat quidquid
vult, quia necessario damnandus est, respiciat tamen
ad apostolum Paulum, cui tanta crudelitas, tantaque
malitia a Deo donata est; et, non de se desperando,
convertatur ad Deum. Hanc ergo gratiam commendat
nobis Deus et in isto psalmo; intueamur illum, et videamus
an ita sit, an forte ego aliter suspicer. Etenim
arbitror hunc eum habere affectum, et hoc omnibus
prope suis syllabis resonare: id est, hoc nobis commendare,
gratiam Dei gratuitam, quae nos liberat indignos,
non propter nos, sed propter se; ut etiamsi
non hoc dicerem, neque hoc praelocutus essem, quilibet
mediocris cordis homo, attente audiens verba ejusdem
psalmi, saperet hoc; et forte ipsis verbis, si aliud
habebat in corde, mutaretur, et fieret quod hic sonat.
Quid est hoc? Ut tota spes nostra in Deo sit, nihilque
de nobis tanquam de nostris viribus praesumamus; ne
nostrum facientes quod ab illo est, et quod accepimus
amittamus.</p>
        </div3>
<div3>
          <head>2.</head>
          <p>
 <hi>[vers. 1.]</hi> Titulus ergo est psalmi hujus, ut solet
titulus indicans in limine quid agatur in domo: <hi>Ipsi David filiorum Jonadab, et eorum qui primi captivi
ducti sunt.</hi> 
 Jonadab homo fuit quidam, commendatur
nobis ex prophetia Jeremiae, qui filiis suis praeceperat
ut vinum non biberent, neque in domibus, sed in
tabernaculis habitarent. Praeceptum autem patris filii
tenuerunt et servaverunt, et ex hoc benedici a Domino
meruerunt <note>(Jerem. XXXV, 6-10)</note>. Dominus autem hoc
non praeceperat, sed pater ipsorum. Sic autem hoc
acceperunt, tanquam praeceptum a Domino Deo suo:
quia etsi Dominus non praeceperat, ut non biberent
vinum, et in tabernaculis habitarent; praeceperat tamen
Dominus, ut filii patri obedirent. In ea ergo re
sola filius non debet obedire patri suo, si aliquid pater
ipsius jusserit contra Dominum Deum ipsius. Neque
enim debet irasci pater, quando ei praeponitur
Deus. Ubi autem hoc jubet pater quod contra Deum
non sit, sic audiendus est, quomodo Deus; quia obedire
patri jussit Deus. Benedixit ergo Deus filios Jonadab
propter obedientiam, eosque objecit inobedienti
populo suo, exprobrans quia cum filii Jonadab obedientes
<pb n="0876"/>
essent patri suo, illi non obedirent Deo suo.
Cum autem ageret ista Jeremias, id agebat cum populo
Israel, ut pararent se ad captivitatem ducendos
esse in Babyloniam, et non resisterent voluntati Dei,
nec sperarent aliud, nisi quia futuri essent captivi.
Videtur ergo inde coloratus titulus hujus psalmi, ut
cum dixisset, <hi>filiorum Jonadab,</hi> subjiceret, <hi>et eorum
qui primi captivi ducti sunt:</hi> non quia filii Jonadab captivi
ducti sunt, sed quia illis qui captivi ducendi erant
oppositi sunt filii Jonadab, quia patri obedientes erant;
ut intelligerent illi propterea se fieri captivos, quia
Deo obedientes non fuerunt. Accedit etiam quia Jonadab
interpretatur Domini Spontaneus. Quid est hoc,
Domini spontaneus? Deo voluntate libenter serviens.
Quid est, Domini spontaneus? <hi>In me sunt, Deus, vota
tua, quae reddam laudis tibi <note>(Psal. LV, 12)</note>
          </hi>. Quid est,
Domini spontaneus? <hi>Voluntarie sacrificabo tibi <note>(Psal.
LIII, 8)</note>
          </hi>. Si enim disciplina apostolica servum monet
ut homini domino suo, non tanquam ex necessitate,
sed ex voluntate serviat; et libenter serviendo se in
corde liberum faciat; quanto magis Deo tota, et plena,
et libenti voluntate serviendum est, qui videt ipsam
voluntatem tuam? Nam si servus tibi non ex animo
serviat, manus ejus, faciem ejus, praesentiam ejus potes
videre; cor ejus non potes: et tamen ait illis Apostolus, <hi>Non ad oculum servientes.</hi> 
 Et quid est, <hi>Non ad
oculum?</hi> Quid ergo, visurus est dominus meus quomodo
illi serviam, ut dicas mihi: <hi>Non ad oculum servientes?</hi> 
adjecit: <hi>Sed quasi servi Christi.</hi> Dominus homo
non videt; sed Dominus Christus videt. <hi>Ex animo,</hi> 
inquit, <hi>cum bona voluntate <note>(Ephes. VI, 6, 7)</note>
          </hi>. Talis fuit
Jonadab; id est, hoc nomen ipsius interpretatur. Qui
sunt ergo <hi>qui primi captivi ducti sunt?</hi> Ducti sunt filii
Israel captivi primi, et secundi, et tertii; sed pro his
Psalmus, aut de his Psalmus, qui primi ducti sunt,
non hoc sonat: idem ipse psalmus discussus, perscrutatus,
interrogatus omnibus versibus suis aliud
tibi dicit, non de illis se loqui, qui homines nescio
qui, nescio quando, irruentibus hostibus, in Babyloniam
captivi ducti sunt ex Jerusalem. Sed dicit Psalmus,
quid, nisi quod audistis ab Apostolo? Commendat
nobis gratiam Dei; commendat nobis, quia nos per
nosmetipsos nihil sumus: commendat nobis, quia
quidquid sumus, illius misericordia sumus; quidquid
autem ex nobis sumus, mali sumus. Quare ergo, <hi>captivi?</hi> 
et quare nomine captivitatis commendatur ipsa
gratia liberatoris? Aperit, ipse dicit Apostolus: <hi>Condelector
legi Dei secundum interiorem hominem: video
autem aliam legem in membris meis repugnantem legi
mentis meae, et captivum me ducentem in lege peccati,
quae est in membris meis.</hi> Ecce habes duci captivum.
Quid ergo commendat iste psalmus? Quod sequitur
ibi Apostolus: <hi>Infelix ego homo, quis me liberabit de
corpore mortis hujus? Gratia Dei per Jesum Christum
Dominum nostrum <note>(Rom. VII, 22-25)</note>
          </hi>. Quare ergo <hi>primi?</hi> 
<pb n="0877"/>
Nam dictum est, quare <hi>captivi.</hi> Quantum arbitror,
et hoc elucet. Quoniam in comparatione filiorum
Jonadab omnis inobedientia culpata est. Per inobedientiam
autem captivi facti sumus, quia ipse Adam
non obediendo peccavit. Dictum est autem ab eodem
Apostolo, quod et verum est, quia  « omnes in Adam
moriuntur, in quo omnes peccaverunt »  <note>(Rom. V, 12)</note>.
Merito et  « primi ducti sunt captivi: »  quia  « primus
homo de terra terrenus, secundus homo de coelo coelestis;
qualis terrenus, tales et terreni; qualis coelestis,
tales et coelestes. Sicut portavimus imaginem
terreni, portemus et imaginem ejus qui de coelo est. » 
Primus homo captivos nos fecit; secundus homo nos
de captivitate liberavit. <hi>Sicut enim in Adam omnes
moriuntur, ita et in Christo omnes vivificabuntur <note>(I Cor.
XV, 47-49, 22)</note>
          </hi>. Sed in Adam moriuntur per carnis
nativitatem; in Christo liberantur per cordis fidem.
Non erat in potestate tua ut non nascereris ex Adam;
est in potestate tua ut credas in Christum. Qantumcumque
ergo ad primum hominem pertinere volueris,
ad captivitatem pertinebis. Et quid est, pertinere volueris?
aut quid est, pertinebis? Jam pertines: exclama, <hi>Quis me liberabit de corpore mortis hujus 
 <note>(Rom.
VII, 24)</note>
          </hi>? Audiamus ergo istum hoc exclamantem.</p>
        </div3>
<div3>
          <head>3.</head>
          <p>
 <hi>Deus</hi>, <hi>in te speravi; Domine, non confundar in
aeternum.</hi> Jam confusus sum; vel non in aeternum!
Quomodo enim non est confusus, cui dicitur: <hi>Quem
fructum habuistis in his, in quibus nunc erubescitis <note>(Id.
VI, 21)</note>
          </hi>. Quid ergo fiet, ne confundamur in aeternum? <hi>Accedite ad eum, et illuminamini, et vultus vestri non
erubescent 
 <note>(Psal. XXXIII, 6)</note>
          </hi>. Confusi estis in Adam:
recedite ab Adam, accedite ad Christum, et jam non
confundemini. <hi>In te speravi, Domine; non confundar
in aeternum.</hi> Si in me confundor, in te non confundar
in aeternum.</p>
        </div3>
<div3>
          <head>4.</head>
          <p>
 <hi>[vers. 2.] In tua justitia erue me, et exime me.</hi> 
Non in mea, sed in tua; si enim in mea, ero ex illis de
quibus ille ait: <hi>Ignorantes Dei justitiam, et suam justitiam
volentes constituere, justitiae Dei non sunt subjecti <note>(Rom. X, 3)</note>
          </hi>.
Ergo <hi>in tua justitia,</hi> non in mea. Quia mea
quid? Praecessit iniquitas. Et cum ero justus, tua justitia
erit: quia justitia mihi abs te data justus ero;
et sic erit mea, ut tua sit, id est abs te mihi data. In
eum enim credo qui justificat impium, ut deputetur
fides mea ad justitiam <note>(Id. IV, 5)</note>. Erit ergo et sic
justitia mea; non tamen tanquam propria mea, non
tanquam a meipso mihi data: sicut putabant illi qui
per litteram gloriabantur, et gratiam respuebant.
Nam dictum est alio loco: <hi>Judica me, Domine, secundum
justitiam meam <note>(Psal. VII, 9)</note>
          </hi>. Certe non gloriabatur
in sua justitia. Sed revoca ad me Apostolum: <hi>Quid enim habes quod non accepisti 
 <note>(I Cor. IV, 7)</note>
          </hi>? et
sic dic justitiam tuam, ut memineris quod acceperis
eam, et non eam invideas accipientibus. Nam et ille
Pharisaeus, tanquam a Deo recepisset, dicebat: <hi>Gratias
tibi, quia non sum sicut caeteri homines. Gratias
tibi:</hi> bene. <hi>Quia non sum sicut caeteri homines:</hi> quare?
Inde enim te delectat quia bonus es, quod alter malus
<pb n="0878"/>
est? Denique quid addidit? <hi>Injusti, raptores, adulteri,
sicut et Publicanus iste.</hi> Hoc jam non est exsultare,
sed insultare. Ille autem captivus <hi>nec oculos
ad coelum audebat levare; sed percutiebat pectus suum,
dicens: Domine, propitius esto mihi peccatori <note>(Luc.
XVIII, 11, 13)</note>
          </hi>. Parum itaque est, ut illud quod in te
est bonum agnoscas quod a Deo sit, nisi etiam inde
non te extollas super illum quid nondum habet; qui
fortasse cum acceperit, transiet te. Quando enim erat
Saulus Stephani lapidator <note>(Act. VII, 59)</note>, quam multi
erant Christiani quorum erat ille persecutor! Tamen
quando conversus est, omnes qui se praecesserant
superavit. Ergo dic Deo quod audis in Psalmo: <hi>In
te speravi, Domine; non confundar in aeternum: in tua
justitia,</hi> non in mea, <hi>erue me, et exime me. Inclina ad
me aurem tuam.</hi> Et haec confessio est humilitatis. Qui
dicit, <hi>Inclina ad me,</hi> confitetur quia jacet tanquam
aeger prostratus medico stanti. Denique vide quia aeger
loquitur: <hi>Inclina ad me aurem tuam, et salvum me fac.</hi> </p>
        </div3>
<div3>
          <head>5.</head>
          <p>
 <hi>[vers. 3.] Esto mihi in Deum protectorem.</hi> Non ad
me jacula inimici perveniant, ego enim me protegere
non possum. Et parum est, <hi>in protectorem;</hi> addidit, <hi>et in locum munitum, ut salvum facias me. In locum
munitum</hi> 
 mihi esto; tu esto locus munitus meus. Ubi
est quod ab illo fugiebas, Adam, et te inter paradisi
ligna abscondebas? Ubi est quod ejus faciem formidabas,
ad quem gaudere consueveras <note>(Gen. III, 8)</note>?
Abiisti, et periisti: captivatus es, et ecce visitaris,
et ecce non dimitteris; et ecce dimittuntur nonaginta
novem oves in montibus, et quaeritur ovis
perdita; et ecce dicitur de inventa ove: <hi>Mortuus
erat, et revixit; perierat, et inventus est <note>(Luc. XV,
4, 24)</note>
          </hi>. Ecce ipse Deus factus est locus refugii
tui, qui primo erat metus fugae tuae. <hi>In locum munitum,</hi> 
inquit, mihi esto, <hi>ut salvum facias me.</hi> Non ero
salvus nisi in te: nisi tu fueris requies mea, sanari
non poterit aegritudo mea. Leva me a terra; in te jaceam,
ut surgam in locum munitum. Quid munitius?
Cum ad illum locum confugeris, dic mihi quos adversarios
formidabis? quis insidiabitur, et perveniet ad
te? Nescio quis dicitur de montis vertice clamasse,
cum imperator transiret, Non de te loquor: respexisse
ille dicitur et dixisse, Nec ego de te. Contempserat
imperatorem cum insignibus armis, et exercitu potente.
Unde? De loco munito. Si securus ille in alta terra;
quomodo tu in eo a quo factum est coelum et terra? <hi>Esto ergo mihi in Deum protectorem, et in locum
munitum, ut salvum facias me.</hi> 
 Ego si mihi alium locum
elegero, salvus esse non potero. Elige certe, homo,
si inveneris, munitiorem. Non est ergo quo fugiatur
ab illo, nisi ad illum. Si vis evadere iratum, fuge
ad placatum. <hi>Quoniam firmamentum meum, et refugium
meum es tu. Firmamentum meum,</hi> quid est? Per te
sum firmus, et ex te sum firmus. <hi>Quoniam firmamentum
meum, et refugium meum es tu:</hi> ut fiam firmus ex
te, sicubi fuero infirmatus in me, refugiam ad te. Firmum
enim te facit gratia Christi, et immobilem adversus
omnes tentationes inimici. Sed ibi est et humana
<pb n="0879"/>
fragilitas, ibi est adhuc prima captivitas, ibi est
et lex in membris repugnans legi mentis, et captivum
volens ducere in lege peccati <note>(Rom. VII, 23)</note>: adhuc
corpus quod corrumpitur, aggravat animam <note>(Sap. IX,
15)</note>. Quantumlibet firmus sis ex gratia Dei; quamdiu
adhuc portas terrenum vas, in quo thesaurus est Dei,
aliquid etiam de ipso vase fictili formidandum est <note>(II Cor. IV, 7)</note>.
Ergo <hi>firmamentum meum es tu,</hi> ut firmus
sim in hoc saeculo adversus omnes tentationes.
Sed si multae sunt, et turbant me, <hi>refugium meum tu
es.</hi> Ad hoc enim confitebor infirmitatem meam, ut
sim timidus tanquam lepus, quia spinis plenus tanquam
ericius. Et, ut in alio psalmo dicitur, <hi>Petra est refugium
ericiis et leporibus <note>(Psal. CIII, 18)</note>
          </hi>: Petra autem
erat Christus <note>(I Cor. X, 4)</note>.</p>
        </div3>
<div3>
          <head>6.</head>
          <p>
 <hi>[vers. 4.] Deus meus, erue me de manu peccatoris.</hi> 
Generaliter peccatores, inter quos laborat
iste qui de captivitate jam liberandus est; iste qui
jam clamat: <hi>Infelix ego homo, quis me liberabit de
corpore mortis hujus? Gratia Dei per Jesum Christum
dominum nostrum <note>(Rom. VII, 24, 25)</note>
          </hi>? Intus
est hostis, lex illa in membris; sunt et foris hostes:
quo clamas? Ad illum, cui clamatum est: <hi>Ab
occultis meis munda me, Domine; et ab alienis parce
servo tuo <note>(Psal. XVIII, 13, 14)</note>
          </hi>. Ergo, <hi>Salvum me fac</hi> 
cum dicitur, ab aegritudine tua dicitur interiore, id
est ab iniquitate tua; ab ea qua captivus es, ab ea
qua ad primum hominem pertines, ut inter primos
captivos clames. Salvus autem factus ab iniquitate
tua, vide jam et de iniquitatibus alienis, inter quos
tibi necesse est vivere, quousque vita ista finiatur. Et
quousque? Ecce finitur tibi: numquid finitur Ecclesiae.
nisi in fine saeculi? Iste autem unus homo, unitas
Christi, clamat has voces. Necesse est ergo ut multi
exeuntes de hoc corpore fideles, jam sint in illa requie
quam praestat Deus spiritibus fidelium: sed hic
sunt adhuc membra Christi; in his qui in hac vita
degunt, in his qui postea nascentur. Ergo usque in
finem saeculi erit hic iste homo, qui clamat a peccatis
suis liberari, et a lege membrorum repugnante legi
mentis. Deinde inter peccata aliorum, inter quos necesse
est ut vivat usque in finem. Sed duo habent genera
peccatores isti: alii sunt qui Legem acceperunt, alii
sunt qui non acceperunt; omnes Pagani Legem non acceperunt,
omnes Judaei et Christiani Legem acceperunt.
Ergo generale nomen est peccator; aut Legis transgressor,
si accepit Legem; aut tantummodo iniquus sine
Lege, si non accepit Legem. De utroque genere loquitur
Apostolus, et dicit: <hi>Qui sine Lege peccaverunt,
sine Lege peribunt; et qui in Lege peccaverunt, per
Legem judicabuntur <note>(Rom. II, 12)</note>
          </hi>. Tu autem qui inter
utrumque genus gemis, dic Deo quod audis in Psalmo: <hi>Deus meus, erue me de manu peccatoris.</hi> 
 Cujus peccatoris? <hi>De manu Legem praetereuntis et iniqui.</hi> 
 Est quidem
et iniquus Legem praeteriens, non enim non iniquus
qui Legem praeterit: sed omnis Legem praeteriens
<pb n="0880"/>
iniquus est, non omnis iniquus Legem praeterit. <hi>Ubi
enim non est Lex,</hi> ait Apostolus, <hi>nec praevaricatio <note>(Rom.
IV, 15)</note>
          </hi>. Qui ergo Legem non acceperunt, iniqui dici
possunt, praevaricatores non possunt. Judicantur
utrique secundum merita sua. Sed ego qui de captivitate
volo liberari per gratiam tuam, clamo ad te: <hi>Libera me de manu peccatoris.</hi> 
 Quid est, de manu ejus?
De potestate ejus; ne cum saevit, adducat ad consensionem;
ne cum insidiatur, persuadeat iniquitatem. <hi>De manu Legem praetereuntis et iniqui.</hi> 
 Responde illi:
Quid te quaeris liberari de manu Legem praetereuntis
et iniqui? Noli consentire; sed si saevit, patiens esto,
tolera. Sed quis tolerat, si deserat ille qui fit locus
munitus? Quare ergo dico: <hi>Libera me de manu Legem
praetereuntis et iniqui?</hi> Quia non est in me ut patiens
sim, sed in te qui donas patientiam.</p>
        </div3>
<div3>
          <head>7.</head>
          <p>
 <hi>[vers. 5, 6.]</hi> Denique sequitur quare hoc dico: <hi>Quoniam
tu es patientia mea.</hi> Jam si patientia, recte et
quod sequitur: <hi>Domine, spes mea a juventute mea.</hi> 
Ideo patientia mea, quia spes mea: an potius ideo
spes mea, quia patientia mea? <hi>Tribulatio,</hi> ait Apostolus, <hi>patientiam operatur, patientia probationem, probatio
autem spem, spes vero non confundit 
 <note>(Id. V,
3, 5)</note>
          </hi>. Merito <hi>in te speravi, Domine; non confundar in
aeternum. Domine, spes mea a juventute mea.</hi> A juventute
tua, Deus spes tua? Nonne et a pueritia tua, et
ab infantia tua? Plane, inquit. Nam vide quid sequitur,
ne hoc putares ita me dixisse, <hi>Spes mea a juventute
mea,</hi> quasi nihil profuerit Deus infantiae vel pueritiae
meae; audi quod sequitur: <hi>In te confirmatus sum
ex utero.</hi> Audi adhuc: <hi>De ventre matris meae tu es protector
meus.</hi> Quare ergo, <hi>a juventute mea,</hi> nisi ex quo
in te coepi sperare? Ante enim non in te sperabam;
quamvis tu fueris protector meus, qui me salvum
perduxisti ad tempus quo in te discerem sperare. A
juventute autem mea coepi in te sperare; ex quo me
adversus diabolum armasti, ut in procinctu exercitus
tui armatus fide tua, charitate, spe, caeterisque donis
tuis confligerem adversus invisibiles inimicos tuos,
audiremque ab Apostolo: <hi>Non est nobis colluctatio
adversus carnem et sanguinem; sed adversus principatus,
et potestates, et rectores mundi tenebrarum harum,
adversus spiritualia nequitiae <note>(Ephes. VI, 12)</note>
          </hi>. Ergo juvenis
est qui pugnat contra ista; sed quamvis juvenis
sit, cadit, nisi ille sit spes ejus cui clamat: <hi>Domine,
spes mea a juventute mea.</hi> </p>
        </div3>
<div3>
          <head>8.</head>
          <p>
 <hi>In te cantatio mea semper.</hi> Numquid ex quo in
te sperare coepi usque nunc? Sed, <hi>semper.</hi> Quid est, <hi>semper?</hi> 
 Non tantum tempore fidei, sed et tempore
speciei. Nunc enim quamdiu sumus in corpore, peregrinamur
a Domino; per fidem enim ambulamus,
non per speciem <note>(II Cor. V, 6)</note>: veniet tempus ut
videamus quod non visum credimus; viso autem quod
credimus, laetabimur: viso autem quod non crediderunt
impii, confundentur. Tunc veniet res cujus est
modo spes. Spes enim quae videtur, non est spes. Si
<pb n="0881"/>
autem quod non videmus speramus, per patientiam
exspectamus <note>(Rom. VIII, 24)</note>. Modo ergo gemis, modo
in locum refugii curris, ut salvus fias; modo in infirmitate
positus medicum rogas: quid, cum acceperis
perfectam etiam sanitatem? quid, cum effectus
fueris aequalis Angelis Dei <note>(Matth. XXII, 30)</note>? jam
forte istam gratiam qua liberatus es oblivisceris? Absit. <hi>In te cantatio mea semper.</hi> </p>
        </div3>
<div3>
          <head>9.</head>
          <p>
 <hi>[vers. 7.] Tanquam prodigium factus sum multis.</hi> 
Hic tempore spei, tempore gemitus, tempore humilitatis,
tempore doloris, tempore infirmitatis, tempore
vocis a compedibus, hic ergo quid? <hi>Tanquam prodigium
factus sum multis.</hi> Unde, <hi>tanquam prodigium?</hi> 
unde mihi insultant qui me <hi>prodigium</hi> putant? Quia
credo quod non video. Illi enim, beati in his quae vident,
exsultant in potu, in luxuria, in scortationibus,
in avaritia, in divitiis, in rapinis, in saecularibus dignitatibus,
in dealbatione lutei parietis; in his exsultant:
ambulo autem ego in viam dissimilem, contemnens
ea quae praesentia sunt, et timens etiam
prospera saeculi, nec alicubi securus nisi in promissis
Dei. Et illi: <hi>Manducemus et bibamus; cras enim moriemur <note>(I Cor. XV, 32)</note>
          </hi>.
Quid ais? repete. <hi>Manducemus,</hi> 
inquit, <hi>et bibamus.</hi> Age; quid postea dixisti? <hi>Cras
enim moriemur.</hi> Terruisti; non seduxisti Plane hoc
ipso quod postea dixisti, incussisti mihi timorem
ne tibi consentiam. Cras enim moriemur, dixisti;
et praecessit, <hi>Manducemus et bibamus.</hi> Cum enim
dixisses, <hi>Manducemus et bibamus;</hi> adjunxisti, <hi>Cras
enim moriemur.</hi> Audi contra a me: Imo jejunemus
et oremus; cras enim moriemur. Hanc viam
tenens arctam et angustam, <hi>tanquam prodigium factus
sum multis; sed tu adjutor fortis.</hi> Adesto, o Domine
Jesu, qui mihi dicas: Noli deficere in via angusta;
ego prior transii, ego sum ipsa via <note>(Joan. XIV, 6)</note>,
ego duco, in me duco, ad me perduco. Ergo quamvis <hi>prodigium factus sum multis;</hi> 
 tamen non timebo,
quia <hi>tu adjutor fortis.</hi> </p>
        </div3>
<div3>
          <head>10.</head>
          <p>
 <hi>[vers. 8.] Repleatur os meum laude, ut hymno
dicam gloriam tuam; tota die magnificentiam tuam.</hi> 
Quid est, <hi>tota die?</hi> Sine intermissione. In prosperis,
quia consolaris; in adversis, quia corrigis; antequam
essem, quia fecisti; cum essem, quia salutem dedisti:
cum peccassem, quia ignovisti; cum conversus
essem, quia adjuvisti; cum perseverassem, quia coronasti.
Ita plane <hi>repleatur os meum laude, ut hymno
dicam gloriam tuam; tota die magnificentiam tuam.</hi> </p>
        </div3>
<div3>
          <head>11.</head>
          <p>
 <hi>[vers. 9.] Ne projicias me in tempore senectutis.
Spes mea a juventute mea, ne projicias me in tempore
senectutis.</hi> Quod est hoc tempus senectutis? <hi>Cum deficiet
virtus mea, ne derelinquas me.</hi> Respondet hic
tibi Deus: Imo vero deficiat virtus tua, ut in te maneat
mea; ut dicas cum Apostolo: <hi>Quando infirmor,
tunc potens sum <note>(II Cor. XII, 10)</note>
          </hi>. Noli timere ne projiciaris
in infirmitate, in ista senectute. Quid enim,
Dominus tuus non est infirmatus in cruce? nonne
ante illum, tanquam ante hominem nihil valentem,
<pb n="0882"/>
captivatum et oppressum, caput agitaverunt fortissimi,
et tauri pingues, et dixerunt: <hi>Si Filius Dei est,
descendat de cruce <note>(Matth. XXVII, 39, 40)</note>
          </hi>? Numquid
ille, quia infirmus erat, desertus est; qui maluit non
descendere de cruce, ne non potentiam ostendisse,
sed insultantibus cessisse videretur? Quid te docuit
pendens, qui descendere noluit, nisi patientiam inter
insultantes, nisi ut sis fortis in Deo tuo? Forte et ex
ejus persona dictum sit, <hi>Tanquam prodigium factus
sum multis, et tu adjutor fortis:</hi> ex persona ejus secundum
infirmitatem, non secundum potestatem;
secundum id quod nos in se transfiguraverat, non
secundum id quod ipse descenderat. Factus est enim
multis prodigium. Et forte ipsa erat senectus ejus;
quia ex vetustate non incongrue senectus vocatur, et
ait Apostolus: <hi>Vetus homo noster simul crucifixus est
cum illo <note>(Rom. VI, 6)</note>
          </hi>. Si ibi erat vetus homo noster,
senectus ibi erat; quia vetus, senectus. Tamen quia
verum est, <hi>Renovabitur sicut aquilae juventus tua <note>(Psal.
CII, 5)</note>
          </hi>, resurrexit ipse die tertio, promisit resurrectionem
finito saeculo. Jam praecessit caput; membra secutura
sunt. Quid times ne derelinquat te, ne abjiciat in
tempus senectutis, cum defecerit virtus tua? Imo tunc
in te erit virtus ejus, quando defecerit virtus tua.</p>
        </div3>
<div3>
          <head>12.</head>
          <p>
 <hi>[vers. 10, 11.]</hi> Quare hoc dico?  « Quia dixerunt
inimici mei mihi, et qui custodiebant animam meam,
consilium fecerunt in unum, dicentes: Deus dereliquit
eum; persequimini et comprehendite eum, quia
non est qui eruat eum. »  Dictum est hoc de Christo:
ille enim qui potentia magna divinitatis, qua Patri
aequalis est, resuscitaverat mortuos, subito inter manus
inimicorum infirmus factus est, et quasi nihil
valens prehensus est. Quando prehenderetur, nisi
illi primo in corde suo dicerent: <hi>Deus dereliquit
eum?</hi> Unde illa vox est in cruce: <hi>Deus meus, Deus
meus, utquid dereliquisti me <note>(Psal. XXI, 2)</note>
          </hi>? Ergo Deus
dereliquit Christum, cum Deus esset in Christo mundum
reconcilians sibi <note>(II Cor. V, 19)</note>, cum esset et
Christus Deus, ex Judaeis quidem secundum carnem,
qui est super omnia Deus benedictus in saecula <note>(Rom.
IX, 5)</note>? Deus reliquit illum? Absit. Sed in vetere nostro
vox nostra erat, quia simul crucifixus erat vetus
homo noster cum illo; et de ipso vetere nostro corpus
acceperat, quia Maria de Adam erat. Ergo quod illi
putaverunt, hoc de cruce dixit: <hi>Quare me dereliquisti <note>(Matth. XXVII, 46)</note>
          </hi>?
Quare me isti derelictum putant
malo suo? Quid est, derelictum putant malo suo?
Si enim cognovissent, nunquam Dominum gloriae
crucifixissent <note>(I Cor. II, 8)</note>. <hi>Persequimini, et comprehendite
eum.</hi> Familiarius tamen hoc, fratres, accipiamus
ex membris Christi, et vocem nostram in his
verbis agnoscamus: quia et ille tales voces ex persona
nostra habuit, non ex potentia et majestate sua; sed
ex eo quod factus est propter nos, non secundum id
quod erat qui fecit nos.</p>
        </div3>
<div3>
          <head>13.</head>
          <p>
 <hi>[vers. 12.] Domine Deus meus, ne elonges a me.</hi> 
Ita fit, et non elongat omnino. Prope est enim Dominus
his qui obtriverunt cor <note>(Psal. XXXIII, 19)</note>. <hi>Deus
meus, in adjutorium meum respice.</hi> 
<pb n="0883"/>
</p>
        </div3>
<div3>
          <head>14. </head>
          <p>
 <hi>[vers. 13.] Confundantur et deficiant committentes
animam meam.</hi> Quid optavit? <hi>Confundantur et deficiant.</hi> 
Quare optavit? <hi>Committentes animam meam.</hi> Quid est, <hi>committentes animam meam?</hi> 
 Committentes quasi in rixam
aliquam. Committi enim dicuntur, qui rixari provocantur.
Si ergo ita est, caveamus committentes animam
nostram. Quid est, committentes animam nostram?
Primo provocantes nos ut Deo resistamus, ut in malis
nostris Deus nobis displiceat. Quando enim rectus es,
ut bonus sit tibi Deus Israel, bonus rectis corde <note>(Psal.
LXXII, 2)</note>? quando rectus es? vis audire? Quando in eo
bono quod facis, Deus tibi placet; in eo autem malo quod
pateris, Deus tibi non displicet. Videte quid dixerim,
fratres, et cauti estote contra committentes animas
vestras. Omnes enim qui vobiscum agunt, ut in moeroribus
et tribulationibus fatigemini, id agunt, ut in
eo quod patimini Deus vobis displiceat, et exeat ex
ore vestro: Quid est hoc? quid enim feci? Jam ergo
tu nihil mali fecisti, et tu justus es, ille injustus?
Peccator sum, inquis, fateor; justum me non dico.
Sed quid, peccator? numquid tantum quantum ille cui
bene est? quantum Gaius Seius? Ego scio mala ipsius,
ego scio iniquitates ipsius, a quibus ego, etsi peccator,
longe absum; et tamen video eum florere omnibus
bonis, et ego tanta patior! Non ergo ideo dico: Deus
quid tibi feci, quia nihil omnino mali feci; sed quia
non tantum feci, ut ista dignus sim pati. Iterum tu
justus es, ille injustus? Evigila miser; commissa est
anima tua. Non, inquit, ego justum me dixi. Quid
ergo dicis? Peccator sum, sed non tanta commisi ut
ista dignus essem pati. Non ergo dicis Deo, Justus
sum, et tu es injustus; sed dicis, Injustus sum, sed
tu es injustior. Ecce commissa est anima tua, ecce
jam bellum gerit anima tua. Quae? contra quem?
Anima tua, contra Deum; quae facta est, contra eum
a quo facta est. Vel quia es quae contra illum clames,
ingrata es. Redi ergo ad confessionem infirmitatis
tuae; implora medici manum. Non tibi videantur felices
qui florent ad tempus. Tu castigaris; illis parcitur:
forte tibi castigato et emendato filio haereditas
reservatur. Redi ergo, redi, praevaricator, ad cor <note>(Isai. XLVI, 8)</note>;
non committatur anima tua. Potentior
est multum cui bellum indixisti. Quanto grandiores
lapides in coelum miseris, tanto te fortior ruina pressura
est. Redi potius; agnosce te. Deus est qui tibi
displicet: erubesce; tu tibi displice. Nihil boni faceres,
nisi ille bonus esset; et nihil mihi patereris, nisi
ille justus esset. Evigila ergo in hanc vocem: <hi>Dominus
dedit, Dominus abstulit; sicut Domino placuit ita factum
est: sit nomen Domini benedictum <note>(Job I, 21)</note>
          </hi>. Injusti
erant qui juxta Job putrescentem sani sedebant <note>(Id.
II, 13)</note>; et tamen ille recipiendus flagellabatur, illis
puniendis parcebatur. Quidquid ergo tribulationis tibi
acciderit, quidquid insultationis, non committatur
anima tua; non committatur, non solum contra Deum,
sed nec contra eos ipsos qui tibi ista faciunt. Si enim
vel ipsos odio habueris; et contra illos commissa est
anima tua. Prorsus illi gratias age; pro istis ora. Forte
enim et oratio pro ipsis est ista quam audisti: <hi>Confundantur
<pb n="0884"/>
et deficiant committentes animare meam. Confundantur
et deficiant:</hi> multum enim de justitia sua
praesumunt; ergo confundantur. Hoc illis expedit ut
peccata sua cognoscant, unde confundantur et deficiant,
male enim de viribus suis praesumebant; et
ipsi defecti dicant, <hi>Quando infirmor, tunc potens sum <note>(II Cor. XII, 10)</note>
          </hi>;
et ipsi defecti dicant, <hi>Ne abjicias me
in tempus senectutis.</hi> Bonum ergo illis optavit, ut confundantur
de malis suis, et deficiant a perversis viribus
suis; et tunc jam defecti et confusi quaerant illuminatorem
a confusione, et refectorem a defectione.
Denique vide quid sequitur: <hi>Induantur confusionem
et verecundiam, qui cogitant mihi mala. Confusionem et
verecundiam:</hi> confusionem de mala conscientia; verecundiam
propter modestiam. Fiat hoc in illis, et
boni erunt. Non tibi videatur saevire: utinam exaudiatur
pro illis! Nam saevire videbatur et Stephanus,
quando ore flammanti verba illa jaculabatur: <hi>Dura
cervice, et non circumcisi corde et auribus, vos semper
resistitis Spiritui sancto.</hi> Quam accensa iracundia,
quam vehemens adversus inimicos! Commissa tibi
videtur anima ipsius. Absit. Salutem ipsorum requirebat;
phreneticos male saevientes verbis ligabat.
Nam vide quia non erat commissa anima ipsius, non
solum contra Deum, sed nec contra ipsos: <hi>Domine,</hi> 
inquit, <hi>Jesu, accipe spiritum meum.</hi> Non ei displicuit
Jesus, quia passus erat lapidationem pro verbo ipsius;
non ergo erat commissa anima ejus contra Deum. Item
dixit, <hi>Domine, ne statuas illis hoc delictum <note>(Act. VII, 51,
58, 59)</note>
          </hi>: non ergo erat commissa anima ejus, nec
contra inimicos suos. <hi>Induantur confusionem et verecundiam,
qui cogitant mihi mala.</hi> Hoc enim quaerunt
omnes qui me tribulant; mala mihi quaerunt. Quae
mala quaerebat etiam mulier illa, quando suggessit: <hi>Dic aliquid in Deum, et morere 
 <note>(Job II, 9)</note>
          </hi>. Et illa uxor
Tobiae, quae ait marito: <hi>Ubi sunt justitiae tuae <note>(Tob.
II, 22)</note>
          </hi>? Ad hoc dicebat, ut displiceret illi Deus, qui
illum fecerat caecum; et cum illi displiceret, committeretur
anima ipsius.</p>
        </div3>
<div3>
          <head>15.</head>
          <p>
 <hi>[vers. 14.]</hi> Si ergo nemo tibi tribulando persuaserit,
nemo extorserit ut tibi displiceat Deus in his
quae pateris, aut ut oderis homines per quos pateris,
non committitur anima tua; sed securus dicis quod sequitur: <hi>Ego autem semper in te sperabo, et adjiciam
super omnem laudem tuam.</hi> 
 Quid est hoc? Movere nos
debet, <hi>adjiciam super omnem laudem tuam.</hi> Perfectiorem
facturus es laudem Dei? est aliquid quod superadjiciatur?
si jam omnis illa laus est, tu quid adjecturus
es? Laudatus est Deus in omnibus bonis factis
suis, in omni creatura sua, in omni institutione rerum
omnium, in gubernatione et regimine saeculorum, in
ordine temporum, in eminentia coeli, in fecunditate
terrarum, in circumfusione maris, in omni praepollentia
nascentis ubique creaturae, in ipsis filiis
hominum, in danda lege, in liberandis suis a captivitate
Aegyptiorum, et caeteris omnibus mirabilibus suis:
nondum erat laudatus in eo quod suscitavit carnem in
<pb n="0885"/>
vitam aeternam. Sit ergo ista laus adjecta per resurrectionem
Domini nostri Jesu Christi; ut hic ejus
vocem intelligamus super omnem laudem praeteritam:
sic hoc et recte intelligimus. Quid, tu forte peccator,
qui timebas committi animam tuam, qui in ipso solo
sperabas, ut a prima illa captivitate liberareris, qui
de justitia tua non praesumebas, sed de gratia illius quam
sommendat hic psalmus; quid, tu adjicies aliquid
super omnem laudem Dei? Adjiciam, inquit. Videamus
quid adjiciat. Posset esse omnis laus tua, et nihil
omnino deesse videretur ad laudem tuam, quia et nihil
deesset, si damnares omnes iniquos. Non enim
non esset magna laus Dei justitia ipsa qua iniqui damnantur:
magna laus esset. Fecisti hominem, dedisti
ei liberum arbitrium, in paradiso collocasti, praeceptum
imposuisti, mortem, si praeceptum violaret,
justissimam denuntiasti; nihil non fecisti, nemo est
qui a te amplius exigat. Peccavit; factum est genus
humanum tanquam massa peccatorum, profluens de
peccatoribus <note>(Gen. II, et III)</note>; quid ergo, tu si massam
istam iniquitatis damnes, quisquam tibi dicet: Injuste
fecisti? Esses plane etiam sic justus, et omnis
esset ista laus tua; sed quia liberasti et ipsum peccatorem
justificando impium, <hi>adjiciam super omnem laudem
tuam.</hi> </p>
        </div3>
<div3>
          <head>16.</head>
          <p>
 <hi>[vers. 15.] Os meum enuntiabit justitiam tuam:</hi> 
non meam. Inde adjiciam super omnem laudem tuam,
quia et quod justus sum, si justus sum, justitia tua est
in me, non mea; tu enim justificas impium <note>(Rom. IV,
5)</note>. <hi>Os meum enuntiabit justitiam tuam; tota die salutem
tuam.</hi> Quid est, <hi>salutem tuam?</hi> Domini est salus <note>(Psal.
III, 9)</note>. Nemo sibi usurpet quia se salvum facit: Domini
est salus. Non se salvum per se quisquam facit: Domini
est salus, vana salus hominis <note>(Psal. LIX, 13)</note>. <hi>Tota
die salutem tuam:</hi> toto tempore. Aliquid adversi est;
praedica salutem Domini: aliquid prosperi est; praedica
salutem Domini. Ne praedices in prosperis, et
obmutescas in adversis; alioquin non erit quod dictum
est, <hi>tota die.</hi> Tota enim dies cum sua nocte est. Numquid
quando dicimus, Triginta dies, verbi causa,
transierunt, non dicimus et noctes? nonne et in ipso
nomine dierum includimus noctes? In Genesi quid
dicebatur? <hi>Factum est vespere, et factum est mane dies
unus <note>(Gen. I, 5)</note>
          </hi>. Ergo dies totus cum sua nocte est;
nox enim diei servit, non dies nocti. Quidquid facis in
carne mortali, justitiae debet servire; quidquid facis
ex praecepto Dei, non propter emolumenta carnis fiat,
ne dies serviat nocti. Ergo tota die laudem Dei dic;
scilicet in prosperis et in adversis: in prosperis, tanquam
tempore diurno; in adversis, tanquam tempore
nocturno: tota tamen die laudem Dei dic, ut non frustra
cantaveris, <hi>Benedicam Dominum in omni tempore;
semper laus ejus in ore meo <note>(Psal. XXXIII, 2)</note>
          </hi>. Salvis
filiis, pecore, familia, omni re sua, Job laudabat
Deum; hoc quasi diurno tempore: damna venerunt,
orbitas irruit, periit quod servabatur, obierunt quibus
servabatur; hoc quasi nocturno tempore. Vide tamen
tota die laudantem. Numquid post illud diurnum tempus
ubi laetabatur, quia factus est illius quasi lucis,
hoc est prosperitatis occasus, defecit a laudibus Dei?
<pb n="0886"/>
Nonne dies erat in corde, unde fulgebat, <hi>Dominus dedit,
Dominus abstulit; sicut Domino placuit, ita factum
est: sit nomen Domini benedictum <note>(Job I, 21)</note>
          </hi>? Et hoc
quasi adhuc vespertinum erat tempus: venit et nox
crassior, tenebrae profundiores, corporis dolor, putredo
vermium; nec sic in ipsa putredine defecit a
laudibus Dei foris in nocte, qui intus exsultabat in
die. Namque uxori persuadenti blasphemiam, et committenti
animam ipsius, male suadenti miserae tanquam
umbrae nocturnae, <hi>Locuta es,</hi> inquit, <hi>tanquam una ex
insipientibus mulieribus.</hi> Vere filia noctis! <hi>Si bona
suscepimus de manu Domini, mala non sustinebimus <note>(Id. II, 10)</note>
          </hi>?
Laudavimus in die, deficiemus in nocte? <hi>Tota die,</hi> 
 id est cum sua nocte, <hi>salutem tuam.</hi> </p>
        </div3>
<div3>
          <head>17.</head>
          <p>
 <hi>Quoniam non cognovi negotiationes.</hi> Ideo, inquit, <hi>tota die salutem tuam, quoniam non cognovi negotiationes.</hi> 
Quae sunt istae negotiationes? Audiant negotiatores,
et mutent vitam; et si fuerunt, non sint;
non cognoscant quod fuerunt, obliviscantur: postremo,
non approbent, non laudent; improbent, damnent,
mutentur, si peccatum est negotiatio. Hinc
enim aviditate nescio qua acquirendi, o negotiator,
quando damnum passus fueris, blasphemabis; et non
erit in te quod dictum est: <hi>Tota die laudem tuam.</hi> 
Quando autem pro pretiis rerum quas vendis, non
solum mentiris, verum etiam falsum juras; quomodo
in ore tuo tota die laus Dei? quando si christianus
es, etiam ex ore tuo blasphematur nomen Dei <note>(Rom.
II, 24)</note>, ut dicatur: Ecce quales sunt Christiani! Ergo,
si propterea iste tota die laudem Dei dicit, quia non
cognovit negotiationes, corrigant se Christiani; non
negotientur. Sed ait mihi negotiator: Ecce ego affero
quidem ex longinquo merces ad ea loca in quibus
non sunt ea quae attulero, unde vivam, tanquam mercedem
laboris mei peto, ut carius vendam quam
emerim. Unde enim vivam, cum scriptum sit: <hi>Dignus
est operarius mercede sua <note>(Luc. X, 7)</note>
          </hi>? Sed agitur de
mendacio, de perjurio. Hoc vitium meum est, non
negotiationis: neque enim non, si vellem, possem
agere sine isto vitio. Non ergo meam culpam actor
ad negotium transfero: sed si mentior, ego mentior,
non negotium. Possem enim dicere: Tanto emi, sed
tanto vendam; si placet, eme. Non enim istam veritatem
audiens emptor repelleretur, et non potius
omnes accurrerent; quia plus fidem quam mercem
diligerent. Hoc ergo, inquit, me mone ne mentiar,
ne perjurem; non ut abjiciam negotium unde me
transigo. Quo enim vocas, quando hinc revocas? Forte
ad artem aliquam? Ero sutor; calceamenta faciam
hominibus. Mendaces enim et ipsi non sunt? perjuri
et ipsi non sunt? Nonne locatis ab alio calceamentis,
cum acceperint ab alio pretium, dimittunt quod faciebant,
et suscipiunt alteri facere, et fallunt eum
cui promiserant cito se facturos? nonne saepe dicunt:
Hodie facio, hodie impleo? Deinde in ipsa sutura
tantas fraudes non faciunt? Faciunt ista, et dicunt
ista; sed ipsi mali sunt, non ars quam profitentur.
Omnes ergo artifices mali Deum non timentes, vel
pro lucro, vel pro timore damni aut egestatis mentiuntur,
<pb n="0887"/>
perjurant; non est continua Dei laus in eis.
Quomodo ergo revocas a negotiatione? An ut agricola
sim, et adversus Deum tonantem murmurem, ut
grandinem timens sortilegum consulam, ut quaeram
quid faciam contra coelum; ut optem pauperibus famem,
quo possim vendere quod servavi? ad hoc me
adducis? Sed non ea faciunt, inquis, agricolae boni.
Nec illa negotiatores boni. Quid enim, etiam et filios
habere malum est, quia quando eis caput dolet, malae
et infideles matres ligaturas sacrilegas et incantationes
quaerunt? Ista hominum, non rerum peccata
sunt. Potest mihi hoc dicere negotiator. Quaere ergo,
Episcope, quemadmodum intelligas negotiationes
quas legisti in Psalterio; ne forte tu non intelligas,
et me a negotiatione prohibeas. Mone ergo quemadmodum
vivam: si bene, bene mihi erit; unum tamen
scio, quia si malus fuero, non negotiatio mihi facit,
sed iniquitas mea. Quando verum dicitur, non est
quod contradicatur.</p>
        </div3>
<div3>
          <head>18.</head>
          <p>
 Quaeramus ergo quas dixerit negotiationes,
quas vere qui non cognovit, tota die laudat Deum.
Negotiatio et in graeca lingua ab actu dicitur, et in
latina a negato otio: sed sive ab actu, sive a negato
otio, discutiatur quid sit. Qui enim negotiatores
actuosi, quasi ex eo quod agunt praesumunt, opera
sua laudant, non perveniunt ad gratiam Dei. Ergo
contra illam gratiam sunt negotiatores, quam commendat
hic psalmus. Illam enim gratiam commendat,
ut nemo de suis operibus glorietur. Quomodo quodam
loco dicitur, <hi>Medici non resuscitabunt <note>(Psal.
LXXXVII, 11)</note>
          </hi>; deserere debent homines medicinam?
Sed quid est hoc? Sub isto nomine intelliguntur superbi,
pollicentes salutem hominibus, cum Domini
sit salus. Quomodo ergo contra medicos, id est superbos
salutis pollicitatores, vigilat hoc quod dictum
est, <hi>Tota die salutem tuam:</hi> sic contra negotiatores,
id est, qui de actu suo et operibus gaudent, vigilat
hoc quod dictum est, <hi>Os meum enuntiabit justitiam
tuam,</hi> id est non meam. Qui sunt negotiatores, id
est quasi de actu suo sibi placentes? Qui ignorantes
Dei justitiam, et suam volentes constituere, justitiae
Dei non sunt subjecti <note>(Rom. X, 3)</note>. Merito et negotium
dictum est, quia negat otium. Quantum mali est,
quod negat otium? Merito Dominus expulit de templo
illos quibus dixit, <hi>Scriptum est, Domus mea domus
orationis vocabitur; vos autem fecistis eam domum negotiationis <note>(Matth. XXI, 13)</note>
          </hi>;
id est, gloriantes de
operibus vestris, otium non quaerentes, nec audientes
contra inquietudinem et negotiationem vestram dicentem
Scripturam: <hi>Vacate, et videte quoniam ego
sum Dominus <note>(Psal. XLV, 11)</note>
          </hi>. Quid est, <hi>Vacate, et
videte quoniam ego sum Dominus;</hi> nisi, ut sciatis quia
Deus est qui operatur in vobis, et non de vestris
operibus extollamini? Non audis vocem dicentis: <hi>Venite ad me, omnes qui laboratis et onerati estis, et
ego vos reficiam. Tollite jugum meum super vos, et
discite a me, quia mitis sum et humilis corde; et invenietis
<pb n="0888"/>
requiem animabus vestris 
 <note>(Matth. XI, 28, 29)</note>
          </hi>?
Haec requies contra negotiatores praedicatur, haec
requies contra eos qui oderunt otium praedicatur,
agendo et jactando se de operibus suis, ut non requiescant
in Deo; et tanto longius a gratia resiliant,
quanto magis de suis operibus extolluntur.</p>
        </div3>
<div3>
          <head>19.</head>
          <p>
 Sed est in quibusdam exemplaribus, <hi>Quoniam
non cognovi litteraturam.</hi> Ubi alii codices habent, <hi>negotiationem;</hi> 
 ibi alii, <hi>litteraturam:</hi> quomodo concordent,
invenire difficile est; et tamen interpretum diversitas
forte sensum ostendit, non errorem inducit.
Quaeramus ergo et <hi>litteraturam</hi> quomodo intelligamus,
ne sic offendamus grammaticos, quomodo paulo ante
negotiatores: quia et grammaticus potest in arte sua
honeste vivere; non pejerare, non mentiri. Quaeramus
ergo litteraturam quam non cognovit iste, in
cujus ore tota die laus Dei est. Est quaedam litteratura
Judaeorum: ad illos enim et hoc referamus; ibi
inveniemus quod dictum est. Quomodo cum de negotiatoribus
quaereremus, propter actus et opera,
invenimus illam dici negotiationem detestandam,
quam notavit Apostolus dicens: <hi>Ignorantes enim Dei
justitiam, et suam volentes constituere, justitiae Dei non
sunt subjecti <note>(Rom. X, 3)</note>
          </hi>. Contra quam dicit idem
Apostolus: <hi>Non ex operibus, ne forte quis extollatur.</hi> 
Quomodo ergo? Numquid non operabimur bonum?
Operabimur; sed ipso in nobis operante: <hi>Ipsius enim
sumus figmentum, creati in Christo Jesu in operibus
bonis <note>(Ephes. II, 9, 10)</note>
          </hi>. Quomodo hoc ergo invenimus
contra negotiatores, id est de actu gloriantes,
de negotio quod neget otium se extollentes, inquietos
potius quam bonos operatores; quia boni operatores
illi sunt in quibus Deus operatur: sic et nescio quam
litteraturam invenimus apud Judaeos. Dominus adsit ut
explicem verbis, quod dignatus est donare ut corde
conspicerem. Superbia Judaeorum praesumentium tanquam
de viribus suis et de justitia operum suorum,
gloriabatur de Lege, quod ipsi Legem acceperint, aliae
gentes non acceperint; in qua Lege, non de gratia
gloriabantur, sed de littera. Lex enim sine gratia,
littera sola est: manet ad convincendam iniquitatem,
non ad dandam salutem. Quid enim ait Apostolus? <hi>Si
enim data esset lex quae posset vivificare, omnino ex lege
esset justitia: sed conclusit Scriptura omnia sub peccato,
ut promissio ex fide Jesu Christi daretur credentibus <note>(Gal. III, 21, 22)</note>
          </hi>.
De hac littera dicit alio loco: <hi>Littera occidit; spiritus autem vivificat 
 <note>(II Cor. III, 6)</note>
          </hi>.
Habes litteram, si praevaricator legis es: <hi>Qui per litteram,</hi> 
inquit, <hi>et circumcisionem praevaricator legis es.</hi> 
Nonne bene cantatur et dicitur: <hi>Erue me de manu legem
praetereuntis et iniqui?</hi> Habes litteram; sed non
imples litteram. Unde non imples litteram? Quoniam <hi>qui praedicas non furandum, furaris; qui dicis non adulterandum,
adulteras; qui abominaris idola, sacrilegium
facis. Nomen enim Dei per vos blasphematur in Gentibus,
sicut scriptum est 
 <note>(Rom. II, 21-27)</note>
          </hi>. Quid tibi
ergo profuit littera quam non imples? Quare autem
non imples? Quia de te praesumis. Quare non imples?
<pb n="0889"/>
Quia negotiator es; opera tua extollis: nescis necessariam
esse gratiam adjuvantis, ut impleatur praeceptum
jubentis. Ecce jussit Deus; age quod jussit. Incipis
agere quasi ex viribus tuis, et cadis; et manet
super te littera puniens, non salvans. Merito <hi>Lex per
Moysen data est; Gratia et veritas per Jesum Christum
facta est <note>(Joan. I, 17)</note>
          </hi>. Moyses quinque libros scripsit:
sed in quinque porticibus piscinam cingentibus languidi
jacebant; sed curari non poterant <note>(Id. V, 2)</note>.
Vide quomodo manet littera, convincens reum, non
salvans iniquum. Illis enim quinque porticibus, in figura
quinque librorum, prodebantur potius quam sanabantur
aegroti. Quid ergo ibi tunc sanabat aegrotum?
Motus aquae. Piscina illa mota descendebat
aegrotus, et sanabatur unus, quia unitas: quisquis
alius ad ipsum motum descenderet, non sanabatur.
Quomodo commendabatur unitas corporis clamantis
a finibus terrae? Alius non sanabatur, nisi rursus
mota fuisset piscina. Significabat ergo piscinae motus
perturbationem populi Judaeorum, quando venit Dominus
Jesus Christus. Angeli enim adventu intelligebatur
moveri aqua in piscina. Aqua ergo cincta porticibus
quinque, gens erat Judaea cincta Lege. Et in
porticibus aegroti jacebant, et in sola aqua turbata et
mota sanabantur. Venit Dominus, turbata est aqua,
crucifixus est; descendat ut sanetur aegrotus. Quid
est, descendat? Humiliet se. Ergo quicumque amatis
litteram sine gratia, in porticibus remanebitis; aegri
eritis, jacentes, non convalescentes: de littera enim
praesumitis. <hi>Si enim data esset lex quae posset vivificare,
omnino ex lege esset justitia.</hi> Sed data est lex, ut
reos vos faceret, rei facti timeretis, timentes indulgentiam
peteretis, jam de viribus vestris non praesumeretis,
de littera vos non extolleretis. Nam ipsa figura
est etiam, quod Eliseus primo ad mortuum resuscitandum
baculum misit per servum. Mortuus erat
filius viduae hospitae ipsius; nuntiatum est ei, servo
suo dedit baculum suum: <hi>Vade,</hi> inquit, <hi>pone super
mortuum <note>(IV Reg. IV, 29)</note>
          </hi>. Nesciebat Propheta quid
ageret? Praecessit servus, posuit baculum super mortuum,
non surrexit mortuus. <hi>Si enim data esset lex
quae posset vivificare, vere ex lege esset justitia.</hi> Non
vivificavit lex per servum missa; et tamen ille misit
baculum suum per servum, qui postea secutus vivificavit.
Namque cum ille infans non resurrexisset, venit
ipse Eliseus, jam figuram portans Domini, qui
servum suum cum baculo, tanquam cum Lege, praemiserat;
venit ad jacentem mortuum, posuit membra
sua super illum. Ille infans erat; ille juvenis erat:
contraxit et breviavit quodammodo juventutis suae
magnitudinem, parvulus factus ut mortuo congrueret.
Mortuus ergo surrexit, cum se vivus mortuo coaptavit:
et fecit Dominus quod non fecit baculus; fecit
gratia quod non fecit littera. Illi ergo qui in baculo
remanserunt, in littera gloriantur, et ideo non vivificantur.
Ego autem de gratia tua volo gloriari. <hi>Mihi
autem,</hi> ait Apostolus, <hi>absit gloriari nisi in cruce Domini
<pb n="0890"/>
nostri Jesu Christi <note>(Gal. VI, 14)</note>
          </hi>, nisi in illo qui
se mihi vivus mortuo, ut resurgerem, coaptavit; ut
jam non ego viverem, viveret autem in me Christus <note>(Id. II, 20)</note>.
In ipsa gratia glorians. <hi>litteraturam non
cognovi:</hi> id est, homines de littera praesumentes, et
a gratia resilientes, toto corde reprobavi.</p>
        </div3>
<div3>
          <head>20.</head>
          <p>
 <hi>[vers. 16.]</hi> Merito sequitur, <hi>Introibo in potentiam
Domini:</hi> non meam, sed <hi>Domini.</hi> Nam illi in potentia
sua de littera gloriati sunt; ideo adjunctam
litterae gratiam non cognoverunt. Nam <hi>Lex per Moysen
data est; gratia et veritas per Jesum Christum facta est.</hi> 
Ipse enim venit ut Legem impleret, quando charitatem
donavit, per quam Lex posset impleri. <hi>Plenitudo
enim Legis charitas <note>(Rom. XIII, 10)</note>
          </hi>. Illi non habentes
charitatem, id est, non habentes Spiritum gratiae, <hi>quia charitas Dei diffusa est in cordibus nostris, per
Spiritum sanctum qui datus est nobis 
 <note>(Id. V, 5)</note>
          </hi>, remanserunt
gloriantes in littera. Sed quia <hi>littera occidit;
spiritus autem vivificat; non cognovi litteraturam,</hi> 
et <hi>introibo in potentiam Domini.</hi> Ideo versus iste sequens
confirmat perficitque sententiam, ita ut eam
figat in cordibus hominum, nec alium permittat
omnino irrepere ulla ex parte intellectum. <hi>Domine,
memorabor justitiae tuae solius.</hi> O <hi>solius!</hi> Quid addidit, <hi>solius?</hi> 
 rogo vos. Sufficeret, <hi>memorabor justitiae tuae.
Solius,</hi> inquit, prorsus: ibi meam non cogito: <hi>Quid
enim habes quod non accepisti? Si autem et accepisti,
quid gloriaris quasi non acceperis <note>(I Cor. IV, 7)</note>
          </hi>? Justitia
tua sola me liberat; mea sola non sunt nisi peccata.
Non glorier ergo de viribus meis; non in littera
remaneam: reprobem litteraturam, id est homines
de littera gloriantes, et de suis viribus perverse,
tanquam phreneticos, praesumentes; reprobem tales,
intrem in potentiam Domini, ut quando infirmus sum,
tunc potens sim; ut tu in me sis potens, quoniam <hi>memorabor justitiae tuae solius.</hi> 
</p>
        </div3>
      </div1>

<div1>
        <head>SERMO II. <hi>De secunda parte Psalmi.</hi> </head>
<div3>
          <head>1.</head>
          <p>
 Gratiam Dei, qua gratis salvi facti sumus, nullis
nostris meritis praecedentibus. nisi quibus supplicium
debebatur, isto commendari psalmo, hesterna
die insinuavimus Charitati Vestrae: eumque tractando
quoniam finire nequivimus, extremam ejus partem in
hodiernam diem distulimus, promittentes in nomine
Domini nos debitum soluturos. Quod solvendi quoniam
tempus est, adestote animo, tanquam agro fertili,
ubi et semen multiplicetis, et pluviae ingrati non
sitis. Commendavimus hesterno die titulum ejus; sed
propter renovandam intentionem vestram, et his intimandum
qui heri absentes fuerunt, breviter commemoramus
quod recolant qui audierunt, audiant qui
nescierunt. Filiorum Jonadab Psalmus est; quod nomen
interpretatur Domini Spontaneus: quoniam
spontanea, hoc est bona, pura, sincera et perfecta voluntate,
non ficto corde Domino serviendum est;
quod etiam illud indicat ubi dictum est, <hi>Voluntarie
sacrificabo tibi <note>(Psal. LIII, 8)</note>
          </hi>. Filiis hujus, id est, filiis
obedientiae cantatur Psalmus, et his qui primi
<pb n="0891"/>
captivi ducti sunt, ut agnoscatur hic gemitus noster,
et sufficiat diei malitia sua <note>(Matth. VI, 34)</note>. Jam enim,
si superbi deseruimus, vel fatigati redeamus. Nec
rediri nisi per gratiam potest. Gratia gratis data est:
nam nisi gratis esset, gratia non esset. Porro autem,
si propterea gratia est, quia gratis est, nihil tuum
praecessit, ut acciperes. Nam si aliqua bona opera tua
praecesserunt, pretium accepisti, non gratis: pretium
autem quod nobis debebatur, supplicium est.
Quod ergo liberamur, non nostris meritis, sed illius
gratia est. Illum ergo laudemus; illi totum quod sumus,
et quod salvi efficimur, debeamus. Ad quod
conclusit, cum multa dixisset, dicens: <hi>Domine, memorabor
justitiae tuae solius.</hi> Ad istum versum conclusa
est hesterna tractactio. Primi ergo captivi, id est,
pertinentes ad primum hominem: propter hoc enim
captivi, propter primum hominem in quo omnes morimur;
quia <hi>non prius quod spirituale est, sed quod animale
postea spirituale <note>(I Cor. XV, 46)</note>
          </hi>. Propter primum
hominem primi captivi: propter secundum hominem
secundi redempti. Nam et ipsa redemptio
clamat captivitatem nostram. Unde enim redempti, si
non antea captivi? Et eam captivitatem expressius ab
Apostolo insinuatam ex Epistola ejus, verba quaedam
commemorantes, insinuavimus, et repetimus: <hi>Video
aliam legem in membris meis, repugnantem legi mentis
meae, et captivum me ducentem in lege peccati, quae est
in membris meis <note>(Rom. VII, 23)</note>
          </hi>. Ipsa est prima captivitas
nostra, qua concupiscit adversus spiritum caro <note>(Gal. V, 17)</note>.
Venit autem hoc de poena peccati, ut
homo adversus seipsum divideretur, qui uni subditus
esse noluit. Nihil enim tam expedit animae quam
obedire. Et si expedit animae obedire in servo ut obediat
domino, in filio ut obediat patri, in uxore ut
obediat viro; quanto magis in homine ut obediat
Deo? Expertus ergo malum Adam: omnis autem homo
Adam; sicut in his qui crediderunt omnis homo Christus,
quia membra sunt Christi: expertus ergo malum
quod non debuit experiri, si crederet dicenti, <hi>Noli tangere 
 <note>(Gen. II, 17)</note>
          </hi>; expertus ergo malum, postea
saltem obtemperet praeceptis medici ut surgat,
qui noluit credere medico ut non aegrotaret. Nam et
sano bonus et fidelis medicus dat praeceptum, ne sit
illi necessarius. Non est enim sanis necessarius medicus,
sed male habentibus <note>(Matth. IX, 12)</note>. Boni
autem amici medici, qui nolunt vendere artem suam,
et plus gaudent ad sanos quam ad aegrotos, dant
quaedam praecepta sanis, quae observando in aegritudinem
non cadant. Porro autem illi si praecepta contempserint,
et in aegritudinem inciderint, supplicant
medico: quem contempserunt sani, rogant aegroti.
Utinam saltem rogent! ne per febrem mente perdita
et medicum caedant. Audistis modo, cum Evangelium
legeretur, quemadmodum in illos dicta sit parabola.
Mentis sanae erant qui dixerunt: <hi>Hic est haeres; venite,
occidamus eum, et nostra erit haereditas <note>(Id. XXI,
38)</note>
          </hi>? Utique non: puta qui occiderunt filium, et patrem
occisuri erant; hoc est mentem sanam non habere.
Postremo ecce quia occiderunt filium: resurrexit
<pb n="0892"/>
filius, et lapis reprobatus ab aedificantibus factus
est in caput anguli <note>(Psal. CXVII, 22)</note>. Offenderunt
in illum, et conquassati sunt: veniet super eos, et
conteret eos. Sed non ita iste qui cantat in Psalmo,
et dicit: <hi>Introibo in potentiam Domini;</hi> non meam, sed <hi>Domini. Domine, memorabor justitiae tuae solius.</hi> 
 Nullam
meam agnosco; solius tuae justitiae memorabor.
A te habeo, quidquid boni habeo; quidquid autem
mali habeo, a me habeo. Non meritis supplicium
reddidisti; sed gratiam gratis impertisti: <hi>Tuae</hi> itaque <hi>solius justitiae memorabor.</hi> </p>
        </div3>
<div3>
          <head>2.</head>
          <p>
 <hi>[vers. 17.] Deus, docuisti me ex juventute mea.</hi> 
Quid me docuisti? Quia tuae solius justitiae memorari
debeo. Considerans enim vitam praeteritam meam,
video quid mihi debebatur, et quid acceperim pro eo
quod mihi debebatur. Debebatur poena; reddita est
gratia: debebatur gehenna; data est vita aeterna. <hi>Deus, docuisti me ex juventute mea.</hi> 
 Ex ipso initio fidei
meae, qua me innovasti, docuisti me nihil in me praecessisse,
unde mihi dicerem deberi quod dedisti.
Quis enim convertitur ad Deum, nisi ab iniquitate?
quis redimitur, nisi a captivitate? quis autem potest
dicere injustam fuisse captivitatem suam, quando deseruit
imperatorem, et defecit ad desertorem? Imperator
enim Deus, desertor diabolus: praeceptum dedit
imperator, fraudem suggessit desertor <note>(Gen. II,
17, et III, 1)</note>. Ubi aures tuae inter praeceptionem et
deceptionem? Meliorne diabolus quam Deus? melior
qui defecit, quam qui te fecit? Credidisti quod promisit
diabolus, et invenisti quod minatus est Deus.
Jam ergo ex captivitate liberatus, adhuc tamen in spe,
nondum in re, ambulans per fidem, nondum per
speciem, <hi>Deus,</hi> inquit, <hi>docuisti me ex juventute mea.</hi> 
Ex quo conversus sum ad te, innovatus a te qui factus
a te, recreatus qui creatus, reformatus qui formatus:
ex quo conversus sum, didici merita mea nulla praecessisse;
sed gratiam tuam mihi gratis venisse, ut memorarer
justitiae tuae solius.</p>
        </div3>
<div3>
          <head>3.</head>
          <p>
 Quid deinde post juventutem? quoniam <hi>docuisti
me,</hi> inquit, <hi>ex juventute mea;</hi> quid post juventutem?
In ipsa enim prima conversione tua didicisti quod ante
conversionem justus non fuisti, sed praecessit iniquitas,
ut expulsa iniquitate succederet charitas; et renovatus
 in novum hominem spe duntaxat, nondum
re, didicisti quod nihil tui boni praecesserat, et gratia
Dei conversus es ad Deum. Jam forte ex quo conversus
es, habebis aliquid tuum, et de viribus tuis praesumere
debes? Quemadmodum solent homines dicere:
Jam dimitte; opus erat ut viam ostenderes, sufficit,
ambulabo viam. Et ille qui tibi viam ostendit:
Ne forte vis ut deducam te? Tu autem si superbis:
Absit, sufficit, ambulabo viam. Dimitteris, et per infirmitatem
iterum aberrabis. Bonum erat tibi ut deduceret
te, qui prius in via collocavit te. Caeterum nisi et ipse
ducat, rursus errabis: dic illi ergo, <hi>Deduc me, Domine,
in via tua, et ambulabo in veritate tua <note>(Psal. LXXXV, 11)</note>
          </hi>.
<pb n="0893"/>
Quod autem viam ingressus es, juventus est, ipsa renovatio,
et initium fidei. Antea enim ambulabas per
vias tuas vagabundus; errans per silvosa, per aspera,
laceratus omnibus membris: patriam quaerebas, hoc
est stabilitatem quamdam spiritus tui, ubi diceres,
Bene est; et securus diceres, quietus ab omni molestia,
ab omni tentatione, ab omni postremo captivitate;
et non inveniebas. Quid dicam? Venit ad te
qui tibi ostenderet viam? Venit ad te ipsa via, et
constitutus es in ea nullis tuis meritis praecedentibus,
quoniam utique errabas. Quid, ex quo ingressus es,
jam regis te? jam ille qui viam docuit te, dimittit te?
Non, inquit: <hi>Docuisti me ex juventute mea; et usque
nunc annuntiabo mirabilia tua.</hi> Mirabile est enim quod
adhuc facis, ut regas me, qui in via posuisti me; et
haec sunt mirabilia tua. Quae sunt, putas, mirabilia
Dei? Quid mirabilius inter Dei mirabilia, quam mortuos
suscitare? Numquidnam ego mortuus sum, inquis?
Si mortuus non esses, non diceretur tibi: <hi>Surge qui dormis, et exsurge a mortuis; et illuminabit
te Christus 
 <note>(Ephes. V, 14)</note>
          </hi>. Mortui sunt omnes infideles,
omnes iniqui; corpore vivunt, sed corde
exstincti sunt. Qui autem suscitat mortuum secundum
corpus, reddit eum luci huic videndae, et huic
aeri ducendo: non autem suscitator ejus ipse illi
lux et aer est; incipit videre, quemadmodum videbat
antea. Anima non sic exsuscitatur. Anima enim exsuscitatur
a Deo; quanquam et corpus exsuscitetur a
Deo: sed Deus quando exsuscitat corpus, mundo reddit;
quando exsuscitat animam, sibi redit. Si recedat
aer mundi istius, moritur corpus; si recedat
Deus, moritur anima. Cum ergo animam suscitat
Deus, nisi adsit qui suscitavit, suscitata non vivit.
Non enim suscitat, et dimittit ut vivat sibi: sicut Lazarus
quando resuscitatus est quatriduanus mortuus,
suscitatus est corpore per Domini corporalem praesentiam.
Accessit enim corporaliter ad sepulcrum;
clamavit, <hi>Lazare, veni foras:</hi> et surrexit Lazarus,
processit de sepulcro ligatus; deinde solutus discessit <note>(Joan. XI, 41-44)</note>.
Resuscitatus est Domino praesente,
sed vixit et Domino absente. Quanquam eum
Dominus corporaliter resuscitasset, quantum ad visibilia
pertinet: caeterum praesentia majestatis suae illum
suscitavit; qua praesentia nusquam recedit. Interim
tamen ad praesentiam visibilem Dominus suscitavit
Lazarum; discessit de ipsa civitate Dominus,
vel de illo loco: numquid Lazarus non vixit? Non
sic anima suscitatur: suscitat illam Deus; moritur
si discesserit Deus. Dicam enim audacter, fratres,
sed tamen verum. Duae vitae sunt, una corporis, altera
animae: sicut vita corporis anima, sic vita animae
Deus; quomodo si anima deserat, moritur corpus;
sic anima moritur, si deserat Deus. Ipsa est ergo
gratia ejus, ut suscitet, et sit nobiscum. Quod ergo
nos suscitat a morte nostra praeterita, et innovat
quodammodo vitam nostram, dicimus ei: <hi>Deus, docuisti
me ex juventute mea.</hi> Quia vero non recedit ab
eis quos suscitat, ne cum recesserit moriantur, dicimus
ei: <hi>Et usque nunc annuntiabo mirabilia tua;</hi> quia
<pb n="0894"/>
cum mecum es vivo, et animae meae vita tu es,
quae morietur si dimittatur sibi. Ergo dum adest
vita mea, hoc est Deus meus, <hi>usque nunc:</hi> quid
postea?</p>
        </div3>
<div3>
          <head>4.</head>
          <p>
 <hi>[vers. 18.] Et usque in senectam et senium.</hi> Duo
ista nomina senectutis sunt, et discernuntur a Graecis.
Gravitas enim post juventutem aliud nomen habet
apud Graecos, et post ipsam gravitatem veniens ultima
aetas aliud nomen habet: nam <foreign xml:lang="greek">πρεσβύτης</foreign> dicitur
gravis, et <foreign xml:lang="greek">γέρων</foreign> senex. Quia vero in latina lingua duorum
istorum nominum distinctio deficit, de senectute
ambo sunt posita, senecta et senium: scitis autem
esse duas aetates. <hi>Docuisti me</hi> gratiam tuam <hi>a juventute
mea; et usque nunc,</hi> post juventutem meam, <hi>annuntiabo
mirabilia tua,</hi> quia mecum es ut non moriar,
qui venisti ut surgam; <hi>et usque in senectam et senium,</hi> 
id est usque ad ultimum meum, nisi mecum fueris,
non erit aliquid meriti mei: gratia tua semper perseveret
mecum. Hoc diceret etiam unus homo, tu,
ille, ego: quia vero vox ista unius cujusdam magni
hominis est, hoc est ipsius unitatis; vox est enim
Ecclesiae; quaeramus juventutem Ecclesiae. Quando
venit Christus, crucifixus est, mortuus est, surrexit,
vocavit gentes; coeperunt converti, facti sunt martyres
fortes in Christo, fusus est sanguis fidelis, surrexit
seges Ecclesiae: haec juventus. Progredientibus
autem temporibus confiteatur Ecclesia; dicat: <hi>Usque
nunc annuntiabo mirabilia tua.</hi> Non tantum in juventute,
quando Paulus, quando Petrus, quando primi
Apostoli nuntiaverunt; procedente etiam aetate, ego
ipse, id est unitas tua, membra tua, corpus tuum, <hi>annuntiabo mirabilia tua.</hi> 
 Quid postea? <hi>Et usque ad
senectam et senium</hi> annuntiabo mirabilia tua: usque
in finem saeculi erit hic Ecclesia. Si enim non hic futura
est usque in finem saeculi; quibus Dominus dixit, <hi>Ecce ego vobiscum sum omnibus diebus, usque in
consummationem saeculi 
 <note>(Matth. XXVIII, 20)</note>
          </hi>? Quare
ista oportebat ut dicerentur in Scripturis? Quia futuri
erant inimici christianae fidei qui dicerent: Ad
parvum tempus sunt Christiani, postea peribunt, et
redibunt idola, rediet quod erat antea. Quamdiu
erunt Christiani? <hi>Usque ad senectam et senium;</hi> id
est usque in finem saeculi. Tu cum exspectas, miser
infidelis, ut transeant Christiani, transis tu sine Christianis:
et Christiani usque in finem saeculi permanebunt;
et tu per infidelitatem tuam, cum finieris brevem
vitam tuam, qua fronte exies ad judicem quem
cum viveres blasphemasti? Ergo <hi>a juventute mea, et
usque nunc, et usque ad senectam et senium, Domine,
ne derelinquas me.</hi> Non, quomodo dicunt inimici mei,
usque ad tempus erit. <hi>Ne derelinquas me, donec
annuntiem brachium tuum generationi omni superventurae.</hi> 
Et brachium Domini cui revelatum est <note>(Isai.
LIII, 1)</note>? Brachium Domini, Christus. Noli ergo derelinquere
me; non gaudeant qui dicunt: Usque ad
certum tempus erunt Christiani. Sint qui annuntient
brachium tuum. Cui? <hi>Generationi omni superventurae.</hi> 
Si ergo omni generationi superventurae; usque ad
<pb n="0895"/>
finem saeculi: finito enim saeculo, jam nulla superveniet
generatio.</p>
        </div3>
<div3>
          <head>5.</head>
          <p>
 <hi>[vers. 19.] Potentiam tuam, et justitiam tuam:</hi> 
hoc est, annuntiem generationi omni superventurae
brachium tuum. Et quid praestitit brachium tuum?
Liberationem nostram gratuitam. Hoc ergo annuntiem,
ipsam gratiam omni generationi superventurae;
dicam omni homini nascituro: Nihil es per te, Deum
invoca; tua peccata sunt, merita Dei sunt; supplicium
tibi debetur, et cum praemium venerit, sua
dona coronabit, non merita tua, Dicam omni generationi
superventurae: De captivitate venisti; ad Adam
pertinebas. Dicam hoc omni generationi superventurae,
nullas vires meas, nullam justitiam meam;
sed <hi>potentiam tuam et justitiam tuam, Deus, usque in
altissima quae fecisti magnalia. Potentiam tuam et justitiam
tuam,</hi> usquequo? usque ad carnem et sanguinem?
Imo, <hi>usque ad altissima quae fecisti magnalia.</hi> 
In altis coeli sunt; in altis Angeli sunt, Sedes, Dominationes,
Principatus, Potestates: tibi debent quod
sunt, tibi debent quod vivunt, tibi debent quod juste
vivunt, tibi debent quod beate vivunt, <hi>Potentiam
tuam et justitiam tuam,</hi> usquequo? <hi>Usque in altissima
quae fecisti magnalia.</hi> Ne putes hominem solum pertinere
ad gratiam Dei. Quid erat Angelus antequam
fieret? quid est Angelus, si deserat qui creavit? Ergo, <hi>potentiam tuam et justitiam tuam, usque in altissima
quae fecisti magnalia.</hi> </p>
        </div3>
<div3>
          <head>6.</head>
          <p>
 Et homo se extollit! et ut pertineat ad primam
captivitatem, audit serpentem suggerentem: <hi>Gustate,
et eritis sicut dii <note>(Gen. III, 5)</note>
          </hi>! Homines sicut dii! <hi>Deus, quis similis tibi?</hi> 
 Non in abysso, non in inferno,
non in terra, non in coelo; omnia enim tu fecisti.
Quid contendit opus cum artifice? <hi>Deus, quis similis
tibi?</hi> Ego autem, ait Adam miser, et in Adam omnis
homo, cum volo esse perverse similis tibi, ecce
quid factus sum, ut de captivitate ad te clamem: cui
bene erat sub rege bono, captivus factus sum sub
meo seductore; et clamo ad te, quia cecidi abs te.
Et unde abs te cecidi? Cum quaero esse perverse
similis tibi. Quid enim? Deus nonne ad suam similitudinem
nos vocat? Nonne ipse est qui dicit: <hi>Diligite
inimicos vestros; orate pro eis qui vos persequuntur;
benefacite eis qui vos oderunt?</hi> Haec dicens, ad similitudinem
Dei nos hortatur. Denique quid adjungit? <hi>Ut sitis,</hi> 
 inquit, <hi>filii Patris vestri qui in coelis est.</hi> Quid
enim ipse facit? Hoc facit certe: <hi>Qui solem suum
oriri facit super bonos et malos, et pluit super justos et
injustos <note>(Matth. V, 44, 45)</note>
          </hi>. Qui ergo bene vult inimico
suo, Deo similis est: nec ista superbia, sed
obedientia est. Quare? Quia ad imaginem Dei facti
sumus: <hi>Faciamus,</hi> inquit, <hi>hominem ad imaginem et
similitudinem nostram <note>(Gen. I, 26)</note>
          </hi>. Non ergo aliquid
alienum est, si imaginem Dei tenemus in nobis: utinam
eam per superbiam non amittamus! Sed quid
est, per superbiam velle esse similem Deo? quid
putamus, ut exclamaret captivus: <hi>Domine, quis similis
tibi?</hi> quae est ista perversa similitudo? Audite,
<pb n="0896"/>
et intelligite, si potestis: credimus autem quia ipse
qui nos posuit haec vobis dicere, dabit vobis etiam
posse et intelligere. Deus nullo indiget bono, et ipse
est summum bonum, et ab ipso est omne bonum. Ut
ergo boni simus, Deo indigemus: ut bonus sit Deus,
nobis non indiget, nec nobis tantum, sed <hi>usque ad
altissima quae fecit magnalia,</hi> nec ipsis coelestibus, nec
supercoelestibus, nec coelo coeli quod dicitur, indiget
Deus, ut aut melior sit, aut potentior, aut beatior.
Quid enim esset quidquid aliud est, nisi ipse fecisset?
Quo ergo eget abs te qui erat ante te, et tam potens
erat, ut cum tu non esses, faceret te? Numquid quomodo
parentes faciunt filios? Per quamdam concupiscentiam
carnalem generant, potius quam creant;
istis enim generantibus, Deus creat. Nam si tu ita
creas, dic quid tua mulier paritura est. Quid dicam,
Tu dic? ipsa dicat, quae quod portat ignorat. Generant
tamen homines filios, et ad solatium suum, et
ad subsidium senectutis. Numquid ideo creavit haec
omnia Deus, a quibus senex adjuvaretur? Novit ergo
Deus quod creat, et quale sit per ejus bonitatem, et
quale futurum sit per propriam voluntatem; novit
Deus et ordinavit omnia. Ut autem homo sit aliquid,
convertit se ad illum a quo creatus est. Recedendo
enim frigescit; accedendo fervescit: recedendo tenebrescit;
accedendo clarescit. A quo enim habet ut
sit, apud illum habet ut ei bene sit. Denique filius
minor, qui voluit in sua potestate habere substantiam
suam, quae illi apud patrem optime servabatur, factus
suae potestatis, profectus est in regionem longinquam,
haesit principi malo, porcos pavit; fame correctus
est qui saturitate superbus abscesserat <note>(Luc. XV,
12-16)</note>. Ergo quisquis ita vult esse similis Deo, ut
ad illum stet, fortitudinemque suam, sicut scriptum
est, ad illum custodiat <note>(Psal. LVIII, 10)</note>, non ab illo
recedat: ei cohaerendo signetur tanquam ex annulo
cera, illi affixus habeat imaginem ejus, faciens quod
dictum est, <hi>Mihi adhaerere Deo bonum est <note>(Psal. LXXII,
28)</note>
          </hi>; vere custodit similitudinem et imaginem ad
quam factus est. Porro autem si perverse voluerit
imitari Deum, ut quomodo Deus non habet a quo
formetur, non habet a quo regatur, sic ipse velit sua
potestate uti, ut quomodo Deus, nullo formante, nullo
regente vivat; quid restat, fratres, nisi ut recedens
ab ejus calore torpescat, recedens a veritate vanescat,
recedens ab eo quod summe atque incommutabiliter
 est, in deterius mutatus deficiat.</p>
        </div3>
<div3>
          <head>7.</head>
          <p>
 Hoc diabolus fecit: imitari Deum voluit, sed
perverse; non esse sub illius potestate, sed habere
contra illum potestatem. Homo autem positus sub
praecepto, audivit a Domino Deo, <hi>Noli tangere.</hi> Quid?
Hanc arborem <note>(Gen. II, 17)</note>. Quid est enim illa arbor?
Si bona est, quare non tango? si mala est, quid facit
in paradiso? Prorsus ideo est in paradiso, quia bona
est; sed nolo tangas. Quare non tango? Quia obedientem
te volo, non contradicentem. Servi ad hoc,
serve; sed noli male, serve. Serve, audi prius Domini
<pb n="0897"/>
jussum, et tunc jubentis disce consilium. Bona
est arbor: nolo tangas. Quare? Quia Dominus sum,
et servus es. Haec tota causa est. Si parva est, dedignaris
esse servus? Quid autem tibi expedit, nisi
esse sub Domino? Quomodo eris sub Domino, nisi
fueris sub praecepto? Porro si expedit tibi esse sub
Domino, et sub praecepto, quid tibi jussurus erat
Deus? Aliquid enim quaerit abs te? Offer mihi sacrificium,
dicturus est tibi? Nonne ipse fecit omnia, in
quibus et te fecit? Obsequere mihi, dicturus est tibi;
sive ad lectum, cum requiesco; sive ad mensam, cum
me reficio; sive ad balneas, cum lavo? Quia ergo
nullo abs te indiget Deus, nihil tibi debuit jubere?
Si autem debuit aliquid jubere, ut te, quod tibi expedit,
sentires esse sub Domino, ab aliqua re prohibendus
eras; non propter illius arboris malitiam, sed
propter tuam obedientiam. Non potuit Deus perfectius
demonstrare quantum sit bonum obedientiae,
nisi cum prohibuit ab ea re quae non erat mala. Sola
ibi obedientia tenet palmam; sola ibi inobedientia
invenit poenam. Bonum est; nolo tangas. Non enim
non tangendo moriturus es. Numquid qui hinc prohibuit,
alia subtraxit? Nonne est paradisus fructuosis
plenus arboribus? Quid tibi deest? Hoc nolo tangas;
hinc nolo gustes. Bonum est, sed obedientia melior
est. Proinde cum tetigeris, numquid arbor illa malum
erit, ut moriaris? Sed inobedientia te subjecit
morti, quia prohibita tetigisti. Ideo arbor illa appellata
est scientiae dignoscendi boni et mali <note>(Gen. II, 17)</note>, non
quia inde talia quasi poma pendebant; sed quidquid
esset arbor illa, cujuslibet pomi, cujuslibet fructus
esset, ideo sic vocata est, quia homo qui nollet bonum
a malo discernere per praeceptum, discreturus
erat per experimentum; ut tangendo vetitum, inveniret
supplicium. Quare autem tetigit, fratres mei?
Quid illi deerat? Dicatur mihi quid illi deerat in
paradiso constituto, in media opulentia, mediisque
deliciis; cui magnae deliciae erant ipsa visio Dei,
cujus faciem quasi inimici timuit post peccatum?
Quid illi deerat, ut tangeret, nisi quia sua potestate
uti voluit, praeceptum rumpere delectavit; ut nullo
sibi dominante fieret sicut Deus, quia Deo nullus
utique dominatur? Male vagus, male praesumens,
futurus mortuus, recedendo a via justitiae! ecce
solvit praeceptum, excussit a cervice jugum disciplinae,
hab nas regiminis exaltan e animositate disrupit;
ubi est nunc? Certe captivus clamat: <hi>Domine,
quis similis tibi?</hi> Volui esse perverse similis tibi, et
factus sum similis pecori. Sub tua dominatione, sub
tuo praecepto vere similis eram: sed homo in honore
positus non intellexit; comparatus est jumentis insensatis,
et similis factus est illis <note>(Psal. XLVIII, 13)</note>.
Jam de similitudine jumentorum clama sero, et dic: <hi>Deus, quis similis tibi?</hi> </p>
        </div3>
<div3>
          <head>8.</head>
          <p>
 <hi>[vers. 20, 21.] Quantas ostendisti mihi tribulationes
multas et malas!</hi> Merito, superbe serve: voluisti
<pb n="0898"/>
enim perverse esse similis Domino tuo, qui
factus eras ad imaginem Domini tui. Bene tibi velles
ut esset recedenti ab illo bono? Prorsus dicit tibi
Deus: Si recedis a me, et bene est tibi, ego non sum
bonum tuum. Proinde si ille bonus, et summe bonus,
et de se sibi bonus, et nullo alieno bono bonus, et
ipse nostrum summum bonum; recedendo inde, quid
eris, nisi malus? Item, si ipse est beatitudo nostra,
quid erit recedenti, nisi miseria? Redi ergo post
miseriam, et dic: <hi>Domine, quis similis tibi? Quantas
ostendisti mihi tribulationes multas et malas!</hi> </p>
        </div3>
<div3>
          <head>9.</head>
          <p>
 Sed disciplina fuit; admonitio, non desertio.
Denique gratias agens quid dicit? <hi>Et conversus vivificasti
me, et de abyssis terrae iterum reduxisti me.</hi> 
Quando enim antea? quid est hoc, <hi>iterum?</hi> Cecidisti
ab altitudine, o homo, mancipium inobediens, superbe
adversus Dominum, cecidisti! Factum est in te, <hi>Omnis qui se exaltat, humiliabitur:</hi> 
 fiat in te, <hi>Omnis qui se humiliat, exaltabitur 
 <note>(Luc. XIV, 11)</note>
          </hi>.
Redi de profundo. Redeo, inquit; redeo, agnosco: <hi>Deus, quis similis tibi? Quantas ostendisti mihi tribulationes multas et malas! Et conversus vivificasti me,
et de abyssis terrae iterum reduxisti me.</hi> 
 Intelligimus,
audio. Reduxisti enim de abyssis terrae; reduxisti a
profunditate et submersione peccati. Sed quare, <hi>iterum?</hi> 
Quando jam factum erat? Sequamur, ne forte
posteriora psalmi ipsius exponant nobis, quod hic
nondum intelligimus, quid dixerit <hi>iterum.</hi> Ergo audiamus: <hi>Quantas ostendisti mihi tribulationes multas
et malas! et conversus vivificasti me, et de abyssis
terrae iterum reduxisti me.</hi> 
 Quid deinde? <hi>Multiplicasti
justitiam tuam; et conversus consolatus es me, et de
abyssis terrae iterum reduxisti me.</hi> Ecce alterum <hi>iterum.</hi> 
Si hoc <hi>iterum</hi> solvere laboramus semel positum, quis
poterit solvere geminatum? Jam ipsum <hi>iterum</hi> geminatio
est, et rursum positum est <hi>iterum.</hi> Adsit ille a
quo gratia: adsit et brachium quod annuntiamus omni
generationi superventurae: adsit ipse, et tanquam
clave crucis suae clausum sacramentum aperiat. Neque
enim frustra, illo crucifixo, velum templi medium
scissum est <note>(Matth. XXVII, 51)</note>, nisi quia per
ipsius passionem omnium mysteriorum secreta patuerunt.
Adsit ergo ipse transeuntibus ad eum; auferatur
velamen <note>(II Cor. III, 16)</note>: dicat nobis Dominus
noster et Salvator Jesus Christus, quare talis vox
Prophetae praemissa est: <hi>Ostendisti mihi tribulationes
multas et malas; et conversus vivificasti me, et de abyssis
terrae iterum reduxisti me.</hi> En hoc primum positum
est <hi>iterum:</hi> videamus quid hoc sit, et inveniemus
quare alterum <hi>iterum.</hi> </p>
        </div3>
<div3>
          <head>10.</head>
          <p>
 Quid est Christus? <hi>In principio erat Verbum,
et Verbum erat apud Deum, et Deus erat Verbum:
hoc erat in principio apud Deum. Omnia per ipsum
facta sunt, et sine ipso factum est nihil.</hi> Grande hoc!
magnum hoc! Tu quid, captive? ubi jaces? In carne,
sub morte. Quis ergo ille? quis tu? et quid ille postea?
Propter quem? Quis ille, nisi quod dictum est, <hi>Verbum?</hi> 
 Quod Verbum? ne forte sonat et transit?
<pb n="0899"/>
Verbum Deus apud Deum; Verbum per quod facta
sunt omnia. Quid propter te? <hi>Et Verbum caro factum
est, et habitavit in nobis <note>(Joan. I, 1, 2, 3, 14)</note>
          </hi>. <hi>Qui Filio proprio non pepercit, sed pro nobis omnibus
tradidit illum; quomodo non et cum illo omnia nobis
donavit 
 <note>(Rom. VIII, 32)</note>
          </hi>? Ecce quid, quis, propter
quem. Filius Dei <hi>caro</hi> propter peccatorem, propter
iniquum, propter desertorem, propter superbum,
propter perversum Dei sui imitatorem! Factus ille
quod tu, filius hominis, ut nos efficeremur filii Dei!
Caro factus: unde caro? Ex Maria virgine <note>(Luc. II,
7)</note>. Unde Maria virgo? Ex Adam. Ergo ex illo primo
captivo; et caro in Christo de massa captivitatis.
Utquid hoc? Ad exemplum. Suscepit a te in quo
moreretur pro te; suscepit a te quod offerret pro te,
quo exemplo doceret te. Quid doceret te? Quia resurrecturus
es. Unde enim crederes, nisi exemplum
carnis praecederet assumptae de massa mortis tuae?
Ergo in illo primo resurreximus; quia et Christus
cum resurrexit, nos resurreximus. Non enim Verbum
mortuum est, et resurrexit; sed in Verbo caro
mortua est, et resurrexit. Ibi mortuus est Christus,
ubi es tu moriturus; et ibi resurrexit Christus, ubi
es tu resurrecturus. Exemplo suo docuit quid non
timeres, quid sperares. Timebas mortem; mortuus
est: desperabas resurrectionem; resurrexit. Sed dicis
mihi: Ille resurrexit; numquid ego? Sed resurrexit
in eo quod pro te accepit ex te. Ergo natura tua
in illo praecessit te; et quod sumptum est ex te,
ascendit ante te: ibi ergo et tu ascendisti. Ascendit
ergo ille prior, et in illo nos; quia caro illa de genere
humano. Ergo et illo resurgente, reducti sumus
ex abyssis terrae. Cum itaque resurrexit Christus, <hi>de abyssis terrae reduxisti me.</hi> 
 Cum vero credimus in
Christum, <hi>de abyssis terrae iterum reduxisti me.</hi> Ecce
unum <hi>iterum.</hi> Audi impleri ab Apostolo: <hi>Si ergo
resurrexistis cum Christo, quae sursum sunt quaerite, ubi
Christus est in dextera Dei sedens; quae sursum sunt sapite,
non quae super terram <note>(Coloss. III, 1, 2)</note>
          </hi>. Praecessit
ergo ille; jam resurreximus et nos, sed adhuc
in spe. Audi hoc idem apostolum Paulum dicentem: <hi>Et ipsi in nobismetipsis ingemiscimus adoptionem, exspectantes
redemptionem corporis nostri.</hi> 
 Adhuc ingemiscis,
adhuc exspectas. Quid ergo est quod tibi
praestitit Christus? Audi quod sequitur: <hi>Spe enim
salvi facti sumus; spes autem quae videtur non est spes.
Quod enim videt quis, quid sperat? Si autem quod non
videmus speramus, per patientiam exspectamus <note>(Rom.
VIII, 23-25)</note>
          </hi>. Reducti ergo sumus <hi>iterum</hi> ab abyssis
spe. Quare <hi>iterum?</hi> Quia jam Christus praecesserat.
Sed quia resurgemus in re: modo enim spe vivimus,
modo secundum fidem ambulamus: reducti sumus
ab abyssis terrae, credendo in eum qui ante nos resurrexit
ab abyssis terrae; resuscitata est anima nostra
ab iniquitate infidelitatis, et facta est in nobis
quasi prima resurrectio per fidem. Sed si sola erit,
ubi est quod Apostolus ait:  « Adoptionem exspectantes
<pb n="0900"/>
redemptionem corporis nostri? »  ubi est quod
illo loco dixit:  « Corpus mortuum est propter peccatum;
spiritus vita est propter justitiam. Si autem
qui suscitavit Christum a mortuis habitat in vobis,
qui suscitavit Jesum Christum a mortuis vivificabit
et mortalia corpora vestra, per inhabitantem Spiritum
ejus in vobis »  <note>(Rom. VIII, 10, 11)</note>? Ergo jam resurreximus
mente, fide, spe, charitate; sed restat
ut resurgamus corpore. Audisti unum <hi>iterum;</hi> audisti
alterum <hi>iterum:</hi> unum <hi>iterum,</hi> propter Christum praecedentem;
et alterum, sed adhuc spe, quod restat
in re. <hi>Multiplicasti justitiam tuam:</hi> jam in credentibus,
jam in illis qui primo resurrexerunt in spe. <hi>Multiplicasti justitiam tuam.</hi> 
 Ad ipsam justitiam pertinet
et flagellum; <hi>quia tempus est ut judicium incipiat
a domo Dei <note>(I Petr. IV, 17)</note>
          </hi>, ait Petrus; id est a sanctis
ejus. Flagellat autem omnem filium quem recipit <note>(Prov. III, 12, et Hebr. XII, 6)</note>.
 <hi>Multiplicasti justitiam
tuam:</hi> quia jam nec filiis pepercisti; sed quibus
haereditatem aeternam servabas, disciplina non deseruisti. <hi>Multiplicasti justitiam tuam; et conversus consolatus
es me:</hi> 
 et propter corpus in fine resurrecturum, <hi>et de abyssis terrae iterum reduxisti me.</hi> </p>
        </div3>
<div3>
          <head>11.</head>
          <p>
 <hi>[vers. 22.] Etenim ego confitebor tibi in vasis
psalmi veritatem tuam.</hi> Vasa psalmi, psalterium. Sed
quid est psalterium? Organum ligneum cum chordis.
Quid significat? Interest aliquid inter ipsum et citharam:
interesse dicunt qui norunt, eo quod concavum
illud lignum cui chordae supertenduntur ut resonent,
in superiore parte habet psalterium, cithara
in inferiore. Et quia spiritus desuper, caro de terra,
significari videtur per psalterium spiritus, per citharam
caro. Et quia duas dixerat reductiones nostras
ab abyssis terrae; unam secundum spiritum in spe,
alteram secundum corpus in re; audi eas duas: <hi>Etenim
ego confitebor tibi in vasis psalmi veritatem tuam.</hi> 
Hoc secundum spiritum: quid de corpore? <hi>Psallam
tibi in cithara, sanctus Israel.</hi> </p>
        </div3>
<div3>
          <head>12.</head>
          <p>
 <hi>[vers. 23, 24.]</hi> Iterum hoc audi, propter
ipsum <hi>iterum</hi> et <hi>iterum. Exsultabunt labia mea, cum
psallam tibi.</hi> Quia labia solent dici et interioris hominis
et exterioris, incertum est quomodo posita sint
labia: sequitur ergo, <hi>Et anima mea quam redemisti.</hi> 
Ergo de labiis interioribus salvati in spe, reducti ab
abyssis terrae in fide et charitate, <hi>exspectantes</hi> tamen
adhuc <hi>redemptionem corporis nostri,</hi> quid dicimus?
Jam dixit: <hi>Et anima mea quam redemisti.</hi> Sed ne
solam animam redemptam putares, in qua nunc audisti
unum <hi>iterum, Adhuc autem,</hi> inquit: quid adhuc? <hi>Adhuc autem et lingua mea:</hi> 
 ergo jam lingua corporis <hi>Tota die meditabitur justitiam tuam:</hi> 
 id est in aeterni
tate sine fine. Sed quando hoc? Jam in fine saeculi
resurrectione corporis, et immutatione in angelicum
statum. Unde hoc probatur quia de fine dicitur, <hi>Adhuc autem et lingua mea tota die meditabitur justitiam
tuam? Cum confusi fuerint, et erubuerint qui quaerum
<pb n="0901"/>
mala mihi.</hi> 
 Quando confundentur, quando erubescent,
nisi in fine saeculi? Duobus enim modis confundentur;
aut cum credent in Christum, aut cum
venerit Christus. Nam quamdiu hic est Ecclesia;
quamdiu gemit triticum inter paleas, quamdiu gemunt
spicae inter zizania <note>(Matth. III, 12, et XIII,
30)</note>, quamdiu gemunt vasa misericordiae inter vasa
irae facta in contumeliam <note>(II Tim. II, 20)</note>, quamdiu
gemit lilium inter spinas, non deerunt inimici qui
dicant, <hi>Quando morietur, et peribit nomen ejus <note>(Psal.
XL, 6)</note>
          </hi>; id est, Ecce veniet tempus ut finiantur, et
non sint Christiani: sicut coeperunt ex aliquo tempore,
ita usque ad certum tempus erunt. Sed cum
ista dicunt; et sine fine moriuntur, et permanet
Ecclesia, praedicans brachium Domini omni generationi
superventurae. Veniet et ipse ultimus in claritate
sua; resurgent omnes mortui, quisque cum
causa sua: separabuntur boni ad dexteram, mali
autem ad sinistram <note>(Matth. XXV, 33)</note>; et confundentur
qui insultabant, erubescent qui garriebant: et
sic lingua mea post resurrectionem meditabitur justitiam
tuam, tota die laudem tuam, <hi>sum confusi fuerint,
et erubuerint qui quaerunt mihi mala.</hi> 
</p>
        </div3>
      </div1>

<div1>
        <head>IN PSALMUM LXXI ENARRATIO.</head>
<div3>
          <head>1.</head>
          <p>
 <hi>[vers. 1.] In Salomonem</hi> quidem psalmi hujus titulus
praenotatur; sed haec in eo dicuntur, quae non
possint illi Salomoni regi Israel secundum carnem,
juxta ea quae de illo sancta Scriptura loquitur, convenire:
Domino autem Christo aptissime possunt.
Unde intelligitur etiam ipsum vocabulum Salomonis
ad figuratam significationem adhibitum, ut in eo Christus
accipiatur. Salomon quippe interpretatur Pacificus;
ac per hoc, tale vocabulum illi verissime atque
optime congruit, per quem mediatorem ex inimicis,
accepta remissione peccatorum, reconciliamur Deo.
Etenim <hi>cum inimici essemus, reconciliati sumus Deo
per mortem Filii ejus <note>(Rom. V, 10)</note>
          </hi>. Idem ipse est ille
pacificus, <hi>qui fecit utraque unum, et medium parietem
maceriae solvens, inimicitias in carne sua; legem mandatorum
decretis evacuans, ut duos conderet in se in unum
novum hominem, faciens pacem: et veniens evangelizavit
pacem iis qui longe, et pacem iis qui prope <note>(Ephes.
II, 14-17)</note>
          </hi>. Ipse in Evangelio dicit: <hi>Pacem relinquo
vobis, pacem meam do vobis <note>(Joan. XIV, 27)</note>
          </hi>. Et multis
aliis testimoniis Dominus Christus pacificus esse monstratur:
non secundum pacem quam novit et quaerit
hic mundus; sed illam pacem de qua dicitur apud
prophetam, <hi>Dabo eis solatium verum, pacem super pacem <note>(Isai. LVII, 19, sec. LXX)</note>
          </hi>;
cum scilicet paci reconciliationis
additur pax immortalitatis. Nam post
omnia reddita quae promisit Deus, novissimam pacem
nos exspectare debere, qua cum Deo vivamus in aeternum,
idem propheta ostendit, ubi ait: <hi>Domine, Deus
<pb n="0902"/>
noster, pacem da nobis; omnia enim dedisti nobis <note>(Isai.
XXVI, 12, sec. LXX)</note>
          </hi>. Pax erit plane illa perfecta,
quando <hi>novissima inimica destruetur mors.</hi> Et in quo
erit hoc, nisi in pacifico illo reconciliatore nostro? <hi>Sicut</hi> 
 enim <hi>in Adam omnes moriuntur; sic et in Christo
omnes vivificabuntur <note>(I Cor. XV, 26, 22)</note>
          </hi>. Quoniam
ergo invenimus verum Salomonem, hoc est verum
pacificum; quid deinde psalmus ipse de illo doceat
attendamus.</p>
        </div3>
<div3>
          <head>2.</head>
          <p>
 <hi>[vers. 2.] Deus, judicium tuum regi da, et justitiam
tuam filio regis.</hi> Dominus ipse in Evangelio dicit, <hi>Pater
non judicat quemquam; sed omne judicium dedit
Filio <note>(Joan. V, 22)</note>
          </hi>: hoc est ergo, <hi>Deus, judicium tuum
regi da.</hi> Qui rex etiam filius est regis, quia et Deus
Pater utique rex est. Ita scriptum est, quod rex fecit
nuptias filio suo <note>(Matth. XXII, 2)</note>. More autem Scripturae
idem repetitur. Nam quod dixit, <hi>judicium tuum;</hi> 
hoc aliter dixit: <hi>justitiam tuam:</hi> et quod dixit, <hi>regi;</hi> 
hoc aliter dixit, <hi>filio regis;</hi> sicut est illud. <hi>Qui habitat
in coelis, irridebit eos, et Dominus subsannabit eos <note>(Psal.
II, 4)</note>
          </hi>. Quod est, <hi>qui habitat in coelis;</hi> hoc est, <hi>et Dominus:</hi> 
et quod est, <hi>irridebit eos;</hi> hoc est, <hi>subsannabit
eos.</hi> Et, <hi>Coeli enarrant gloriam Dei, et opera manuum
ejus annuntiat firmamentum <note>(Psal. XVIII, 2)</note>
          </hi>. <hi>Coeli</hi> repetiti
sunt nomine firmamenti: et quod dictum est, <hi>gloriam Dei;</hi> 
 repetitum est, <hi>opera manuum ejus:</hi> et
quod dictum est, <hi>enarrant;</hi> repetitum est, <hi>annuntiat.</hi> 
Istae autem repetitiones multum eloquia divina commendant;
sive eadem verba, sive aliis verbis eadem
sententia repetatur: et maxime reperiuntur in Psalmis;
et in eo genere sermonis quo animi est movendus
affectus.</p>
        </div3>
<div3>
          <head>3.</head>
          <p>
 Deinde sequitur: <hi>Judicare populum tuum in justitia,
et pauperes tuos in judicio.</hi> Rex Pater regi Filio
ad quam rem dedit judicium suum et justitiam suam
satis ostenditur, cum dicit, <hi>Judicare populum tuum in
justitia,</hi> id est, ad judicandum populum tuum. Talis
locutio est apud Salomonem: <hi>Proverbia Salomonis,
filii David, scire sapientiam et disciplinam <note>(Prov. I, 1)</note>
          </hi>;
hoc est, Proverbia Salomonis, ad sciendam sapientiam
et disciplinam. Ita, <hi>judicium tuum da, judicare
populum tuum;</hi> id est, judicium tuum da, ad judicandum
populum tuum. Quod autem ait prius, <hi>populum
tuum;</hi> hoc ait posterius, <hi>pauperes tuos:</hi> et quod ait
prius, <hi>in justitia;</hi> hoc posterius, <hi>in judicio;</hi> more illo
repetitionis. Ubi sane demonstrat populum Dei pauperem
esse debere, id est, non superbum, sed humilem. <hi>Beati</hi> 
 enim <hi>pauperes spiritu, quoniam ipsorum est
regnum coelorum <note>(Matth. V, 3)</note>
          </hi>. Qua paupertate etiam
beatus Job pauper fuit, et antequam magnas illas terrenas
divitias amisisset. Quod ideo commemorandum
putavi, quoniam sunt quidam qui facilius omnia sua
pauperibus distribuunt, quam ipsi pauperes Dei fiant.
Inflati sunt enim jactantia qua putant sibi esse tribuendum,
non gratiae Dei, quod bene vivunt; et ideo
jam nec bene vivunt, quantacumque bona opera facere
videantur. De suo quippe habere se putant, et gloriantur
quasi non acceperint <note>(I Cor. IV, 7)</note>: divites
sui, non pauperes Dei; abundantes sibi, non egentes
<pb n="0903"/>
Deo. Sed ait Apostolus: <hi>Si distribuero omnia mea pauperibus,
et tradidero corpus meum ut ardeam, charitatem
autem non habeam, nihil mihi prodest.</hi> Tanquam si
diceret: Si distribuero omnia mea pauperibus, et
pauper Dei non fuero, nihil mihi prodest. <hi>Charitas</hi> 
enim <hi>non inflatur <note>(I Cor. XIII, 3, 4)</note>
          </hi>; nec est vera Dei
charitas in eo qui ingratus est sancto Spiritui ejus,
per quem diffunditur in cordibus nostris charitas ejus <note>(Rom. V, 5)</note>.
Et ideo tales non pertinent ad populum
Dei, quia non sunt pauperes Dei. Pauperes quippe
Dei dicunt: <hi>Nos autem non spiritum hujus mundi accepimus,
sed Spiritum qui ex Deo est, ut sciamus quae a
Deo donata sunt nobis <note>(I Cor. II, 12)</note>
          </hi>. Nam cum et in
isto psalmo, propter suscepti hominis sacramentum
quo Verbum caro factum est <note>(Joan. I, 14)</note>, dicatur
Deo Patri regi, <hi>Justitiam tuam da filio regis;</hi> nolunt
isti sibi dari justitiam, sed a semetipsis eam habere
confidunt. Ignorantes enim Dei justitiam, et suam volentes
constituere, justitiae Dei non sunt subjecti <note>(Rom. X, 3)</note>.
Non sunt itaque, ut dixi, pauperes Dei,
sed divites sui; quia non sunt humiles, sed superbi.
Veniet vero ille judicare populum Dei in justitia, et
pauperes Dei in judicio: et eo judicio discernet a divitibus
eorum pauperes suos; sed quos paupertate
sua fecit divites suos. Clamat ei quippe populus pauper: <hi>Judica me, Deus, et discerne causam meam de
gente non sancta 
 <note>(Psal. XLII, 1)</note>
          </hi>.</p>
        </div3>
<div3>
          <head>4.</head>
          <p>
 Quod autem mutato verborum ordine, cum prius
dixisset, <hi>Deus, judicium tuum regi da, et justitiam tuam
filio regis,</hi> prius ponens judicium, deinde justitiam;
prius justitiam posuit, deinde judicium, dicens, <hi>Judicare
populum tuum in justitia, et pauperes tuos in judicio;</hi> 
magis ostendit judicium se appellasse justitiam,
nihil interesse demonstrans quo ordine ponatur, cum
idem significet. Solet enim dici judicium pravum
quod injustum est; justitiam vero iniquam vel injustam
dicere non solemus. Si enim prava, et injusta
erit; nec justitia jam dicenda est. Proinde ponendo
judicium, atque justitiae nomine repetendo; vel ponendo
justitiam, et eam judicii nomine repetendo,
satis edocet proprie se appellare judicium quod pro
justitia poni solet, id est, quod in male judicando intelligi
non potest. Ubi enim Dominus dicit, <hi>Nolite judicare
personaliter, sed rectum judicium judicate <note>(Joan.
VII, 24)</note>
          </hi>, ostendit esse posse pravum judicium, cum
dicit, <hi>Rectum judicium judicate:</hi> denique illud vetat;
hoc praecipit. Cum vero sine ulla adjectione dicit judicium,
continuo justum vult intelligi; sicut est quod
ait <hi>Relinquitis graviora Legis, misericordiam, et judicium <note>(Matth. XXIII, 23)</note>
          </hi>.
Et illud quod Jeremias dicit: <hi>Faciens divitias suas non cum judicio 
 <note>(Jerem. XVII, 11)</note>
          </hi>.
Non ait, Faciens divitias suas pravo injustove judicio,
vel non cum judicio recto aut justo; sed, <hi>non cum
judicio:</hi> judicium non appellans, nisi quod rectum ac
justum est.</p>
        </div3>
<div3>
          <head>5.</head>
          <p>
 <hi>[vers. 3.] Suscipiant montes pacem populo, et colles
justitiam.</hi> Montes majores sunt, colles minores.
Nimirum ergo hi sunt quos alius habet psalmus: <hi>Pusillos
<pb n="0904"/>
cum magnis.</hi> Isti quippe <hi>montes exsultaverunt sicut
arietes,</hi> et isti <hi>colles sicut agni ovium, in exitu Israel ex
Aegypto <note>(Psal. CXIII, 13, 4, 1)</note>
          </hi>, id est in populi Dei liberatione
ab hujus saeculi servitute. Excellenti ergo
sanctitate eminentes in Ecclesia, montes sunt; qui
idonei sunt et alios docere <note>(II Tim. II, 2)</note>, sic loquendo
ut fideliter instruantur, sic vivendo ut salubriter imitentur:
colles autem sunt illorum excellentiam sua
obedientia subsequentes. Quare ergo <hi>montes pacem,
et colles justitiam?</hi> An forte nihil interesset, etiamsi
ita diceretur: Suscipiant montes justitiam populo, et
colles pacem? Utrisque enim justitia, et utrisque pax
necessaria est: et fieri potest ut alio nomine pax ap
pellata sit ipsa justitia; haec est enim vera pax, non
qualem injusti inter se faciunt. An potius cum distinctione
non contemnenda intelligendum est quod ait, <hi>Montes pacem, et colles justitiam?</hi> 
 Excellentes quippe
in Ecclesia, paci debent vigilanti intentione consulere;
ne propter suos honores superbe agendo schismata
faciant, unitatis compage disrupta. Colles autem
ita eos imitando et obediendo subsequantur, ut
eis Christum anteponant; ne malorum montium,
quoniam videntur excellere, vana auctoritate seducti,
se a Christi unitate disrumpant. Ideo dictum est: <hi>Suscipiant
montes pacem populo.</hi> Dicant quidem: <hi>Imitatores
mei estote, sicut et ego Christi <note>(I Cor. XI, 1)</note>
          </hi>. Sed
rursus dicant: <hi>Licet si nos, aut angelus de coelo vobis
annuntiaverit praeterquam quod accepistis. anathema sit <note>(Gal. I, 8)</note>
          </hi>.
Dicant etiam: <hi>Numquid Paulus pro vobis
crucifixus est, aut in nomine Pauli baptizati estis <note>(I Cor.
I, 13)</note>
          </hi>? Ita <hi>suscipiant pacem populo</hi> Dei, id est, pauperibus
Dei; non illis, sed cum illis regnare cupientes.
Illi quoque non dicant, <hi>Ego sum Pauli, ego sum
Apollo, ego vero Cephae;</hi> sed omnes dicant: <hi>Ego sum
Christi <note>(Ibid., 12)</note>
          </hi>. Haec est justitia: non anteponere
servos Domino, nec aequare; ita levare oculos in montes
unde veniat auxilium sibi, ut tamen auxilium
suum non sperent a montibus, sed a Domino qui fecit
coelum et terram <note>(Psal. CXX, 1, 2)</note>.</p>
        </div3>
<div3>
          <head>6.</head>
          <p>
 Potest et sic convenientissime intelligi, <hi>Suscipiant
montes pacem populo,</hi> ut pacem intelligamus in
reconciliatione qua Deo reconciliamur: montes quippe
eam suscipiunt populo ejus. Hoc Apostolus ita testatur: <hi>Vetera transierunt; ecce facta sunt nova: omnia
autem ex Deo, qui reconciliavit nos sibi per Christum,
et dedit nobis ministerium reconciliationis.</hi> 
 Ecce quomodo
suscipiunt montes pacem populo ejus. <hi>Deus
enim erat in Christo, mundum reconcilians sibi; non
reputans illis delicta eorum, et ponens in nobis verbum
reconciliationis.</hi> In quibus, nisi in montibus qui suscipiunt
pacem populo ejus? Quocirca legati pacis subsequenter
adjungunt, et dicunt: <hi>Pro Christo ergo legatione
fungimur, tanquam Deo exhortante per nos;
obsecramus pro Christo reconciliari Deo <note>(II Cor. V, 17-20)</note>
          </hi>.
Hanc pacem suscipiunt montes populo ejus, id
est, praedicationem legationemque pacis ejus: colles
autem justitiam; hoc est obedientiam, quod est in
hominibus et in omni rationali creatura omnis justitiae
origo atque perfectio; ita ut duorum hominum,
<pb n="0905"/>
id est, Adam qui fuit caput mortis nostrae, et Christi
qui est caput salutis nostrae, haec commendetur magna
distinctio: quia <hi>sicut per inobedientiam unius hominis,
peccatores constituti sunt multi; ita et per obedientiam
unius hominis, justi constituentur multi <note>(Rom.
V, 19)</note>
          </hi>. <hi>Suscipiant</hi> ergo <hi>montes pacem populo, et colles
justitiam;</hi> ut hoc modo utrisque concordantibus, fiat
quod scriptum est, <hi>Justitia et pax osculatae sunt se <note>(Psal. LXXXIV, 11)</note>
          </hi>.
Quod vero alii codices habent, <hi>Suscipiant montes pacem populo, et colles:</hi> 
 utrosque
praedicatores evangelicae pacis intelligendos puto;
sive praecedentes, sive subsequentes. In his autem
codicibus illud sequitur: <hi>In justitia judicabit pauperes
populi.</hi> Sed illi magis codices approbantur, qui habent
quod supra exposuimus, <hi>Suscipiant montes pacem populo,
et colles justitiam.</hi> Aliqui autem habent, <hi>populo
tuo;</hi> aliqui non habent <hi>tuo,</hi> sed tantummodo <hi>populo.</hi> </p>
        </div3>
<div3>
          <head>7.</head>
          <p>
 <hi>[vers. 4.] Judicabit pauperes populi, et salvos faciet
filios pauperum.</hi> Pauperes et filii pauperum iidem
ipsi mihi videntur; sicut eadem civitas est Sion et
filia Sion. Si autem distinctius intelligendum est; <hi>pauperes</hi> 
accipimus, <hi>montes; filios</hi> autem <hi>pauperum, colles:</hi> 
velut Prophetas atque Apostolos, <hi>pauperes;</hi> filios
autem eorum, id est, qui sub eorum auctoritate proficiunt, <hi>filios pauperum.</hi> 
 Quod vero supra dictum est, <hi>Judicabit,</hi> 
 et postea, <hi>salvos faciet,</hi> quaedam velut expositio
est quomodo judicabit. Ad hoc enim judicabit,
ut salvos faciat, id est, a perdendis damnandisque
discernat, quibus donat salutem paratam revelari in
tempore novissimo <note>(I Petr. I, 5)</note>. A talibus quippe illi
dieitur, <hi>Ne comperdas cum impiis animam meam <note>(Psal.
XXV, 9)</note>
          </hi>; et, <hi>Judica me, Deus, et discerne causam meam
de gente non sancta <note>(Psal. XLII, 1)</note>
          </hi>. Considerandum
etiam quod non ait, Judicabit pauperem populum;
sed, <hi>pauperes populi.</hi> Supra enim ubi dixit, <hi>Judicare
populum tuum in justitia, et pauperes tuos in judicio,</hi> 
eumdem dixit populum Dei quos pauperes ejus; id
est, tantummodo bonos et ad dexteram partem pertinentes.
Quia vero in hoc saeculo simul dextri sinistrique
pascuntur, qui velut agni et haedi in fine separandi
sunt <note>(Matth. XXV, 32)</note>; totum sicut commixtus
est, nomine populi nuncupavit. Et quia judicium
etiam hic in bono ponit, id est, ad salvos faciendos;
ideo ait, <hi>Judicabit pauperes populi:</hi> id est, eos ad salutem
discernet, qui sunt in populo pauperes. Jam
qui sint pauperes supra exposuimus: hos et egenos
intelligamus. <hi>Et humiliabit calumniatorem.</hi> Nullus
melius quam diabolus hic calumniator agnoscitur.
Calumnia ejus est: <hi>Numquid gratis colit Job Deum <note>(Job. I, 9)</note>
          </hi>?
Humiliat autem illum Dominus Jesus,
gratia sua suos adjuvans, ut gratis Deum colant, id
est, delectentur in Domino <note>(Psal. XXXVI, 4)</note>. Humiliavit
etiam sic: quia cum in eo diabolus, id est,
princeps hujus mundi nihil invenisset <note>(Joan. XIV,
30)</note>, occidit per calumnias Judaeorum; quibus est usus
calumniator tanquam vasis suis, operans in filiis diffidentiae <note>(Ephes. II, 2)</note>.
Humiliatus est enim, quia ille
<pb n="0906"/>
quem occiderant resurrexit, et regnum abstulit mortis;
cujus ille potestatem ita gerebat, ut ex uno homine
quem deceperat, omnes per mortem traheret ad
condemnationem. Sed humiliatus est: quoniam si ob
unius delictum mors regnavit per unum, multo magis
qui abundantiam gratiae et justitiae accipiunt, in vita
regnabunt per unum Jesum Christum <note>(Rom. V, 17)</note>,
qui humiliavit calumniatorem, falsa crimina, iniquos
judices, falsos testes, ut eum perderent immittentem.</p>
        </div3>
<div3>
          <head>8.</head>
          <p>
 <hi>[vers. 5.] Et permanebit soli,</hi> vel <hi>permanebit cum
sole.</hi> Sic enim melius interpretandum quidam nostri
putaverunt, quod in graeco est <foreign xml:lang="greek">συμπαραμενεῖ</foreign>. Quod si
latine uno verbo dici posset, compermanebit dicendum
esset: ideo quia latine verbum non potest dici;
ut saltem sententia exprimeretur, dictum est, <hi>permanebit
cum sole.</hi> Nihil est enim aliud compermanebit
soli, quam <hi>permanebit cum sole.</hi> Quid autem magnum
est permanere cum sole ei per quem facta sunt
omnia, et sine quo factum est nihil <note>(Joan. I, 3)</note>; nisi
quia haec prophetia propter eos praemissa est, qui putant
religionem nominis christiani usque ad certum
tempus in hoc saeculo victuram, et postea non futuram? <hi>Permanebit</hi> 
 ergo <hi>cum sole,</hi> quamdiu sol oritur et
occidit: hoc est, quamdiu tempora ista volvuntur,
non deerit Ecclesia Dei, id est, Christi corpus in terris.
Quod vero adjungit, <hi>Et ante lunam, generationes
generationum:</hi> potuit dicere, Et ante solem, id est, et
cum sole, et ante solem; quod intelligeretur, Et cum
temporibus, et ante tempora. Quod ergo tempus antecedit,
aeternum est: et hoc vere habendum est
aeternum, quod nullo tempore variatur, sicut in principio
erat Verbum. Sed per lunam significare maluit
incrementa defectusque mortalium. Denique cum
dixisset, <hi>ante lunam;</hi> volens quodammodo exponere
pro qua re lunam posuerit, <hi>generationes,</hi> inquit, <hi>generationum:</hi> 
tanquam diceret, <hi>Ante lunam,</hi> id est ante <hi>generationes generationum,</hi> 
 quae transeunt decessione
et successione mortalium, tanquam decrementis incrementisque
lunaribus. Ac per hoc quid melius intelligitur
permanere <hi>ante lunam,</hi> nisi omnia mortalia
immortalitate praecedere? Quod etiam sic non inconvenienter
accipi potest, ut quod jam humiliato calumniatore
sedet ad dexteram Patris, hoc sit permanere <hi>cum sole.</hi> 
 Splendor enim aeternae gloriae intelligitur
Filius <note>(Hebr. I, 3)</note>; tanquam sol sit Pater, et
splendor ejus Filius ejus; sed sicut ista dici possunt
de invisibili substantia Creatoris: non sicut de ista
visibili creatura, in qua sunt corpora coelestia, quorum
illustrius eminet sol, de quo haec similitudo adhibita
est; sicut adhibetur etiam de terrestribus,
petra, leo, agnus, homo habens duos filios, et caetera.
Ergo humiliato calumniatore permanet <hi>cum sole;</hi> 
quia victo diabolo per resurrectionem, sedet ad dexteram
Patris <note>(Marc. XVI, 19)</note>, ubi jam non moritur, et
mors ei ultra non dominabitur <note>(Rom. VI, 9)</note>. Et hoc <hi>ante lunam,</hi> 
 tanquam primogenitus a mortuis praecedens
Ecclesiam, mortalium decessione ac successione
transeuntem. Ipsae sunt <hi>generationes generationum.</hi> 
Aut forte quia generationes sunt, quibus generamur
<pb n="0907"/>
mortaliter; <hi>generationes</hi> autem <hi>generationum,</hi> quibus
regeneramur immortaliter. Et haec est Ecclesia quam
ille antecessit, ut permaneret <hi>ante lunam,</hi> primogenitus
ex mortuis. Sane quod est in graeco <foreign xml:lang="greek">γενεας γενεῶν</foreign>,
nonnulli interpretati sunt, non <hi>generationes,</hi> sed <hi>generationis
generationum:</hi> quia <foreign xml:lang="greek">γενεας</foreign> ambiguus est casus
in graeco, et utrum genitivus singularis sit <foreign xml:lang="greek">τῆς γενεᾶς</foreign>,
id est, hujus generationis, an accusativus pluralis <foreign xml:lang="greek">τὰς γενεάς</foreign>,
id est, has generationes, non evidenter apparet;
nisi quia merito sensus ille praelatus est, ut
tanquam exponendo quid dixerit <hi>lunam,</hi> secutus adjungeret, <hi>generationes generationum.</hi> </p>
        </div3>
<div3>
          <head>9.</head>
          <p>
 <hi>[vers. 6.] Et descendet sicut pluvia in vellus, et
sicut guttae stillantes super terrum.</hi> Recoluit et admonuit
illud quod factum est per judicem Gedeon, de
Christo id habere finem. Petiit quippe ille signum a
Domino, ut in area positum solum vellus complueretur,
et sicca esset area; et rursum solum vellus siccum
esset, et complueretur area; et ita factum est <note>(Judic. VI, 36-40)</note>.
Quod significavit, tanquam in area
in toto orbe terrarum, siccum vellus fuisse priorem
populum Israel. Idem ipse ergo Christus descendit
sicut pluvia in vellus, cum adhuc area sicca esset;
unde etiam dixit: <hi>Non sum missus nisi ad oves quae
perierunt domus Israel <note>(Matth. XV, 24)</note>
          </hi>. Ibi matrem de
qua formam servi acciperet, in qua hominibus appareret,
elegit; ibi discipulos quibus hoc idem praecepit,
dicens: <hi>In viam Gentium ne abieritis, et in civitates
Samaritanorum ne introieritis: ite primum ad oves quae
perierunt domus Israel <note>(Id. X, 5, 6)</note>
          </hi>. Cum dicit, <hi>Ite
primum</hi> ad illas, ostendit et postea, cum jam esset
area compluenda, ituros eos etiam ad alias oves quae
non essent ex veteri populo Israel, de quibus dicit: <hi>Habeo alias oves quae non sunt ex hoc ovili; oportet me
et ipsas adducere, ut sit unus grex et unus pastor 
 <note>(Joan.
X, 16)</note>
          </hi>. Hinc et Apostolus: <hi>Dico enim,</hi> inquit, <hi>Christum
ministrum fuisse circumcisionis propter veritatem Dei,
ad confirmandas promissiones patrum.</hi> Sic pluvia descendit
super vellus, sicca adhuc area. Sed quoniam
sequitur, <hi>Gentes autem super misericordia glorificare
Deum <note>(Rom. XV, 8, 9)</note>
          </hi>; ut accedente tempore compleretur
quod per Prophetam dicit, <hi>Populus quem non
cognovi servivit mihi: in obauditu auris obedivit mihi <note>(Psal. XVII, 45)</note>
          </hi>:
videmus jam gratia Christi siccam
remansi se gentem Judaeorum, totumque orbem terrarum
in omnibus gentibus christianae gratiae plenis
nubibus complui. Alio quippe verbo eamdem pluviam
significavit, dicens, <hi>Guttae stillantes;</hi> non jam super
vellus, sed <hi>super terram.</hi> Quid est enim aliud pluvia
quam guttae stillantes? Ideo autem illam gentem velleris
nomine significari puto, vel quia exspolianda
fuerat auctoritate doctrinae, sicut ovis exspoliatur
vellere; vel quia in abdito eamdem pluviam detinebat,
quam nolebat praeputio praedicari, id est, incircumcisis
gentibus revelari.</p>
        </div3>
<div3>
          <head>10.</head>
          <p>
 <hi>[vers. 7.] Orietur in diebus ejus justitia et abundantia
pacis, donec tollatur luna.</hi> Id quod dictum est, <hi>tollatur,</hi> 
 alii interpretati sunt, <hi>auferatur:</hi> alii vero, <hi>extollatur;</hi> 
 unum verbum graecum sicut unicuique visum
<pb n="0908"/>
est, transferentes, quod ibi positum est, <foreign xml:lang="greek">ἀνταναιρεθῆ</foreign>.
Sed qui dixerunt, <hi>tollatur,</hi> et qui dixerunt, <hi>auferatur,</hi> 
non usque adeo dissonant. <hi>Tollatur</hi> enim magis
habet consuetudo ita dici, ut auferatur et non sit,
quam ita ut altius elevetur; <hi>auferatur</hi> vero prorsus
aliter intelligi non potest, nisi ut perdatur, hoc est,
ut non sit: <hi>extollatur</hi> autem nihil nisi ut altius elevetur.
Quod quidem cum in malo ponitur, superbiam
solet significare; sicuti est: <hi>In tua sapientia noli extolli <note>(Eccli. XXXII, 6)</note>
          </hi>.
In bono autem ad honorem pertinet
ampliorem, velut cum aliquid elevatur; sicuti
est: <hi>In noctibus extollite manus vestras in sancta, et
benedicite Dominum <note>(Psal. CXXXIII, 2)</note>
          </hi>. Hic ergo si <hi>auferatur</hi> 
dictum intellexerimus, quid erit <hi>donec auferatur
luna,</hi> nisi efficiatur ut non sit? Fortassis enim hoc
intelligi voluit, ne ulterius sit mortalitas, quando <hi>novissima
inimica destruetur mors <note>(I Cor. XV, 26)</note>
          </hi>: ut
pacis abundantia usque ad hoc perducatur, ne quid
resistat felicitati beatorum ex infirmitate mortalitatis;
quod erit in illo saeculo, cujus tenemus fidelem
promissionem Dei per Jesum Christum Dominum nostrum,
de quo dicitur, <hi>Orietur in diebus ejus justitia et
abundantia pacis:</hi> donec morte omnino devicta atque
destructa, omnis mortalitas absumatur. Sin vero vocabulo
lunae, non mortalitas carnis per quam nunc
transit Ecclesia, sed ipsa omnino Ecclesia significata
est, quae permaneat in aeternum, ab hac mortalitate
liberata; ita dictum accipiendum est, <hi>Orietur in diebus
ejus justitia et abundantia pacis, donec extollatur luna,</hi> 
tanquam diceretur: Orietur in diebus ejus justitia,
quae contradictionem ac rebellationem carnis vincat,
et fiet pax in tantum crescens et abundans, donec
luna extollatur, id est, elevetur Ecclesia, per gloriam
resurrectionis cum illo regnatura, qui eam in hac
gloria primogenitus a mortuis antecessit, ut sederet
ad dexteram Patris <note>(Marc. XVI, 19)</note>; ita <hi>cum sole</hi> 
permanens <hi>ante lunam,</hi> quo postea extolleretur et <hi>luna.</hi> </p>
        </div3>
<div3>
          <head>11.</head>
          <p>
 <hi>[vers. 8.] Et dominabitur a mari usque ad mare,
et a flumine usque ad terminos orbis terrae.</hi> De quo utique
dixerat: <hi>Orietur in diebus ejus justitia et abundantia
pacis, donec extollatur luna.</hi> Si Ecclesia hic recte
significatur vocabulo lunae, consequenter ostendit
quam late eamdem Ecclesiam fuerat diffusurus, cum
adjecit: <hi>Et dominabitur a mari usque ad mare.</hi> Mari
quippe magno cingitur terra, qui vocatur Oceanus;
de quo influit quiddam exiguum in medio terrarum,
et facit ista maria nota nobis, quae navigiis frequentantur.
Proinde, <hi>a mari usque ad mare,</hi> a quolibet fine
terrae, usque ad quemlibet finem dominaturum dixit,
cujus nomen et potestas toto orbe fuerant praedicanda,
multumque valitura. Quod ne aliter posset intelligi, <hi>a
mari usque ad mare;</hi> continuo subjecit, <hi>et a flumine
usque ad terminos orbis terrae.</hi> Quod ergo ait, <hi>usque ad terminos orbis terrae;</hi> 
 hoc ante dixerat, <hi>a
mari usque ad mare.</hi> Quod vero nunc ait, <hi>a flumine;</hi> 
evidenter expressit inde voluisse Christum potestatem
<pb n="0909"/>
suam jam commendare, unde et discipulos coepit
eligere; a flumine scilicet Jordane, ubi super baptizatum
Dominum cum descenderet Spiritus sanctus,
sonuit vox de coelo: <hi>Hic est Filius meus dilectus <note>(Matth. III, 17)</note>
          </hi>.
Hinc ergo doctrina ejus incipiens et
magisterii coelestis auctoritas, dilatatur usque ad terminos
orbis terrae, cum praedicatur Evangelium regni
in universo orbe, in testimonium omnibus gentibus;
et tunc veniet finis.</p>
        </div3>
<div3>
          <head>12.</head>
          <p>
 <hi>[vers. 9.] Coram illo decident Aethiopes, et inimici
ejus terram lingent.</hi> Per Aethiopes, a parte totum,
omnes gentes significavit; eam eligens gentem, quam
potissimum nominaret, quae in finibus terrae est. <hi>Coram
illo procident,</hi> dictum est, adorabunt eum. Et
quia schismata futura erant per diversa terrarum
loca, quae inviderent Ecclesiae catholicae toto terrarum
orbe diffusae; eadem porro schismata per hominum
nomina se fuerant divisura, et, homines amando
quibus auctoribus scissa sunt, gloriae Christi, quae per
omnes terras est, inimicatura: ideo cum dixisset, <hi>Coram illo decident Aethiopes;</hi> 
 adjunxit, <hi>et inimici ejus
terram lingent;</hi> id est, homines amabunt, ut invideant
gloriae Christi, cui dictum est, <hi>Exaltare super coelos,
Deus, et super omnem terram gloria tua <note>(Psal. CVII, 6)</note>
          </hi>.
Homo quippe audire meruit: <hi>Terra es, et in terram
ibis <note>(Gen. III, 19)</note>
          </hi>. Hanc terram lingendo, id est, talium
auctoritate vaniloqua delectati, eos amando, et
in suavissimos habendo, contradicunt divinis eloquiis,
quibus catholica Ecclesia praenuntiata est, non in aliqua
parte terrarum futura, sicut quaelibet schismata;
sed in universo mundo fructificando atque crescendo,
usque ad ipsos Aethiopes, extremos videlicet et teterrimos
hominum, perventura.</p>
        </div3>
<div3>
          <head>13.</head>
          <p>
 <hi>[vers. 10, 11.] Reges Tharsis et insulae munera
offerent; reges Arabum et Saba dona adducent. Et adorabunt
eum omnes reges terrae; omnes gentes servient ei.</hi> 
Hoc jam non expositorem, sed contemplatorem desiderat;
imo non solum laetantium fidelium, sed etiam
infidelium gementium infertur aspectibus: nisi fortasse
quaerendum est quid dictum sit, <hi>dona adducent.</hi> 
Ea quippe adduci solent, quae ambulare possunt.
Numquidnam ergo de immolandis victimis dici potuit?
Absit ut talis oriatur in diebus ejus justitia. Sed ista
dona quae adducenda praedicta sunt, homines mihi
videntur significare, quos in societatem Ecclesiae
Christi regum adducit auctoritas; quamvis reges
etiam persequentes dona adduxerint, non scientes
quid facerent sanctos martyres immolando.</p>
        </div3>
<div3>
          <head>14.</head>
          <p>
 <hi>[vers. 12.]</hi> Cum vero exponeret causas cur ei
tantus honor deferretur a regibus, eique serviretur
ab omnibus gentibus: <hi>Quia liberavit,</hi> inquit, <hi>egenum a
potente, et pauperem cui non erat adjutor.</hi> Iste egenus
et pauper, populus est credentium in eum. In hoc populo
sunt etiam reges adorantes eum. Non enim egeni
esse dedignantur et pauperes, id est humiliter peccata
confitentes, et egentes gloria et gratia Dei, ut
eos rex ille, filius Regis, liberet a potente. Idem
<pb n="0910"/>
quippe est potens, ille qui superius calumniator est
dictus: quem potentem ad homines sibi subdendos
et in captivitate retinendos non virtus ejus fecit, sed
humana peccata. Idem ipse et fortis est dictus; ideo
et hic potens. Sed qui humiliavit calumniatorem, et
intravit in domum fortis, ut eo alligato vasa ejus diriperet <note>(Matth. XII, 29)</note>,
hic <hi>liberavit egenum a potente,
et pauperem cui non erat adjutor.</hi> Non enim hoc efficere
potuit vel cujusquam virtus, vel quisquam homo
justus, vel aliquis Angelus. Cum ergo nullus esset
adjutor, ipse adveniens salvos fecit eos.</p>
        </div3>
<div3>
          <head>15.</head>
          <p>
 <hi>[vers. 13.]</hi> Occurrebat autem, Si propter peccata
homo tenebatur a diabolo, numquidnam Christo
qui eruit egenum a potente, peccata placuerunt? Absit:
sed, <hi>Parcet</hi> ipse <hi>inopi et pauperi;</hi> id est, peccata
dimittet humili, et non de suis meritis confidenti, aut
de sua virtute salutem speranti, sed indigenti gratia
Salvatoris sui. Cum autem addidit, <hi>Et animas pauperum
salvas faciet,</hi> utrumque adjutorium gratiae commendavit;
et quod est in remissionem peccatorum,
cum ait, <hi>Parcet pauperi et inopi;</hi> et quod est in participatione
justitiae, cum addidit, <hi>Et animas pauperum
salvas faciet.</hi> Nemo enim sibi est idoneus ad salutem,
quae salus est perfecta justitia, nisi Dei adjuvet gratia;
quia plenitudo Legis non est nisi charitas, quae
non a nobis existit in nobis, sed diffunditur in cordibus
nostris per Spiritum sanctum qui datus est nobis <note>(Rom. V. 5)</note>.</p>
        </div3>
<div3>
          <head>16.</head>
          <p>
 <hi>[vers. 14.] Ex usuris et iniquitate redimet animas
eorum.</hi> Quae sunt istae usurae, nisi peccata, quae etiam
debita nominantur <note>(Matth. VI, 12)</note>? Usuras autem
appellatas puto, quia plus mali invenitur in suppliciis,
quam commissum est in peccatis. Nam, verbi
gratia, cum homicida corpus tantum hominis perimat,
animae autem nocere nihil possit; ipsius et
anima et corpus perditur in gehenna. Propter hujusmodi
contemptores praesentis praecepti, et irrisores
futuri supplicii dictum est: <hi>Ego veniens, cum usuris
exigerem <note>(Id. XXV, 27)</note>
          </hi>. Ab his usuris redimuntur
animae pauperum, sanguine illo qui fusus est in remissionem
peccatorum. Redimet ergo ab usuris, remittendo
peccata, quae debebant ampliora supplicia:
redimet autem ab iniquitate, adjuvando per gratiam
etiam ad faciendam justitiam. Eadem itaque duo repetita
sunt quae supra dicta erant. Quod enim supra
est, <hi>Parcet inopi et pauperi,</hi> hoc intelligitur, <hi>Ex usuris:</hi> 
quod vero ibi dicit, <hi>Et animas pauperum salvas
faciet;</hi> hoc dictum videtur, <hi>Ex iniquitate:</hi> ut <hi>redimet</hi> 
ad utrumque subandiatur. Nam parcendo redimet ab
usuris; salvos autem faciendo redimet ab iniquitate.
Ita, cum <hi>parcet pauperi et inopi, et animas pauperum
salvas faciet;</hi> sic <hi>ex usuris et iniquitate redimet
animas eorum. Et honorabile nomen ejus coram
ipsis.</hi> Dant enim honorem nomini ejus pro tantis beneficiis,
qui respondent dignum et justum esse gratias
agere Domino Deo suo. Vel quod habent codices aliqui, <hi>Et honorabile nomen eorum coram ipso:</hi> 
 quia
etsi videntur huic saeculo contemptibiles Christiani,
<pb n="0911"/>
nomen eorum coram ipso est honorabile, qui eis illud
dedit, jam non memor nominum illorum per labia
sua <note>(Psal. XV, 4)</note>, quibus antea vocabantur, cum essent
Gentilium superstitionibus obligati, vel suorum
malorum meritorum signati vocabulis, antequam essent
christiani: quod nomen honorabile est coram
ipso, etsi contemptibile videtur inimicis.</p>
        </div3>
<div3>
          <head>17.</head>
          <p>
 <hi>[vers. 15.] Et vivet, et dabitur ei de auro Arabiae.</hi> 
Non diceretur, <hi>Et vivet,</hi> (de quo enim non posset
dici hoc quantulocumque spatio temporis vivente
in hac terra?) nisi illa vita commendaretur, in qua <hi>jam non moritur,</hi> 
 et <hi>mors ei ultra non dominabitur <note>(Rom. VI, 9)</note>
          </hi>.
Atque ideo <hi>et vivet</hi> qui contemptus est
moriens: quoniam sicut alius propheta dicit, <hi>Tolletur
de terra vita ejus <note>(Isai. LIII, 8. Vid. Act. VIII, 33)</note>
          </hi>. Sed
quid est, <hi>et dabitur ei de auro Arabiae?</hi> Nam quod
inde aurum etiam ille Salomon accepit, in hoc psalmo
figurate transjectum est in alium verum Salomonem,
id est verum pacificum: non enim ille dominatus est <hi>a flumine usque ad terminos orbis terrae.</hi> 
 Sic ergo prophetatum
est, etiam sapientes hujus mundi in Christo
fuisse credituros. Per Arabiam autem Gentes intelligimus:
per aurum sapientiam, quae ita excellit inter
omnes doctrinas, ut aurum inter metalla; unde scriptum
est, <hi>Accipite prudentiam sicut argentum, et sapientiam
sicut aurum probatum <note>(Prov. VIII, 10, 11)</note>
          </hi>. <hi>Et orabunt de ipso semper.</hi> 
 Quod habet graecus, <foreign xml:lang="greek">περὶ
αὐτοῦ</foreign>, aliqui interpretati sunt, <hi>de ipso;</hi> aliqui, <hi>pro
ipso,</hi> 
vel <hi>pro eo.</hi> Quid est autem, <hi>de ipso,</hi> nisi forte
quod oramus dicentes: <hi>Adveniat regnum tuum <note>(Matth.
VI, 10)</note>
          </hi>? Christi namque adventus praesentabit fidelibus
regnum Dei. <hi>Pro eo</hi> vero quomodo intelligatur,
angustum est; nisi quia cum oratur pro Ecclesia,
pro ipso oratur, quia corpus est ejus. De Christo
quippe et Ecclesia praemissum est sacramentum magnum: <hi>Erunt duo in carne una 
 <note>(Ephes. V, 32, 31)</note>
          </hi>.
Jam vero quod sequitur, <hi>Tota die,</hi> id est toto tempore, <hi>benedicent ei,</hi> 
 satis apertum est.</p>
        </div3>
<div3>
          <head>18.</head>
          <p>
 <hi>[vers. 16.] Et erit firmamentum in terra, in summis
montium. Omnes enim promissiones Dei in illo
Etiam <note>(II Cor. I, 20)</note>
          </hi>, id est, in illo firmatae sunt;
quia in illo impletum est quidquid pro salute nostra
prophetatum est. Nam summa montium, Scripturarum
divinarum auctores, id est, per quos ministratae
sunt, intelligere convenit; in quibus utique ipse est
firmamentum, quoniam ad illum omnia quae divinitus
scripta sunt, referuntur. Hoc autem in terra esse voluit,
quia propter eos qui in terra sunt, illa conscripta
sunt: unde et ipse in terram venit, ut ea cuncta
firmaret, id est, in se monstraret impleri. « Oportebat
enim, »  inquit,  « impleri omnia quae scripta sunt
in Lege et Prophetis et Psalmis de me »  <note>(Luc. XXIV,
44)</note>; id est,  « in summis montium. »  Sic enim venit
 « in novissimis temporibus manifestus mons Domini,
<pb n="0912"/>
paratus in cacumine montium »  <note>(Isai. II, 2)</note>; quod
hic ait,  « in summis montium. Superextolletur super
Libanum fructus ejus. »  Libanum solemus accipere
veluti hujus saeculi dignitatem; quoniam mons est
Libanus excelsas arbores habens, et nomen ipsum
interpretatur Candidatio. Quid enim mirum, si super
hujus saeculi praeclarum omne fastigium fructus superextollitur
Christi, cujus fructus dilectores omnia
saecularia culmina contempserunt? Si autem in bono
accipimus Libanum, propter cedros <hi>Libani quas plantavit <note>(Psal. CIII, 16)</note>
          </hi>;
quis alius fructus intelligendus
est, qui super hunc Libanum extollitur, nisi de quo
Apostolus dicit de charitate sua locuturus: <hi>Adhuc supereminentem
viam vobis demonstro <note>(I Cor. XII, 31)</note>
          </hi>?
Haec enim et in primo proponitur munerum divinorum,
ubi ait. <hi>Fructus autem spiritus est charitas;</hi> atque
inde caetera utique consequentia contexuntur <hi>
            <note>(Gal. V,
22.)</note> Et florebunt de civitate sicut fenum terrae.</hi> Quoniam
ambigue posita est civitas, nec adjunctum est ejus,
aut Dei; non enim dictum est, de civitate ejus, vel de
civitate Dei, sed tantum <hi>de civitate;</hi> in bono intelligitur,
ut de civitate Dei, hoc est, de Ecclesia floreant
sicut fenum; sed fenum fructiferum, sicuti est frumenti:
nam et hoc fenum appellatur in sancta Scriptura;
sicut in Genesi jussum est producere terram
omne lignum et omne fenum <note>(Gen. I, 11)</note>, nec adjunctum
est, omne frumentum; quod procul dubio non
praeteriretur nisi feni nomine etiam hoc intelligeretur;
et in multis aliis Scripturarum locis hoc invenitur.
Si autem sic accipiendum est, <hi>Et florebunt sicut
fenum terrae,</hi> quemadmodum dictum est, <hi>Omnis caro
fenum, et claritas hominis sicut flos feni;</hi> profecto et
civitas illa intelligenda est, quae saeculi hujus societatem
significat: non enim frustra primus Cain condidit
civitatem <note>(Id. IV, 17)</note>. Exaltato itaque fructu Christi
super Libanum, id est super arbores diuturnas et
ligna imputribilia, quia ille fructus aeternus est;
omnis claritas hominis secundum temporalem saeculi
celsitudinem feno comparatur, quoniam a credentibus
et vitam aeternam jam sperantibus spernitur felicitas
temporalis, ut impleatur quod scriptum est. <hi>Omnis caro fenum, et omnis claritas carnis ut flos feni:
fenum aruit, flos decidit. Verbum autem Domini manet
in aeternum 
 <note>(Isai. XL, 6-8)</note>
          </hi>. Ibi est fructus ejus exaltatus
super Libanum. Semper enim caro fenum fuit, et
claritas carnis ut flos feni: sed quia non demonstrabatur
quae fuerat eligenda et praeponenda felicitas,
flos feni pro magno habebatur; nec solum minime
contemnebatur, sed etiam maxime appetebatur. Quasi
ergo tunc ita esse coeperit, quando aversum est atque
contemptum quidquid florebat in saeculo, ita
dictum est, <hi>Superextolletur super Libanum fructus ejus,
et florebunt de civitate sicut fenum terrae:</hi> id est, diffamabitur
super omnia quod in aeternum promittitur,
et comparabitur feno terrae quidquid pro magno habetur
in saeculo.</p>
        </div3>
<div3>
          <head>19.</head>
          <p>
 <hi>[vers. 17.] Sit</hi> ergo <hi>nomen ejus benedictum in
saecula: ante solem permanet nomen ejus.</hi> Per solem
<pb n="0913"/>
tempora significata sunt: ergo in aeternum permanet
nomen ejus; aeternum enim antecedit tempora, nec
clauditur tempore. <hi>Et benedicentur in ipso omnes tribus
terrae.</hi> In ipso quippe impletur quod promissum
est Abrahae. « Non »  enim  « dicit, In seminibus, tanquam
in multis; sed tanquam in uno, Et semini tuo,
quod est Christus »  <note>(Gal. III, 16)</note>. Abrahae autem dicitur:
 « In semine tuo benedicentur omnes tribus
terrae »  <note>(Gen. XXII, 18)</note>. « Neque filii carnis, sed filii promissionis
deputantur in semine »  <note>(Rom. IX, 8)</note>. « Omnes
gentes magnificabunt eum. »  Tanquam exponendo
repetitum est quod supra dictum est. Quia enim benedicentur
in eo, magnificabunt eum: non ipsi faciendo
ut magnus sit, qui per seipsum magnus est; sed laudando
et magnum fatendo. Sic enim magnificamus
Deum; sic etiam dicimus: <hi>Sanctificetur nomen tuum <note>(Matth. VI, 9)</note>
          </hi>:
quod semper utique sanctum est.</p>
        </div3>
<div3>
          <head>20.</head>
          <p>
 <hi>[vers. 18.] Benedictus Dominus, Deus Israel,
qui facit mirabilia solus.</hi> Consideratis omnibus supra
dictis eructatur hymnus, et benedicitur Dominus
Deus Israel. Impletur enim quod ad illam sterilem
dictum est, <hi>Et qui eruit te, ipse Dominus, Deus Israel,
universae terrae vocabitur <note>(Isai. LIV, 5)</note>
          </hi>. Ipse <hi>facit mirabilia
solus:</hi> quoniam quicumque faciunt, ipse in eis
operatur, <hi>qui facit mirabilia solus.</hi> </p>
        </div3>
<div3>
          <head>21.</head>
          <p>
 <hi>[vers. 19] Et benedictum nomen gloriae ejus in
aeternum, et in saeculum saeculi.</hi> Quid aliud latini interpretes
dicerent, qui non possent dicere, in aeternum,
et in aeternum aeterni? Quasi enim aliud dictum
sit, <hi>in aeternum,</hi> et aliud <hi>in saeculum,</hi> ita sonat: sed
graecus habet, <foreign xml:lang="greek">εἰς τὸν αἰῶνα, καὶ εἰς τὸν αἰῶνα τοῦ αἰῶνος</foreign>,
quod forte commodius diceretur, in saeculum, et in
saeculum saeculi; ut <hi>in saeculum</hi> intelligeretur, quantum
hoc saeculum durat; <hi>in saeculum</hi> autem <hi>saeculi,</hi> 
quod post hujus finem futurum promittitur. <hi>Et replebitur
gloria ejus omnis terra: fiat, fiat.</hi> Jussisti,
Domine, ita fit; ita fit, donec illud quod coepit <hi>a flumine,</hi> 
perveniat omnino <hi>usque ad terminos orbis terrae.</hi> 
</p>
        </div3>
      </div1>

<div1>
        <head>IN PSALMUM LXXII ENARRATIO. SERMO.</head>
<div3>
          <head>1.</head>
          <p>
 <hi>[vers. 1.]</hi> Audite, audite dilectissima viscera
corporis Christi, quorum spes Dominus Deus vester
est, et non respicitis in vanitates et insanias mendaces <note>(Psal. XXXIX, 5)</note>;
et qui adhuc respicitis, audite
ne respiciatis. Psalmus iste inscriptionem habet, id
est titulum, <hi>Defecerunt hymni David, filii Jesse</hi>: <hi>Psalmus ipsi Asaph.</hi> 
 Tot habemus psalmos in quorum
titulis scriptum est nomen David, nusquam est additum <hi>filii Jesse,</hi> 
 nisi in hoc solo. Quod credendum est
<pb n="0914"/>
non frustra factum, neque inaniter: ubique enim nobis
innuit Deus, et ad intellectum vocat pium studium
charitatis. Quid est, <hi>Defecerunt hymni David, filii
Jesse?</hi> Hymni laudes sunt Dei cum cantico: hymni
cantus sunt continentes laudem Dei. Si sit laus, et
non sit Dei, non est hymnus: si sit laus, et Dei laus,
et non cantetur, non est hymnus. Oportet ergo ut, si
sit hymnus, habeat haec tria: et laudem, et Dei, et
canticum. Quid est ergo, <hi>Defecerunt hymni?</hi> Defecerunt
laudes quae cantantur in Deum. Molestam rem et
quasi luctuosam videtur nuntiare. Qui enim cantat
laudem, non solum laudat, sed etiam hilariter laudat:
qui cantat laudem, non solum cantat, sed et
amat eum quem cantat. In laude confitentis est praedicatio:
in cantico amantis affectio. <hi>Defecerunt</hi> ergo <hi>hymni David,</hi> 
 ait: et addidit, <hi>filii Jesse.</hi> Erat enim
David rex Israel, filius Jesse <note>(I Reg. XVI, 18)</note>, tempore
quodam Veteris Testamenti; quo tempore Novum
Testamentum occultatum ibi erat, tanquam fructus
in radice. Si enim quaeras fructum in radice, non
invenies; nec tamen invenies in ramis fructum, nisi
qui de radice processerit. Illo ergo tempore, populo
primo venienti ex semine Abrahae carnaliter; nam et
populus secundus pertinens ad Novum Testamentum,
ad semen Abrahae pertinet, sed jam spiritualiter: illi
ergo populo primo adhuc carnali, ubi pauci prophetae
intelligebant et quid desideraretur a Deo, et quando
haberet publice praedicari, praenuntiaverunt futura
haec tempora, et adventum Domini nostri Jesu Christi.
Et quemadmodum Christus ipse secundum carnem
nasciturus, in radice erat occultus in semine Patriarcharum,
et quodam tempore revelandus tanquam fructu
apparente, sicut scriptum est, <hi>Floruit virga de
radice Jesse <note>(Isai. XI, 1)</note>
          </hi>: sic etiam ipsum Novum Testamentum,
quod in Christo est prioribus illis temporibus
occultum erat, solis Prophetis cognitum, et
paucissimis piis, non ex manifestatione praesentium,
sed ex revelatione futurorum. Nam quid sibi vult,
fratres, ut unum quiddam commemorem, quod Abraham
mittens servum suum fidelem ad desponsandam
uxorem unico filio suo, facit eum jurare sibi, et in
juramento dicit ei: <hi>Pone manum sub femore meo, et
jura <note>(Gen. XXIV, 2)</note>
          </hi>? Quid erat in femore Abrahae,
ubi ille manum posuit jurans? Quid ibi erat, nisi
quod et tunc ei promissum est: <hi>In semine tuo benedicentur
omnes gentes <note>(Id. XXII, 18)</note>
          </hi>. Femoris nomine
caro significatur. De carne Abrahae, per Isaac et Jacob,
et ne multa commemoremus, per Mariam Dominus
noster Jesus Christus.</p>
        </div3>
<div3>
          <head>2.</head>
          <p>
 Quia vero radix erat in Patriarchis, unde ostendemus?
Paulum interrogemus. Gentes jam credentes
in Christum, et quasi superbire cupientes contra Judaeos
qui crucifixerunt Christum; cum et de ipso populo
venerit alius paries, occurrens in angulo, id est
in ipso Christo, de diverso venienti parieti praeputii,
id est Gentium: cum ergo erigerent se gentes, sic illas
reprimit: <hi>Si enim tu,</hi> inquit, <hi>ex naturali incisus
oleastro, insertus es in illis, noli gloriari adversus ramos.
Nam si gloriaris: non tu radicem portas, sed radix
<pb n="0915"/>
te.</hi> Ergo de radice Patriarcharum dicit fractos
quosdam ramos propter infidelitatem, et insertum ibi
oleastrum, ut esset particeps pinguedinis olivae, id
est, Ecclesiam ex Gentibus venientem. Et quis inserit
oleastrum in oliva? Oliva solet in oleastro; oleastrum
in oliva nunquam vidimus. Nam quisquis fecerit,
non inveniet baccas nisi oleastri. Quod enim inseritur,
hoc crescit, et ejus rei fructus invenitur:
invenitur non radicis fructus, sed surculi. Hoc ostendens
Apostolus omnipotentia sua Deum fecisse, ut
oleaster in radicem olivae insereretur, et non baccas
silvestres, sed olivam daret; ad omnipotentiam Dei
revocans hoc Apostolus ait: <hi>Si tu ex naturali incisus
es oleastro, et contra naturam insertus es in bonam olivam, noli gloriari,</hi> 
 inquit, <hi>adversus ramos. Sed dicis,</hi> 
ait: <hi>Fracti sunt rami, ut ego inserar. Bene; propter
incredulitatem fracti sunt: tu autem fide sta</hi>; <hi>noli
altum sapere, sed time.</hi> Quid enim est, <hi>Noli altum sapere?</hi> 
Noli superbire, quia insertus es; sed time ne
frangaris per infidelitatem, sicut illi fracti sunt. <hi>Propter
infidelitatem,</hi> inquit, <hi>fracti sunt: tu autem fide
sta; noli altum sapere, sed time. Nam si Deus naturalibus
ramis non pepercit, neque tibi parcet.</hi> Et sequitur
bonus locus, et necessarius, et totus audiendus: <hi>Vides ergo,</hi> 
 inquit, <hi>bonitatem et severitatem Dei: in
eos quidem qui fracti sunt, severitatem; in te autem qui
insertus es bonitatem, si permanseris in bonitate; alioquin,</hi> 
id est, si non permanseris in bonitate, <hi>et tu excideris:
et illi si non permanserint in infidelitate, inserentur <note>(Rom. XI, 17-24)</note>
          </hi>.</p>
        </div3>
<div3>
          <head>3.</head>
          <p>
 Tempore igitur Veteris Testamenti, fratres, promissiones
a Deo nostro populo illi carnali terrenae
erant et temporales. Promissum est regnum terrenum;
promissa est terra illa, in quam etiam inducti
sunt ab Aegypto liberati: per Jesum Nave introducti
sunt in terram promissionis, ubi etiam Jerusalem
terrena aedificata est, ubi regnavit David. Acceperunt
terram, liberati ex Aegypto, transeuntes per Rubrum
mare; finitis anfractibus et erroribus solitudinum,
acceperunt terram, acceperunt regnum: deinde post
regnum acceptum, quia terrena acceperant, coeperunt
merito peccatorum suorum oppugnari, expugnari,
captivari; ad extremum eversa est et ipsa civitas.
Tales erant et illae promissiones non perseveraturae,
per quas tamen figurarentur futurae promissiones
perseveraturae; ut ille omnis decursus temporalium
promissionum figura esset, et quaedam prophetia
futurorum. Itaque cum illud regnum deficeret,
ubi regnavit David, filius Jesse, id est, homo quidam,
etsi propheta, etsi sanctus, quia videbat et praevidebat
Christum venturum, de cujus semine etiam secundum
carnem nasciturus erat; tamen homo, tamen
nondum Christus, tamen nondum rex noster, Filius
Dei, sed rex David, filius Jesse: quia ergo defecturum
erat illud regnum, per quod regnum acceptum
laudabatur tunc Deus a carnalibus; hoc solum enim
<pb n="0916"/>
pro magno habebant, quia liberati erant temporaliter
ab his a quibus opprimebantur, et evaserant hostes
persequentes per mare Rubrum, et ducti erant per
solitudinem, et invenerant patriam et regnum; hinc
solum laudabant Deum, nondum intelligentes quid in
illis figuris praesignaret et promitteret Deus: deficientibus
ergo rebus pro quibus laudabat Deum populus
carnalis, cui regnavit ille David, <hi>defecerunt hymni
David;</hi> non Filii Dei, sed <hi>filii Jesse.</hi> Periculosum locum
tituli psalmi praesentis, sicut Dominus voluit,
praetervecti sumus: accepistis quare dictum sit, <hi>Defecerunt
hymni David, filii Jesse.</hi> </p>
        </div3>
<div3>
          <head>4.</head>
          <p>
 Cujus vox est Psalmus? <hi>Asaph.</hi> Quid est, <hi>Asaph?</hi> 
Sicut invenimus in interpretationibus ex lingua hebraea
in graecam, et ex graeca nobis in latinam translatis, <hi>Asaph</hi> 
 Synagoga interpretatur. Vox est ergo
Synagogae. Sed tu cum audieris Synagogam, noli
continuo detestari quasi interfectricem Domini. Erat
quidem illa Synagoga interfectrix Domini; nemo dubitat:
sed memento de Synagoga fuisse arietes, quorum
filii sumus. Unde dicitur in psalmo: <hi>Afferte Domino
filios arietum <note>(Psal. XXVIII, 1)</note>
          </hi>. Qui inde arietes?
Petrus, Joannes, Jacobus, Andreas, Bartholomaeus,
et caeteri Apostoli. Hinc et ipse primo Saulus, postea
Paulus: id est, primo superbus, postea humilis.
Saül enim, unde dictum est nomen Sauli, nostis quia
rex superbus et infrenis fuit. Non quasi jactantia aliqua
nomen sibi mutavit Apostolus; sed ex Saulo factus
est Paulus, ex superbo modicus. Paulum enim
Modicum est. Vis nosse quid sit Saulus? Ipsum audi
jam Paulum recordantem quid fuerit per malitiam
suam, et quid jam sit per gratiam Dei; audi quomodo
fuerit Saulus, et quomodo sit Paulus: <hi>Qui fui,</hi> 
inquit, <hi>prius blasphemus, et persecutor, et injuriosus <note>(I Tim. I, 13)</note>
          </hi>.
Audisti Saulum; audi et Paulum: <hi>Ego
enim sum,</hi> inquit, <hi>minimus Apostolorum.</hi> Quid est minimus,
nisi ego sum Paulus? Et sequitur: <hi>Qui non
sum dignus vocari apostolus.</hi> Quare? Quia fui Saulus.
Quid est, fui Saulus? Ipse dicat: <hi>Quia persecutus
sum,</hi> inquit, <hi>Ecclesiam Dei; sed gratia Dei,</hi> ait, <hi>sum
id quod sum <note>(I Cor. XV, 9, 10)</note>
          </hi>. Abstulit sibi omnem
granditatem suam; minimus jam in se, grandis
in Christo. Et iste Paulus quid dicit? <hi>Non repulit
Deus plebem suam,</hi> de plebe ex Judaeis veniente, <hi>plebem suam,</hi> 
 inquit, <hi>quam praescivit: nam et ego
Israelita sum ex semine Abraham, de tribu Benjamin <note>(Rom. XI, 2, 1)</note>
          </hi>.
Ergo et Paulus nobis de Synagoga;
et Petrus et alii Apostoli de Synagoga. Itaque cum audieris
 vocem Synagogae, noli attendere meritum,
sed intende partum. Loquitur ergo in hoc psalmo Synagoga,
deficientibus hymnis David, filii Jesse; id
est deficientibus rebus temporalibus, per quas solebat
a carnali populo laudari Deus. Quare autem illae defecerunt,
nisi ut aliae quaererentur? Ut quaererentur
quae? Quae ibi non erant? Non; sed quae ibi tegebantur
figuris: non quae jam ibi non erant; sed ibi tanquam
in radice occultabantur quibusdam secretis mysteriorum,
<pb n="0917"/>
quae, inquit ipse Apostolus, figurae nostrae
fuerunt <note>(I Cor. X, 6)</note>.</p>
        </div3>
<div3>
          <head>5.</head>
          <p>
 Et attendite jam breviter ipsam figuram nostram.
Populus Israel sub Pharaonis et Aegyptiorum dominatione <note>(Exod. I, 10)</note>;
populus Christianus, ante
fidem praedestinatus jam Deo, et adhuc serviens daemonibus
et diabolo principi eorum: ecce populus
subjugatus Aegyptiis, serviens peccatis suis; non
enim nisi per peccata nostra potest diabolus dominari.
Liberatur populus ab Aegyptiis per Moysen; liberatur
populus a praeterita vita peccatorum per Dominum
nostrum Jesum Christum. Transit populus ille
per mare Rubrum; iste per Baptismum. Moriuntur in
mari Rubro omnes inimici populi illius <note>(Id. XIV, 22,
23)</note>; moriuntur in Baptismo omnia peccata nostra.
Intendite, fratres. Post mare illud Rubrum non continuo
patria datur, nec tanquam jam hostes desint,
secure triumphatur; sed restat eremi solitudo, restant
hostes insidiantes in via: sic et post Baptismum
restat vita christiana in tentationibus. In illa
eremo suspirabatur patriae promissae; quid aliud
Christiani suspirant jam abluti Baptismo? Numquid
jam regnant cum Christo? Nondum ventum est ad
terram promissionis nostram; sed non defecturam,
non enim ibi deficient hymni David. Hoc modo audiant
omnes fideles; sciant ubi sint: in eremo sunt;
patriae suspirant. Mortui sunt hostes in Baptismo;
sed insequentes a tergo. Quid est, insequentes a tergo?
Ante faciem futura habemus; a tergo praeterita:
omnia praeterita peccata deleta sunt in Baptismo;
quibus modo tentamur, non a tergo insequuntur, sed
in via insidiantur. Unde Apostolus, adhuc in via hujus
eremi constitutus, <hi>Quae retro,</hi> inquit, <hi>oblitus, in ea
quae ante sunt extentus, secundum intentionem sequor
ad palmam supernae vocationis Dei <note>(Philipp. III, 13,
14)</note>
          </hi>; tanquam diceret, Ad patriam supernae promissionis
Dei. Et ibi jam, fratres, in eremo quidquid
passus est ille populus, et quidquid eis Deus largitus
est; quaecumque illa flagella fuerunt, quaecumque dona,
significationes sunt rerum quas in hac solitudine
hujus vitae, ambulantes in Christo, quaerentes patriam,
et accipimus ad consolationem, et patimur ad probationem.
Non ergo mirum quia illud defecit quod
figurabat futurum. Nam perductus est populus ad
patriam promissionis; numquid semper staturam?
Si hoc esset, non esset figura, sed res. Quia vero
figura erat, ad temporale quiddam perductus est ille
populus. Si ad temporale quiddam perductus est,
oportebat ut deficeret, et defectu suo cogeretur quaerere
quod nunquam deficeret.</p>
        </div3>
<div3>
          <head>6.</head>
          <p>
 Synagoga ergo, id est, qui Deum ibi pie colebant,
sed tamen propter terrenas res, propter ista
praesentia: sunt enim impii qui praesentium rerum
bona a daemonibus quaerunt; hic autem populus
ideo melior erat Gentibus, quod quamvis praesentia
bona et temporalia, tamen ab uno Deo quaerebat, qui
est creator omnium, et spiritualium, et corporalium:
cum ergo illi pii secundum carnem attenderent, id
est, illa Synagoga quae erat in bonis, pro tempore bonis
<pb n="0918"/>,
non spiritualibus, quales erant ibi Prophetae,
quales pauci intellectores regni coelestis, aeterni;
ergo illa Synagoga animadvertit quae acceperit a Deo,
et quae promiserit Deus populo illi, abundantiam rerum
terrenarum, patriam, pacem, felicitatem terrenam:
sed in his omnibus figurae erant; et non intelligens
quid ibi lateret in rebus figuratis, putavit hoc
pro magno dare Deum, nec habere melius quod dare
posset diligentibus se et servientibus sibi. Attendit, et
vidit quosdam peccatores, impios, blasphemos, servos
daemonum, filios diaboli, viventes in magna nequitia
et superbia, abundare rebus talibus terrenis,
temporalibus, pro qualibus rebus ipsa Deo serviebat:
et nata est cogitatio pessima in corde, quae faceret
nutare pedes, et prope labi a Dei via. Et ecce ista
cogitatio in populo erat Veteris Testamenti: utinam
non sit in carnalibus fratribus nostris, cum jam aperte
praedicatur felicitas Novi Testamenti! Quid enim
dixit illa tunc Synagoga? quid dixit ille populus?
Nos servimus Deo, et corripimur, flagellamur; subducuntur
nobis ea quae diligimus, et quae pro magno
a Deo acceperamus; illi autem scelerati homines nequissimi,
superbi, blasphemi, inquieti, abundant omnibus
rebus, propter quas nos Deo servimus: puto sine
causa servitur Deo. Hic sensus est Psalmi, deficientis
populi et nutantis: dum considerat bona terrena propter
quae serviebat Deo, abundare his qui non servirent
Deo, nutat, et prope labitur: et cum hymnis
illis deficit, quia in talibus cordibus hymni deficiebant.
Quid est, in talibus cordibus hymni deficiebant?
Quia jam talia cogitabant, Deum non laudabant. Quomodo
enim laudarent Deum, quibus quasi perversus
videbatur, dans impiis tantam felicitatem, et auferens
eam a servientibus sibi? Non illis bonus videbatur
Deus: et quibus Deus bonus non videbatur,
non utique ab eis laudabatur; a quibus autem Deus
non laudabatur, defecerunt in illis hymni. Postea vero
populus iste intellexit quid eum admoneret Deus
quaerere, cum ista temporalia subtraheret servis suis,
et donaret ea inimicis suis, blasphemis, impiis: admonitus
intellexit quia prae omnibus quae dat Deus,
et bonis, et malis, et aliquando aufert, et bonis, et
malis, prae omnibus servat aliquid bonis. Quid est,
servat aliquid bonis? quid illis servat? Seipsum. Jam
quantum arbitror, curritur in Psalmo; intellectus est
in nomine Domini. Audi recordantem et poenitentem
qui erraverat, putando Deum non bonum qui dat
bona terrena malis, et aufert illa a servis suis. Intellexit
enim quid Deus servaret servis suis; et recogitans,
seque castigans erupit hoc modo.</p>
        </div3>
<div3>
          <head>7.</head>
          <p>
 <hi>Quam bonus Deus Israel!</hi> Sed quibus? <hi>Rectis
corde.</hi> Perversis quid? Perversus videtur. Sic et in
alio psalmo dicit: <hi>Cum sancto sanctus eris, et cum viro
innocente innocens eris, et cum perverso perversus
eris <note>(Psal. XV, 26, 27)</note>
          </hi>. Quid est, <hi>perversus eris cum
perverso?</hi> Perversum te putabit perversus. Non quod
ullo modo pervertatur Deus. Absit: quod est, est.
<pb n="0919"/>
Sed quemadmodum sol, oculos puros, sanos, vegetos
fortes habenti, tranquillus apparet, in oculos autem
lippos quasi tela aspera jaculatur; intuentem illum
vegetat, hunc excruciat, non mutatus, sed mutatum:
sic cum coeperis esse perversus, et tibi Deus perversus
videbitur; tu mutatus es, non ille. Erit ergo tibi
poena, quod bonis gaudium. Hoc iste recolens, <hi>Quam
bonus,</hi> inquit, <hi>Deus Israel rectis corde!</hi> </p>
        </div3>
<div3>
          <head>8.</head>
          <p>
 <hi>[vers. 2.]</hi> Quid autem tibi? <hi>Mei autem pene commoti
sunt pedes.</hi> Quando commoti sunt pedes, nisi
quando non erat rectum cor? Unde non erat rectum
cor? Audi: <hi>Paulo minus effusi sunt gressus mei.</hi> Quod
dixit, <hi>pene;</hi> hoc dixit, <hi>paulo minus:</hi> et quod dixit, <hi>pene moti sunt pedes;</hi> 
 hoc dixit, <hi>effusi sunt gressus.</hi> 
Pene moti sunt pedes, pene effusi sunt gressus. <hi>Moti
pedes:</hi> sed unde, <hi>moti pedes, et effusi gressus? Moti
pedes,</hi> ad errandum; <hi>effusi gressus,</hi> ad lapsum; non
omnino, sed <hi>pene.</hi> Quid enim est? Jam ibam in errorem,
non ieram: jam cadebam, non cecideram.</p>
        </div3>
<div3>
          <head>9.</head>
          <p>
 <hi>[vers. 3.]</hi> Sed quare et hoc? <hi>Quia zelavi,</hi> inquit, <hi>in peccatoribus, pacem peccatorum intuens.</hi> 
 Attendi
peccatores; vidi illos habere pacem. Quam pacem?
Temporalem, fluxam, caducam atque terrenam;
sed tamen talem qualem et ego a Deo desiderabam.
Vidi illos habere qui non serviebant Deo, quod ego
desiderabam ut servirem Deo; et moti sunt pedes mei,
et pene effusi sunt gressus mei.</p>
        </div3>
<div3>
          <head>10.</head>
          <p>
 <hi>[vers. 4, 5.]</hi> Quare autem hoc habent peccatores,
dicit breviter: <hi>Quia non est declinatio mortis eorum;
et firmamentum in flagello eorum. In laboribus
hominum non sunt, et cum hominibus non flagellabuntur.</hi> 
Jam intellexi, inquit, quare illi habent pacem, et florent
in terra; quia morti eorum non est declinatio,
id est, quia certa mors et aeterna eos manet, quae nec
declinat ab eis, nec ipsi ab ea declinare possunt. <hi>Quia
non est declinatio mortis eorum; et firmamentum in flagello
eorum.</hi> Et est firmamentum in flagello eorum:
non est enim temporale flagellum eorum, sed firmum
in sempiternum. Propter haec ergo mala quae illis
aeterna futura sunt, modo quid? <hi>In laboribus hominum
non sunt, et cum hominibus non flagellabuntur.</hi> Numquid
et ipse diabolus cum hominibus non flagellatur,
cui tamen aeternum supplicium praeparatur?</p>
        </div3>
<div3>
          <head>11.</head>
          <p>
 <hi>[vers. 6.]</hi> Propterea quid hinc isti, dum non
flagellantur, dum non laborant cum hominibus? <hi>Ideo,</hi> 
inquit, <hi>obtinuit eos superbia.</hi> Attende illos superbos,
indisciplintos; attende taurum devotum victimae,
permissum errare libere, et vastare quae potest, usque
ad diem occisionis. Jam bonum est, fratres, in ipsis
Prophetae verbis audiamus hunc quasi taurum de
quo dixi. Sic enim illum et alibi Scriptura commemorat:
dicit eos tanquam ad victimam praeparatos, et
parci eis ad malam libertatem <note>(Prov. VII, 22)</note>. <hi>Ideo,</hi> 
dixit, <hi>obtinuit eos superbia.</hi> Quid est, <hi>obtinuit eos superbia? Circumamicti sunt iniquitate et impietate sua.</hi> 
Non dixit, tecti; sed, <hi>circumamicti,</hi> undique cooperti
<pb n="0920"/>
impietate sua. Merito miseri nec vident, nec videntur,
quia circumamicti sunt, nec videntur interiora
eorum. Nam quisquis malorum hominum, quasi felicium
secundum tempus, interiora conspiceret; quisquis
eorum videret truces censcientias, quisquis animas
eorum posset inspicere diverberari tantis perturbationibus
cupiditatum et timorum, videret illos
miseros, et quando felices vocantur. Sed quia <hi>circumamicti
sunt iniquitate et impietate sua,</hi> non vident;
sed nec videntur. Noverat illos Spiritus qui de illis
ista dicit; et eo oculo tales debemus inspicere, quo
scimus videre, si nobis auferatur ab oculis tegumen
impietatis, Videamus istos; et cum felices sunt, fugiamus;
et cum felices sunt, non imitemur: nec a
Domino Deo nostro talia nobis pro magno optemus,
qualia accipere meruerunt qui illi non serviunt. Aliud
quiddam servat; aliud desiderandum est: quid sit
autem, audite.</p>
        </div3>
<div3>
          <head>12.</head>
          <p>
 <hi>[vers. 7.]</hi> Primo isti describantur. <hi>Prodiet quasi ex adipe iniquitas eorum.</hi> 
 Vide si non taurus ille
agnitus est. Audite, fratres: non quomodocumque
transeundum est quod dixit, <hi>Prodiet quasi ex adipe
iniquitas eorum.</hi> Sunt enim mali, sed macie mali;
ideo mali, quia macri, id est exiles, exigui, tabe
quadam necessitatis affecti: et ipsi mali, et damnandi;
ferenda est enim magis omnis necessitas,
quam perpetranda aliqua iniquitas. Tamen aliud est
de necessitate peccare; aliud in abundantia. Pauper
mendicus furtum facit; ex macie processit iniquitas:
dives abundans rebus tantis, quare diripit res alienas?
Illius iniquitas ex macie: hujus ex adipe processit.
Ideo macro cum dicis: Quare hoc fecisti? Humiliter
afflictus et abjectus respondet: Necessitas coegit
me. Quare non timuisti Deum? Egestas compulit. Dic
diviti: Quare haec facis, et non times Deum? si tamen
tantus es qui possis dicere. Vide si vel dignatur
audire; vide si non etiam in te ipso prodiet iniquitas
ex adipe ejus. Jam enim praeceptoribus et correptoribus
suis inimicitias indicunt; et fiunt inimici
verum dicentibus, jam sueti compalpari verbis adulantium,
aure molli, corde non sano. Quis dicat diviti:
Male fecisti rapere res alienas? Aut forte si
ausus fuerit aliquis dicere, et talis est cui non possit
ille resistere, quid respondet? Totum in contemptum
Dei loquitur. Quare? Quia superbus est. Quare?
Quia pinguis est. Quare? Quia devotus ad victimam
est. <hi>Prodiet quasi ex adipe iniquitas eorum.</hi> </p>
        </div3>
<div3>
          <head>13.</head>
          <p>
 <hi>Transierunt in dispositionem cordis.</hi> Ibi intus
transierunt. Quid est <hi>transierunt?</hi> Praetergressi sunt
viam. Quid est <hi>transierunt?</hi> Excesserunt metas humani
generis; homines se pares caeteris non putant.
Transierunt, inquam, metas humani generis. Quando
dicis tali homini: Frater tuus est iste pauper; eosdem
parentes habuistis, Adam et Evam: noli attendere
<pb n="0921"/>
tumorem tuum, noli attendere typhum in quem
elatus es; etsi te circumstat familia, etsi numerosum
aurum et argentum, etsi domus marmorata continet,
etsi tecta laqueata contegunt, simul te et pauperem
contegit tectum mundi coelum; sed diversus es a
paupere rebus non tuis, extrinsecus appositis: te in
illis vide, non illas in te. Attende teipsum, qui sis ad
pauperem; teipsum, non quod habes. Quid enim despicis
fratrem? In visceribus matrum vestrarum ambo
nudi fuistis. Certe etiam cum de ista vita exieritis, et
istae carnes, exhalata anima, fuerint putrefactae,
dignoscantur ossa divitis et pauperis! De conditione
loquor aequali, de ipsa sorte generis humani in qua
omnes nascuntur: et dives cum hic sit, et pauper,
non semper hic erit; et sicut dives non venit dives,
sic nec dives abscedit: idem ipse est utriusque introitus,
et par exitus. Addo quod forte mutabitis vices.
Jam ubique Evangelium praedicatur: attende
quemdam pauperem ulcerosum qui jacebat ante januam
divitis, et cupiebat saturari de micis quae cadebant
de mensa divitis; attende et illum parem
tuum qui induebatur purpura et bysso, et epulabatur
quotidie splendide. Contigit nempe mori inopem illum,
et auferri ab Angelis in sinum Abrahae: ille autem
mortuus est, et sepultus est; nam illius forte sepulturam
nemo curavit: et cum apud inferos ille dives
in tormentis esset, nonne elevavit oculos suos, et vidit
in infinito gaudio eum quem contempsit ante januam
suam, et de digito ejus aquae stillam desideravit,
qui de mensa ejus cadentes micas desideraverat?
Fratres, labor ille pauperis quantus fuit? Deliciae
illae divitis quam longae fuerunt? Quod autem
mutaverunt, perpetuum est. Illius ergo quia non
erat declinatio in morte, et firmamentum erat in flagello
ejus; in laboribus hominum non fuit, et inter
homines flagellatus non est: ille autem flagellatus
hic, requievit ibi; quia flagellat omnem filium quem
recipit <note>(Hebr. XII, 6)</note>. Sed cui dicis ista? Epulanti
splendide, et induenti se quotidie purpura et bysso.
Cui dicis? Qui transiit <hi>in dispositionem cordis.</hi> Merito
sero dicturus est, <hi>Mitte Lazarum; dicat vel fratribus
meis <note>(Luc. XVI, 19 31)</note>
          </hi>; quando ei non conceditur
fructus poenitentiae. Non enim poenitentia, non datur;
sed sempiterna erit poenitentia et nulla salus post
poenitentiam. Ergo isti <hi>transierunt in dispositionem
cordis.</hi> </p>
        </div3>
<div3>
          <head>14.</head>
          <p>
 <hi>[vers. 8.] Cogitaverunt et locuti sunt malignitatem.</hi> 
Sed loquuntur malignitatem homines et cum timore,
isti autem quomodo? <hi>Iniquitatem in altum locuti
sunt.</hi> Non solum locuti sunt iniquitatem; sed
etiam clare, audientibus omnibus, superbe: Ego facio,
ego ostendo; senties cum quo habes, vivere te
non sinam. Vel cogitares ea, non etiam effunderes:
vel intra claustra cogitationis mala cupiditas coerceretur,
vel refrenaret eam intra cogitationem suam.
Quare? an forte macer est? <hi>Prodiet quasi ex adipe
<pb n="0922"/>
iniquitas eorum. Iniquitatem in altum locuti sunt.</hi> </p>
        </div3>
<div3>
          <head>15.</head>
          <p>
 <hi>[vers. 9.] Posuerunt in coelum os suum, et lingua
eorum transiit super terram</hi> Quid est hoc, <hi>transiit super
terram?</hi> Quod dictum est, <hi>Posuerunt in coelum os suum.</hi> 
Hoc est enim, <hi>transiit super terram,</hi> transeunt terrena
omnia. Quid est, transire terrena omnia? Non se cogitat
hominem subito mori posse, cum loquitur: quasi semper
victurus minatur: transcendit cogitatio illius terrenam
fragilitatem; nescit quali vase coopertus est, nescit quod
scriptum est alio loco de talibus: <hi>Exiet spiritus ejus,
et revertetur in terram suam; in illa die peribunt omnes
cogitationes ejus <note>(Psal. CXLV, 4)</note>
          </hi>. Sed isti diem ultimum
suum non cogitantes, loquuntur superbiam;
et in coelum ponunt os suum, et trascendunt terram.
Si ultimum suum diem non cogitaret, id est judicii
sui ultimum diem, latro missus in carcerem, nihil
illo esset immanius; et tamen posset effugere. Quo
fugis ne moriaris? Certus erit ille dies. Quid est diu
quod victurus es? Quantum est diu quod habet finem,
etsi diu esset? Huc accedit quia non est: et non est
diu, et incertum est ipsum quod dicitur diu. Quare
hoc non cogitat? Quia posuit in coelum os suum, et
lingua ejus transiit super terram.</p>
        </div3>
<div3>
          <head>16.</head>
          <p>
 <hi>[vers. 10.] Ideo revertetur huc populus meus.</hi> 
Jam ipse <hi>Asaph</hi> revertitur huc. Vidit enim ista abundare
iniquis, vidit superbis: redit ad Deum, et incipit
quaerere et disputare. Sed quando? <hi>Cum dies pleni invenientur
in eis.</hi> Quid est, <hi>dies pleni? Cum autem venit
plenitudo temporis, misit Deus Filium suum <note>(Gal.
IV, 4)</note>
          </hi>.
Ipsa est plenitudo temporis, quando venit ille
temporalia docere contemni, non habere magnum
quidquid mali homines cupiunt; pati quidquid mali
homines metuunt. Factus est via, revocavit ad cogitationem
intimam, admonuit quid a Deo quaerendum
esset. Et vide de qua cogitatione reverberata in se,
et quodammodo revocante fluctus impetus sui, transitur
ad vera eligenda. <hi>Ideo revertetur populus meus
huc; et dies pleni invenientur in eis.</hi> </p>
        </div3>
<div3>
          <head>17.</head>
          <p>
 <hi>[vers. 11.] Et dixerunt: Quomodo scivit Deus,
et si est scientia in Altissimo?</hi> Vide per quam cogitationem
transeunt. Ecce iniqui felices sunt non curat
Deus res humanas. Vere scit quid agamus? Videte
quae dicuntur. Rogamus, fratres; jam Christiani non
dicant: <hi>Quomodo scivit Deus, et si est scientia in Altissimo.</hi> </p>
        </div3>
<div3>
          <head>18.</head>
          <p>
 <hi>[vers. 12.]</hi> Unde enim tibi videtur non scire
Deum, et non esse scientiam in Altissimo? Respondet: <hi>Ecce ipsi peccatores, et abundantes in saeculo obtinuerunt
divitias.</hi> 
 Et peccatores sunt, et abundantes
divitias in saeculo obtinuerunt. Confessus est quia
ideo nolebat esse peccator, ut haberet divitias. Carnalis
anima visibilibus rebus et terrenis vendiderat
justitiam suam. Qualis justitia, quae propter aurum
habetur; quasi pretiosius sit aurum quam ipsa justitia,
aut cum quisquam negat res alienas, majus damnum
patiatur cui negat, quam ille qui illi negat! Ille
perdit vestem, iste fidem. <hi>Ecce ipsi peccatores, et
abundantes in saeculo obtinuerunt divitias.</hi> Inde ergo
<pb n="0923"/>
nescit Deus, et inde non est scientia in Altissimo!</p>
        </div3>
<div3>
          <head>19.</head>
          <p>
 <hi>[vers. 13.] Et dixi: Ergo sine causa justificavi
cor meum.</hi> Quando servio Deo, et ista non habeo;
non serviunt illi, et his abundant: <hi>Ergo sine causa
justificavi cor meum, et lavi in innocentibus manus meas.</hi> Hoc sine causa feci. Ubi est merces bonae vitae
meae? ubi est praemium servitutis meae? Bene vivo, et
egeo; et iniquus abundat. <hi>Et lavi in innocentibus
manus meas.</hi> </p>
        </div3>
<div3>
          <head>20.</head>
          <p>
 <hi>[vers. 14.] Et fui flagellatus tota die.</hi> A me non
recedunt flagella Dei. Bene servio; et flagellor, non
servit, et ornatur. Magnam quaestionem sibi fecit.
Agitatur anima, transit anima transitura ad contemnenda
terrena et concupiscenda aeterna. Transitus
est ipsius animae in hac cogitatione: ubi fluctuat in
quadam tempestate, perventura est ad portum. Et
quomodo solent aegri, qui lentius aegrotant cum sanitas
longe est, vicina sanitate plus aestuant: accessionem
creticam medici vocant, per quam transitur ad
sanitatem; major ibi aestus, sed ducens ad salutem;
major ibi ardor, sed vicina refectio: sic ergo et hic
aestuat. Nam periculosa verba sunt, fratres, molesta,
et pene blasphema, <hi>Quomodo scivit Deus?</hi> Hoc est et <hi>pene:</hi> 
 non dixit, Nescivit Deus; non dixit, Non est
scientia in Altissimo: sed quasi quaerens, haesitans,
dubitans Hoc est quod ait paulo ante: <hi>Pene effusi
sunt gressus mei. Quomodo scivit Deus, et si est scientia
in Altissimo?</hi> Non confirmat; sed ipsa dubitatio periculosa
est. Per periculum transit ad sanitatem. Audi
jam sanitatem: <hi>Ergo in vanum justificavi cor meum, et
lavi inter innocentes manus meas: et fui flagellatus tota
die, et argutio mea in matutinum.</hi> Argutio, correptio
est: qui arguitur, corripitur. Quid est, <hi>in matutinum?</hi> 
Non differtur. Differtur impiorum; mea non differtur:
illa sera, vel nulla est; mea <hi>in matutinum. Et fui flagellatus
tota die, et argutio mea in matutinum.</hi> </p>
        </div3>
<div3>
          <head>21.</head>
          <p>
 <hi>[vers. 15.] Si dicebam, Narrabo sic:</hi> id est, docebo
sic. Quomodo docturus es? Quia non est scientia
in Altissimo? quia non scit Deus? Hanc sententiam
vis proferre, quia sine causa juste vivunt qui juste
vivunt, quia perdidit homo justus servitutem suam,
quia magis Deus malis favet, aut neminem curat? hoc
vis dicere, hoc narrare? Reprimit se, auctoritate
compescente. Qua auctoritate? Vult homo aliquando
erumpere in istam sententiam; sed revocatur Scripturis
dicentibus ut semper bene vivatur, dicentibus
quia Deus curat res humanas, quia discernit inter
pium et impium. Ergo et iste volens jam istam proferre
sententiam, revocat se. Et quid ait? <hi>Si dicebam,
Narrabo sic: ecce generationem filiorum tuorum reprobavi.</hi> 
Reprobavi generationem filiorum tuorum, si
narrabo sic: generationem justorum reprobabo. Sicut
et quaedam habent exemplaria: <hi>Ecce generationi filiorum
tuorum cui concinui?</hi> id est, cui filiorum tuorum
<pb n="0924"/>
concinui? id est, cui congrui, cui accommodatus
sum? Dissonui ab omnibus, si sic doceo. Concinit
enim qui consonat; qui autem non consonat, non
concinit. Aliud dicturus sum quam dixit Abraham,
quam dixit Isaac, quam dixit Jacob, quam dixerunt
Prophetae? Illi enim omnes dixerunt quia curat Deus
res humanas: ego dicturus sum quia non curat? Majorne
in me prudentia, quam in illis? majorne intellectus
in me quam in illis? Saluberrima auctoritas revocavit
cogitationem ab impietate.</p>
        </div3>
<div3>
          <head>22.</head>
          <p>
 <hi>[vers. 16.]</hi> Et quid sequitur? <hi>Si dicebam, narrabo
sic: ecce generationem filiorum tuorum reprobavi.</hi> 
Ergo ne reprobaret, quid fecit? <hi>Et suscepi cognoscere.</hi> 
Suscepit cognoscere: Deus illi adsit, ut cognoscat.
Interim, fratres, a magno lapsu revocatur, quando
non se jam scientem praesumit, sed suscepit cognoscere
quod nesciebat. Jam enim volebat quasi sciens
videri, et praedicare nullam esse Deo curam de rebus
humanis. Facta est enim ista iniquorum nequissima
et impia doctrina. Sciatis, fratres, multos disputare,
et dicere quia Deus res humanas non curat, quia casibus
reguntur omnia, vel quia stellis subjectae sunt
voluntates nostrae, quia unusquisque non pro meritis
agitur, sed necessitate stellarum suarum: doctrina
mala, doctrina impia! In haec iste ibat, cujus <hi>pene
commoti sunt pedes,</hi> et cujus <hi>paulo minus effusi sunt
gressus;</hi> in hunc ibat errorem: sed quia non concinebat
generationi filiorum Dei, suscepit cognoscere; et
damnavit scientiam in qua justis Dei non congruebat.
Et quid dicat audiamus; quia suscepit cognoscere,
et adjutus est, et didicit aliquid, et indicavit nobis. <hi>Et suscepi,</hi> 
 inquit, <hi>cognoscere. Hoc labor est ante me.</hi> 
Vere magnus labor, cognoscere quomodo et Deus
curet res humanas, et bene sit malis, et laborent boni!
Magna vis quaestionis! ideo, <hi>Hoc labor est ante
me.</hi> Quasi stat mihi in facie murus quidam: sed habes
vocem psalmi, <hi>In Deo meo transgrediar murum <note>(Psal.
XVII, 30)</note>
          </hi>. <hi>Hoc labor est ante me.</hi> </p>
        </div3>
<div3>
          <head>23.</head>
          <p>
 <hi>[vers. 17.]</hi> Verum dicis: labor est ante te; sed
ante Deum non est labor: fac te ante Deum ubi
non est labor, et nec tibi erit labor. Et fecit hoc;
nam dicit quamdiu labor ante se: <hi>Donec introeam in
sanctuarium Dei, et intelligam in novissima.</hi> Magna res,
fratres. Jam diu laboro, inquit, et ante faciem meam
laborem quemdam quasi inextricabilem video, ut cognoscam
quomodo et justus sit Deus, et res humanas
curet, et non sit iniquus, quod peccantes et scelera
facientes felicitatem habent in hac terra; pii vero et
Deo servientes in tentationibus plerumque et in laboribus
fatigantur: magna difficultas est hoc scire; sed <hi>donec introeam in sanctuarium Dei.</hi> 
 In sanctuario enim
Dei quid tibi praestatur, ut hanc solvas quaestionem? <hi>Et intelligam,</hi> 
 inquit, <hi>in novissima;</hi> non in praesentia.
Ego, inquit, de sanctuario Dei intendo oculum in finem;
praesentia transgredior. Totum hoc quod vocatur
humanum genus, omnis ista massa mortalitatis
ventura est ad examen, ventura est ad libram; appendentur
ibi opera hominum. Cuncta modo nubes
involvit; sed Deo cognita sunt merita singulorum. <hi>Et
<pb n="0925"/>
intelligam,</hi> inquit, <hi>in novissima:</hi> sed non a me; nam
ante me labor est. Unde <hi>intelligam in novissima?</hi> Intrem
in sanctuarium Dei. Ibi ergo intellexit, et unde
modo isti felices.</p>
        </div3>
<div3>
          <head>24.</head>
          <p>
 <hi>[vers. 18.] Verumtamen propter dolositatem posuisti
eis.</hi> Quia dolosi sunt, id est fraudulenti; quia
dolosi sunt, dolos patiuntur. Quid est hoc, quia fraudulenti
sunt, fraudem patiuntur? Fraudem volunt facere
generi humano in omnibus nequitiis suis; fraudem
et ipsi patiuntur, ut terrena bona eligant, et relinquant
aeterna. Ergo, fratres, in eo quod fraudem
faciunt, fraudem patiuntur. Quod jamdudum dixi, fratres;
quale cor habet, qui ut lucretur vestem, perdit
fidem? Ille cui tulit vestem passus est fraudem, an
iste qui tanto damno percutitur? Si pretiosior est
vestis quam fides, majore damno ille afficitur: si autem
incomparabiliter fides excedit totum mundum,
ille videbitur damnum vestis perpeti; huic autem dicitur, <hi>Quid prodest homini, si totum mundum lucretur;
animae autem suae damnum patiatur 
 <note>(Matth. XVI, 26)</note>
          </hi>?
Ergo quid illis contigit? <hi>Propter dolositatem posuisti
eis: dejecisti eos dum extollerentur.</hi> Non dixit, Dejecisti
eos, quia elati sunt: non quasi posteaquam elati
sunt, dejecisti illos; sed in eo ipso quod elati sunt,
dejecti sunt. Sic enim efferri, jam cadere est: <hi>Dejecisti
eos dum extollerentur.</hi> </p>
        </div3>
<div3>
          <head>25.</head>
          <p>
 <hi>[vers. 19.] Quomodo facti sunt in desolationem
subito!</hi> Admiratur super eis, intelligens in novissima. <hi>Defecerunt:</hi> 
 vere quomodo fumus, qui dum extollitur,
deficit, defecerunt. Quomodo dicit, <hi>defecerunt?</hi> Quomodo
qui intelligit in novissima. <hi>Defecerunt: perierunt
propter iniquitatem suam.</hi> </p>
        </div3>
<div3>
          <head>26.</head>
          <p>
 <hi>[vers. 20.] Veluti somnium exsurgentis.</hi> Quomodo
defecerunt? Quomodo deficit somnium exsurgentis.
Fac hominem in somnis videre se invenisse
thesauros: dives est, sed donec evigilet. <hi>Veluti somnium
exsurgentis:</hi> sic defecerunt, quomodo somnium
evigilantis. Quaeritur igitur, et non est: nihil in manibus,
nihil in lecto. Pauper dormierat, dives in somnis
factus fuerat; si non evigilasset, dives esset:
evigilavit, invenit aerumnam quam dimiserat dormiens.
Et isti invenient miseriam quam sibi comparaverant:
cum evigilaverint de hac vita, transit illud
quod quasi in somno tenebatur, <hi>veluti somnium exsurgentis.</hi> 
Et ne diceretur: Quid ergo? parva tibi videtur
claritas eorum, parva tibi videtur pompa eorum, parvi
tibi videntur tituli, imagines, statuae, laudes, cunei
clientium? <hi>Domine,</hi> ait, <hi>in civitate tua imaginem illorum
ad nihilum rediges.</hi> Itaque, fratres mei, libere loquens
de hoc loco, vel unde licet; quia quando vobis
miscemur, magis vos ferimus quam docemus: in
nomine Christi et in timore ejus exhortor vos, ut
quicumque ista non habetis, non cupiatis; quicumque
habetis, non in eis praesumatis. Ecce dixi vobis: non
dico, Damnamini, quia habetis; sed, damnamini, si
de talibus praesumatis, si de talibus inflemini, si propter
<pb n="0926"/>
talia magni vobis videamini, si propter talia
pauperes non agnoscatis, si generis humani conditionem
communem propter excellentem vanitatem obliviscamini.
Tunc enim Deus necesse est retribuat in
novissima, et in civitate sua imaginem talium ad nihilum
redigat. Qui autem dives est, hoc modo sit quo
praecepit Apostolus:  « Praecipe, »  inquit,  « divitibus
hujus mundi non superbe sapere; neque sperare in
incerto divitiarum suarum, sed in Deo vivo, qui praestat
nobis omnia abundanter ad fruendum. »  Abstulit
superbiam divitum; dat consilium. Quasi dicerent:
Divites sumus; superbire nos prohibes, jactare pompas
divitiarum nostrarum vetas; quid ergo facturi sumus
de istis divitiis? Usque adeo non est quod inde
faciant? <hi>Divites sint,</hi> inquit, <hi>in operibus bonis; facile
tribuant, communicent.</hi> Et quid prodest hoc? <hi>Thesaurizent
sibi fundamentum bonum in futurum, ut apprehendant
veram vitam <note>(I Tim. VI, 17, 18, 19)</note>
          </hi>. Ubi debent
sibi thesaurizare? Quo misit iste oculum, intrans in
sanctuarium Dei. Exhorrescant omnes fratres nostri
divites, abundantes pecunia, auro, argento, familia,
honoribus; exhorrescant quod modo dictum est: <hi>Domine,
in civitate tua imaginem illorum ad nihilum rediges.</hi> 
Nonne digni sunt haec pati, ut Deus in civitate
sua imaginem illorum ad nihilum redigat; quia et
ipsi in civitate sua terrena imaginem Dei ad nihilum
redegerunt? <hi>In civitate tua imaginem eorum ad nihilum
rediges.</hi> </p>
        </div3>
<div3>
          <head>27.</head>
          <p>
 <hi>[vers. 21.] Quia delectatum est cor meum.</hi> Dicit
quibus rebus tentatur: <hi>Quia delectatum est,</hi> inquit, <hi>cor meum; et renes mei mutati sunt.</hi> 
 Quando me delectaverunt
temporalia ista, mutati sunt renes mei. Potest
et sic intelligi: <hi>Quia delectatum est cor meum,</hi> in
Deum; <hi>et renes mei mutati sunt,</hi> id est, libidines meae
mutatae sunt, et castus totus factus sum. <hi>Renes mei
mutati sunt.</hi> Et audi quomodo.</p>
        </div3>
<div3>
          <head>28.</head>
          <p>
 <hi>[vers. 22.] Et ego ad nihilum redactus sum, et
non cognovi.</hi> Ego ille, qui modo ista dico de divitibus,
aliquando talia desideravi: ideo <hi>et ego ad nihilum redactus
sum,</hi> quando <hi>pene effusi sunt gressus mei. Et
ego ad nihilum redactus sum, et non cognovi:</hi> non
est ergo desperandum et de illis, in quos talia dicebam.</p>
        </div3>
<div3>
          <head>29.</head>
          <p>
 <hi>[vers. 23.]</hi> Quid est, <hi>non cognovi? Quasi pecus
factus sum ad te; et ego semper tecum.</hi> Multum interest
inter istum et alios. Iste quasi pecus factus est desiderando
terrena, quando redactus ad nihilum non
cognovit aeterna: sed non recessit a Deo suo, quia
non illa desideravit a daemonibus, a diabolo. Hoc
enim jam vobis commendavi: vox est Synagogae, id
est, illius populi qui non servivit idolis. Pecus quidem
factus sum, a Deo meo terrena desiderans; sed
nunquam recessi ab ipso Deo meo.</p>
        </div3>
<div3>
          <head>30.</head>
          <p>
 <hi>[vers. 24.]</hi> Quia ergo, quamvis factus pecus,
non recessi a Deo meo, sequitur: <hi>Tenuisti manum
dexterae meae.</hi> Non dixit, manum dexteram meam;
sed, <hi>manum dexterae meae.</hi> Si dexterae manus est,
manus habet manum: <hi>Manum tenuisti dexterae meae,</hi> 
ut deduceres me. Quid posuit, <hi>manum?</hi> Potestatem.
<pb n="0927"/>
Hoc enim dicimus quemquam habere in manu,
quod habet in potestate; quomodo dixit diabolus Deo
de Job: <hi>Mitte manum tuam, et tolle quae habet (Job
I, 11)</hi>. Quid est, <hi>mitte manum tuam?</hi> Da potestatem.
Manum Dei, potestatem Dei dixit; sicut scriptum est
alio loco: <hi>Mors et vita in manibus linguae <note>(Prov. XVIII,
21)</note>
          </hi>. Numquid lingua habet manus? Sed quid est, <hi>in
manibus linguae?</hi> In potestate linguae. Quid est, in
potestate linguae? <hi>Ex ore tuo justificaberis, et ex ore
tuo condemnaberis <note>(Matth. XII, 37)</note>
          </hi>. <hi>Tenuisti ergo manum
dexterae meae,</hi> potestatem dexterae meae. Quae
erat dextera mea? Quia <hi>ego semper tecum.</hi> In sinistram
 habebam, quia <hi>pecus factus sum;</hi> id est, quia
terrena in me fuit concupiscentia: sed dextera mea
erat, quia semper tecum eram. Hujus dexterae meae
manum tenuisti, id est, potestatem rexisti. Quam
potestatem? <hi>Dedit eis potestatem filios Dei fieri <note>(Joan.
I, 12)</note>
          </hi>: coepit esse jam inter filios Dei, ad Novum
Testamentum pertinens. Vide quomodo retenta est
manus dexterae ejus. <hi>In voluntate tua deduxisti me.</hi> 
Quid est, <hi>in voluntate tua?</hi> Non in meritis meis. Quid
est, <hi>in voluntate tua?</hi> Audi Apostolum, qui fuit pecus
primo terrena desiderans, et secundum Vetus Testamentum
vivens; quid ait? <hi>Qui primo fui blasphemus,
et persecutor, et injuriosus; sed misericordiam consecutus
sum <note>(I Tim. I, 13)</note>
          </hi>. Quid est, <hi>in voluntate tua? Gratia
Dei sum id quod sum <note>(I Cor. XV, 10)</note>
          </hi>. <hi>Et cum gloria 
 assumpsisti me.</hi> Jam quo assumptus est, et in
qua gloria, quis explicat? quis dicit? Exspectemus
hoc, quia in resurrectione erit; in novissimis erit: <hi>Cum gloria assumpsisti me.</hi> </p>
        </div3>
<div3>
          <head>31.</head>
          <p>
 <hi>[vers. 25.]</hi> Et coepit cogitare felicitatem ipsam
coelestem, et arguere se, quia pecus fuit, et terrena
desideravit. <hi>Quid enim mihi est in coelo, et a te quid
volui super terram?</hi> Ex voce vestra intellexisse vos
video. Comparavit voluntati suae terrenae praemium
coeleste quod accepturus est; vidit quid ibi sibi servaretur,
et cogitans, et aestuans in cogitatione cujusdam
rei ineffabilis, quam nec oculus vidit, nec auris
audivit, nec in cor hominis ascendit <note>(Id. II, 9)</note>,
non dixit, Illud, aut illud mihi est in coelo; sed, <hi>Quid mihi est in coelo?</hi> 
 Quid est illud quod habeo in
coelo? quid est? quantum est? quale est? <hi>Et,</hi> cum
non transit quod habeo in coelo, <hi>a te quid volui super
terram?</hi> Servas mihi tu: sic dicam ut possum, sed
date veniam; accipite conatum meum, devotionem
nitendi; nam explicandi nulla facultas est: servas,
inquit, mihi tu in coelo divitias immortales, te ipsum;
et ego volui a te in terra quod habent et impii,
quod habent et mali, quod habent et facinorosi; pecuniam,
aurum, argentum, gemmas, familias; quod
habent et scelerati multi, quod habent multae feminae
turpes, multi viri turpes: haec pro magno desideravi
a Deo meo super terram, cum servet se mihi in coelo
Deus meus. <hi>Quid enim mihi est in coelo?</hi> Ostendere
habet ipsum quid. <hi>Et a te quid volui super terram?</hi> 
<pb n="0928"/>
</p>
        </div3>
<div3>
          <head>32. </head>
          <p>
 <hi>[vers. 26.] Defecit cor meum et caro mea, Deus
cordis mei</hi> Hoc ergo mihi est in coelo servatum, <hi>Deus
cordis mei, et pars mea Deus meus.</hi> Quid est, fratres?
Inveniamus divitias nostras; eligat sibi partes genus
humanum. Videamus homines cupiditatum diversitate
laniari: eligant alii militiam, alii advocationem, alii
diversas variasque doctrinas, alii negotiationem, alii
agriculturam; istas partes sibi faciant de rebus humanis:
clamet populus Dei, <hi>Pars mea Deus meus.</hi> Non
ad tempus pars mea; sed <hi>pars mea Deus in saecula.</hi> 
Aurum etsi semper habeo, quid habeo? Deum etsi
non semper haberem, quam magnum bonum haberem!
Huc accedit quia mihi seipsum promittit, et
id me in aeternum habiturum promittit. Tantum habeo,
et nunquam non habeo! Magna felicitas! <hi>Pars
mea Deus.</hi> Quamdiu? <hi>In saecula.</hi> Quoniam ecce vide
quomodo illum amavit; fecit cor castum: <hi>Deus cordis
mei, et pars mea Deus in saecula.</hi> Factum est cor
castum; gratis jam amatur Deus, non ab illo petitur
aliud praemium. Qui aliud praemium petit a Deo, et
propterea vult servire Deo, carius facit quod vult
accipere, quam ipsum a quo vult accipere. Quid
ergo? nullum praemium Dei? Nullum, praeter ipsum.
Praemium Dei, ipse Deus est. Hoc amat, hoc diligit;
si aliud dilexerit, non erit castus amor. Recedis ab
igne immortali; frigesces, corrumperis. Noli recedere;
corruptio tua erit, fornicatio tua erit. Jam iste
redit, jam istum poenitet, jam poenitentiam iste eligit,
jam dicit, <hi>Pars mea Deus.</hi> Et quomodo delectatur
in ipso, quem sibi partem elegit!</p>
        </div3>
<div3>
          <head>33.</head>
          <p>
 <hi>[vers. 27.] Ecce qui longe se faciunt a te, peribunt.</hi> 
Iste ergo recessit a Deo, sed non longe: quia <hi>quasi pecus factus sum,</hi> 
 inquit, <hi>et ego semper tecum.</hi> 
Illi vero longe recesserunt, quia non solum terrena
desideraverunt, sed ea a daemonibus et a diabolo petierunt. <hi>Qui longe se faciunt a te, peribunt.</hi> 
 Et quid
est, longe a Deo fieri? <hi>Perdidisti omnem qui fornicatur
abs te.</hi> Huic fornicationi contrarius est amor castus.
Quis est amor castus? Amat jam anima sponsum
suum: quid ab illo quaerit, ab sponso suo quem
diligit? Forte quomodo sibi eligunt homines aut generos,
aut sponsos feminae; eligit forte divitias, et
aurum ejus amat, et fundos, et argentum, et pecuniam,
et equos, et familiam, et caetera. Absit: iste
ipsum solum amat, gratis amat; quia in ipso habet
omnia, quia per ipsum facta sunt omnia <note>(Joan. I,
3)</note>. <hi>Perdidisti,</hi> inquit, <hi>omnem qui fornicatur abs te.</hi> </p>
        </div3>
<div3>
          <head>34.</head>
          <p>
 <hi>[vers. 28.]</hi> Tu autem quid facis? <hi>Mihi autem
adhaerere Deo bonum est.</hi> Hoc est totum bonum. Vultis
amplius? Doleo volentes. Fratres, quid vultis amplius?
Deo adhaerere nihil est melius, quando eum
videbimus facie ad faciem <note>(I Cor. XIII, 12)</note>. Modo
ergo quid? Quia adhuc peregrinus loquor: <hi>Adhaerere,</hi> 
inquit, <hi>Deo bonum est;</hi> sed modo in peregrinatione,
quia nondum venit res, <hi>Ponere in Deo spem meam.</hi> 
Quamdiu ergo nondum adhaesisti, ibi pone spem.
Fluctuas; praemitte ad terram ancoram. Nondum haeres
per praesentiam; inhaere per spem. <hi>Ponere in Deo
<pb n="0929"/>
spem meam.</hi> Et quid hic ages, ponens in Deo spem
tuam? Quod erit negotium tuum, nisi ut laudes quem
diligis, et facias tecum coamatores ejus? Ecce si
amares aurigam, non raperes caeteros ut tecum amarent?
Amator aurigae quacumque transit loquitur de
illo, ut cum illo eum ament et caeteri. Gratis amantur
flagitiosi homines; et a Deo praemium quaeritur ut
ametur! Ama Deum gratis; nulli invideas Deum. Rapite
eum quotquot potestis, quotquot pos essuri estis:
non fit angustus; nullos in illo limites facietis;
totum singuli possidebitis, et totum omnes habebitis.
Ergo hoc fac cum hic es, id est, cum ponis in Deo
spem tuam. Quid enim sequitur? <hi>Ut annuntiem omnes
laudes tuas in atriis filiae Sion. Ut annuntiem omnes
laudes tuas:</hi> sed ubi? <hi>In atriis filiae Sion;</hi> quia praedicatio
Dei praeter Ecclesiam inanis est. Parum est
laudare Deum, et annuntiare omnes laudes ejus: <hi>In
atriis filiae Sion</hi> annuntia. Ad unitatem tende, noli
dividere populum; sed rape ad unum, et fac unum.
Oblitus sum quamdiu dixi. Jam finito Psalmo, et ex
isto odore conjicio me diuturnum habuisse sermonem:
sed studiis vestris non sufficio; violenti estis
nimis: utinam ista violentia rapiatis regnum coelorum!
</p>
        </div3>
      </div1>

<div1>
        <head>IN PSALMUM LXXIII ENARRATIO SERMO AD POPULUM.</head>
<div3>
          <head>1.</head>
          <p>
 <hi>[vers. 1.]</hi> Psalmi hujus titulus est: <hi>Intellectus
Asaph.</hi> Asaph latine Congregatio, graece Synagoga dicitur.
Videamus quid intellexerit ista synagoga. Nos
autem intelligamus primitus synagogam; exinde intelligemus
quid intellexerit synagoga. Omnis congregatio
generali nomine synagoga appellatur: et pecorum
et hominum potest dici congregatio; non autem
hic pecorum congregatio est, quando audivimus intellectum.
Nam homo cum in se neglexerit intellectum
in honore positus, quid de illo dictum est audi: <hi>Homo in honore positus non intellexit; comparatus est
jumentis insensatis, et similis factus est illis 
 <note>(Psal. XLVIII,
13)</note>
          </hi>. Quia ergo non est pecorum congregatio, nec diu
disserendum est, nec diligentius commendandum; sed
quia hominum est, quorum hominum sit hoc debemus
intelligere. Non utique eorum hominum est, qui
in honore positi non intelligentes, comparati sunt jumentis
insensatis, et similes facti sunt eis; sed eorum
qui intelligunt. Praescribit enim hoc titulus Psalmi,
dicens: <hi>Intellectus Asaph.</hi> Intelligens ergo quaedam
congregatio est, cujus vocem audituri sumus. Sed quoniam
proprie Synagoga dicta est congregatio populi
Israel, ita ut ubicumque audierimus Synagogam, non
jam soleamus intelligere nisi populum Judaeorum;
videamus ne forte ipsius vox sit in isto psalmo. Sed
<pb n="0930"/>
qualium Judaeorum, et qualis populi Israel? Non enim
paleae, sed forte frumenti <note>(Matth. III, 12)</note>; non ramorum
fractorum <note>(Rom. XI, 17)</note>, sed forte confirmatorum. <hi>Non enim omnes qui sunt ex Israel, hi sunt Israelitae;
sed in Isaac,</hi> 
 inquit, <hi>vocabitur tibi semen: hoc est,
non hi qui filii carnis, hi filii Dei; sed filii promissionis
deputantur in semine <note>(Id. IX, 6-8)</note>
          </hi>. Sunt ergo quidam
Israelitae, ex quibus erat ille de quo dictum est: <hi>Ecce
vere Israelita, in quo dolus non est <note>(Joan. I, 47)</note>
          </hi>. Non
secundum hoc dico, quod et nos Israelitae sumus, quia
et nos semen Abrahae sumus; Gentibus quippe loquebatur
Apostolus, cum diceret: <hi>Ergo semen Abrahae
estis, secundum promissionem haeredes <note>(Gal. III, 29)</note>
          </hi>.
Secundum hoc ergo omnes Israelitae, qui sequimur
vestigia fidei patris nostri Abrahae. Sed illo modo hic
intelligamus Israelitarum vocem, quomodo dixit Apostolus: <hi>Nam et ego Israelita sum ex semine Abrahae,
de tribu Benjamin 
 <note>(Rom. XI, 1)</note>
          </hi>. Hic ergo intelligamus
quod Prophetae dixerunt: <hi>Reliquiae salvae fient <note>(Id.
IX, 27)</note>
          </hi>. Reliquiarum itaque salvatarum audiamus hic
vocem; ut loquatur Synagoga, quae acceperat Vetus
Testamentum, et intenta erat in promissa carnalia;
et ex hoc factum est ut nutarent ei pedes. Nam et in
alio quodam psalmo, ubi etiam titulus habet <hi>Asaph,</hi> 
quid dicitur? <hi>Quam bonus Deus Israel rectis corde!
Mei autem pene moti sunt pedes.</hi> Et quasi diceremus:
Unde tibi moti sunt pedes? <hi>Paulo minus,</hi> inquit, <hi>effusi
sunt gressus mei, quia zelavi in peccatoribus, pacem
peccatorum intuens.</hi> Cum enim secundum promissa
Dei ad Vetus Testamentum pertinentia exspectaret felicitatem
terrenam, animadvertit eam abundare apud
impios; in his rebus quas exspectabat a Deo, pollere
illos qui non colerent Deum; et tanquam sine causa
Deo servisset, nutaverunt pedes ejus. Ibi enim dicit: <hi>Ecce ipsi peccatores, et abundantes in saeculo obtinuerunt
divitias. Numquid in vano justificavi cor meum <note>(Psal. LXXII, 1, 2, 3, 12, 13)</note>
          </hi>?
Videte quemadmodum
paulo minus effusi sunt gressus ejus, ut jam dicat sibi
anima: Quae utilitas, quia servio Deo? Ecce ille non
servit, et felix est; ego servio, et laboro. Postremo
puta quia ego felix sum; quando et ille felix est qui
non servit, quare me putem ideo felicem esse quia
servio? Ille autem psalmus cujus testimonium produxi,
praecedit istum quem nunc in manibus habemus.</p>
        </div3>
<div3>
          <head>2.</head>
          <p>
 Opportune autem non ex nostra, sed ex Dei dispensatione
factum est, ut modo audiremus ex Evangelio, <hi>Quia lex per Moysen data est; Gratia et veritas
per Jesum Christum facta est 
 <note>(Joan. I, 17)</note>
          </hi>. Si enim
discernimus duo Testamenta, Vetus et Novum, non
sunt eadem Sacramenta, nec eadem promissa: eadem
tamen pleraque praecepta. Nam, <hi>Non occides, Non
moechaberis, Non furaberis, Honora patrem et matrem,
Non falsum testimonium dixeris, Non concupisces rem
proximi tui, Non concupisces uxorem proximi tui <note>(Exod.
XX, 12 17)</note>
          </hi>, et nobis praeceptum est; et quisquis ea
non observaverit, deviat, nec omnino dignus est qui
accipere mereatur montem sanctum Dei, de quo dictum
est: <hi>Quis habitabit in tabernaculo tuo; aut quis
<pb n="0931"/>
requiescet in monte sancto tuo <note>(Psal. XIV, 1)</note>
          </hi>? <hi>Innocens
manibus, et mundo corde <note>(Psal. XXIII, 4)</note>
          </hi>. Discussa
ergo praecepta, aut omnia eadem inveniuntur, aut vix
aliqua in Evangelio quae non dicta sint a Prophetis.
Praecepta eadem; Sacramenta non eadem, promissa
non eadem. Videamus quare praecepta eadem; quia
secundum haec Deo servire debemus. Sacramenta non
eadem, quia alia sunt Sacramenta dantia salutem, alia
promittentia Salvatorem. Sacramenta Novi Testamenti
dant salutem; Sacramenta Veteris Testamenti promiserunt
Salvatorem. Cum ergo jam teneas promissa,
quid quaeris promittentia, habens jam Salvatorem?
Hoc dico, teneas promissa, non quod jam acceperimus
vitam aeternam; sed quia jam venerit Christus,
qui per Prophetas praenuntiabatur. Mutata sunt Sacramenta;
facta sunt faciliora, pauciora, salubriora,
feliciora. Promissa quare non eadem? Quia promissa
est terra Chanaan, terra copiosa, fructuosa, affluens
lacte et melle; promissum regnum temporale, promissa
felicitas saeculi, promissa fecunditas filiorum,
promissa subjectio inimicorum <note>(Exod. III, 8)</note>: haec
omnia ad terrenam felicitatem pertinent. Sed quare
ipsa primo promitti oportebat? Quia  « non primo quod
spirituale est, sed quod animale; postea, »  inquit,
 « spirituale. Primus homo de terra terrenus; secundus
homo de coelo coelestis: qualis terrenus, tales et
terreni; et qualis coelestis, tales et coelestes. Sicut
portavimus imaginem terreni, portemus et imaginem
ejus qui de coelo est »  <note>(I Cor. XV, 46-49)</note>. Ad imaginem
terreni pertinet Vetus Testamentum; ad imaginem
coelestis Novum Testamentum. Sed ne quisquam
putaret ab alio factum esse hominem terrenum, ab
alio coelestem; ideo Deus ostendens se esse utriusque
creatorem, etiam utriusque Testamenti se esse voluit
auctorem; ut et terrena promitteret in Vetere Testamento,
et coelestia in Novo Testamento. Sed quamdiu
prius homo terrenus es? quamdiu terrena sapis?
Numquid quoniam puero dantur quaedam puerilia,
ludicra quibus puerilis animus avocetur, propterea
grandescenti non ei excutiuntur e manibus, ut aliquid
jam utilius tractet, quod grandem decet? Verumtamen
tu ipse dedisti filio tuo, et nuces parvulo, et codicem
grandi. Non ergo, quia illa quasi ludicra puerorum
Deus per Novum Testamentum excussit de
manibus filiorum, ut aliquid utilius daret grandescentibus,
propterea priora illa non ipse dedisse putandus
est: ipse utrumque dedit. Sed <hi>Lex</hi> ipsa <hi>per Moysen
data est; Gratia et veritas per Jesum Christum facta est <note>(Joan. I, 17)</note>
          </hi>:
 <hi>gratia,</hi> quia impletur per charitatem
quod per litteram jubebatur; <hi>veritas,</hi> quia redditur
quod promittebatur. Hoc ergo intellexit Asaph iste.
Denique omnia quae Judaeis promissa fuerant, ablata
sunt. Ubi est regnum eorum? ubi templum? ubi unctio?
<pb n="0932"/>
ubi sacerdos? ubi jam apud illos Prophetae? Ex
quo venit qui per Prophetas praedicabatur, in illa
gente jam nihil horum est; jam perdidit terrena, et
nondum quaerit coelestia.</p>
        </div3>
<div3>
          <head>3.</head>
          <p>
 Inhaerere ergo terrenis, quamvis ea Deus donet,
non debes. Verumtamen non quia inhaerere eis non
debemus, alium ea dare, nisi Deum, credere debemus;
ipse ea dat; sed noli pro magno exspectare ab
eo bonum, quod dat et non bono. Nam si pro magno
ea daret, malis ea non daret. Ideo autem ea voluit
dare et malis, ut discant boni aliud ab eo quaerere,
quod non dat et malis. Illi autem inhaerentes terrenis
miseri, et non de illo praesumentes qui fecit coelum
et terram, qui eis dedit et ipsa terrena, qui eos etiam
temporaliter de Aegypti captivitate liberavit, qui eos
per divisum mare duxit, qui eorum inimicos persequentes
fluctibus obruit <note>(Exod. XIV, 22, 28)</note>; non in
illo praesumentes qui daret utique coelestia grandibus,
sicut terrena parvulis dedit, timentes perdere quod
acceperant, occiderunt qui dederat. Haec dicimus,
fratres, ut homines de Novo Testamento discatis non
inhaerere terrenis. Si enim illi inexcusabiliter terrenis
inhaeserunt, quibus ipsum Novum Testamentum nondum
fuerat revelatum; quanto inexcusabilius terrena
sectantur, quibus jam promissa coelestia in Novo Testamento
revelata sunt! Nam recolite, fratres mei,
quid dictum sit a persequentibus Christum. <hi>Si dimiserimus
eum, venient Romani, et tollent nobis, et locum,
et gentem <note>(Joan. XI, 48)</note>
          </hi>. Videte quia timendo terrena
perdere, regem coeli occiderunt. Et quid eis factum
est? Perdiderunt etiam ipsa terrena; et ubi occiderunt
Christum, ibi occisi sunt: et cum terram nolentes perdere,
datorem vitae occiderunt, eamdem terram occisi
perdiderunt; et eo tempore quo illum occiderunt,
ut ex ipso tempore admonerentur quare ista perpessi
sunt. Quando enim eversa est civitas Judaeorum, Pascha
celebrabant, et in multis millibus hominum tota
ipsa gens convenerat ad illius festivitatis celebrationem.
Ibi Deus, per malos quidem, sed tamen ille bonus;
per injustos, sed justus et juste, ita in eos vindicavit,
ut perimerentur multa hominum millia, et
ipsa civitas everteretur. Hoc in isto psalmo plangit <hi>intellectus Asaph;</hi> 
 et in ipso planctu, tanquam intellectus
discernit terrena a coelestibus, discernit Vetus
Testamentum a Novo Testamento; ut videas per quae
transeas, quid exspectes, quid relinquas, quibus haereas.
Sic ergo coepit.</p>
        </div3>
<div3>
          <head>4.</head>
          <p>
 <hi>Utquid repulisti nos, Deus, in finem? Repulisti
in finem:</hi> ex persona populi Judaeorum, et ex persona
congregationis quae proprie Synagoga appellatur. <hi>Utquid repulisti nos, Deus, in finem?</hi> 
 Non reprehendit,
sed quaerit, <hi>Utquid,</hi> quamobrem, propter
quid hoc fecisti? Quid fecisti? <hi>Repulisti nos in
finem.</hi> Quid est, <hi>in finem?</hi> Forte usque in finem saeculi.
An repulisti nos in Christum, qui finis est omni
credenti <note>(Rom. X, 4)</note>? <hi>Utquid</hi> enim <hi>repulisti nos.
Deus, in finem? Iratus est animus tuus super oves gregis
tui.</hi> Quare iratus es super oves gregis tui; nisi
<pb n="0933"/>
quia terrenis inhaerebamus, et pastorem non agnoscebamus?</p>
        </div3>
<div3>
          <head>5.</head>
          <p>
 <hi>[vers. 2.] Memento congregationis tuae, quam possedisti
ab initio.</hi> Numquid ista potest esse vox Gentium?
numquid Gentes possedit ab initio? Sed possedit semen
Abrahae, populum Israel etiam secundum carnem
natum de Patriarchis, patribus nostris; quorum nos
filii facti sumus, non veniendo de carne, sed imitando
fidem. Illi autem a Deo possessi ab initio, quid eis contigit? <hi>Memento congregationis tuae, quam possedisti ab
initio. Redemisti virgam haereditatis tuae.</hi> 
 Ipsam congregationem
tuam, <hi>virgum haereditatis tuae redemisti.</hi> Hanc
ipsam congregationem dixit <hi>virgam haereditatis.</hi> Respiciamus
ad factum primum, quando voluit possidere
ipsam congregationem, liberans illam de Aegypto, quod
signum dederit Moysi, cum diceret Moyses ei: <hi>Quod
signum dabo, ut credant mihi quia tu me misisti? Et
Deus ait ad illum: Quid in manu tua portas? Virgam.
Projice illum in terram. Et dimisit virgam in terram, et
facta est serpens; et expavit Moyses, et fugit Moyses ab
eo. Et ait illi Dominus: Apprehende caudam ejus. Et
apprehendit; et reversa est in statum suum, virga facta,
sicut antea virga erat <note>(Exod. IV, 1-4)</note>
          </hi>. Quid significat?
non enim frustra factum est. Interrogemus Litteras
Dei. Quid serpens persuasit homini? Mortem <note>(Gen. III,
4, 5)</note>. Ergo mors a serpente. Si mors a serpente, virga
in serpente, Christus in morte. Ideo etiam cum a
serpentibus in deserto morderentur et necarentur, praecepit
Dominus Moysi, ut serpentem aeneum exaltaret
in eremo, et admoneret populum, ut quisquis a serpente
morsus esset, illum intueretur, et sanaretur <note>(Num.
XXI, 8, et Joan. III, 14)</note>. Sic et fiebat; sic et homines
a venenis, morsi a serpentibus, sanabantur intuendo
serpentem. Sanari a serpente, magnum sacramentum!
Quid est, intuendo serpentem sanari a serpente? Credendo
in mortuum salvari a morte. Et tamen <hi>expavit et
fugit Moyses.</hi> Quid est, ab illo serpente fugisse Moysen?
Quid, fratres, nisi quod scimus in Evangelio factum?
Mortuus est Christus, et expaverunt discipuli,
et ab illa spe in qua fuerant recesserunt <note>(Luc. XXIV,
21)</note>. Sed quid dictum est? <hi>Apprehende caudam ejus.</hi> 
Quid est, <hi>caudam?</hi> Posteriora comprehende. Hoc significavit
et illud: <hi>Posteriora mea videbis <note>(Exod. XXXIII,
23)</note>
          </hi>. Primo factus serpens, sed cauda retenta facta
virga; primo occisus, postea resurrexit. Est etiam in
cauda serpentis finis saeculi; quia sic modo mortalitas
Ecclesiae ambulat: alii eunt, alii veniunt per mortem
tanquam per serpentem, quia a serpente mors seminata
est; sed in fine saeculi, tanquam cauda, redimus
ad manum Dei, et efficimur stabilitum regnum Dei, ut
impleatur in nobis, <hi>Redemisti virgam haereditatis tuae.</hi> 
Sed quia Synagogae vox est; redempta autem virga haereditatis
Dei magis apparet in Gentibus, occulta autem
spes Judaeorum, vel eorum qui futuri sunt ut credant,
vel eorum qui eo tempore crediderunt, quando misso
Spiritu sancto, discipuli omnium gentium linguis locuti
sunt <note>(Act. II, 4)</note>. Tunc enim aliquot millia de Judaeis
ipsis Christi crucifixoribus crediderunt; et quia
prope inventi erant, ita crediderunt, ut omnia quae
<pb n="0934"/>
habebant venderent, et pretia rerum suarum ante pedes
Apostolorum ponerent <note>(Act. IV, 54)</note>. Quia ergo occultum
erat hoc, magisque redemptio virgae Dei clara
futura erat in Gentibus; explanat unde dicat quod
dixit: <hi>Redemisti virgam haereditatis tuae.</hi> Hoc dixit non
de Gentibus, in quibus manifestum est. Sed unde? <hi>Montem Sion.</hi> 
 Adhuc et mons Sion potest aliter intelligi. <hi>Istum quem inhabitasti in ipso:</hi> 
 ubi erat populus
ante, ubi institutum templum, ubi celebrata sacrificia,
ubi omnia illo tempore necessaria, Christum promittentia.
Promissio, cum res redditur, jam fit superflua.
Nam antequam reddatur quod promittitur, necessaria
est ipsa promissio, ne promissum sibi obliviscatur
cui promittitur, et non exspectando moriatur.
Oportet ergo ut exspectet, ut cum venerit accipiat:
ideo non debet deserere promissionem. Propter hoc
non deserebantur figurae, ut veniente die, umbrae
tollerentur: <hi>Montem Sion istum quem inhabitasti in
ipso.</hi> </p>
        </div3>
<div3>
          <head>6.</head>
          <p>
 <hi>[vers. 3.] Eleva manum tuam in superbiam eorum
in finem.</hi> Quomodo nos repellebas in finem, sic <hi>eleva
manum tuam in superbiam eorum in finem.</hi> Quorum <hi>superbiam?</hi> 
A quibus eversa est Jerusalem. A quibus autem,
nisi a regibus Gentium? Bene elevata est manus
ejus in superbiam eorum in finem; nam et ipsi jam
Christum cognoverunt. <hi>Finis enim Legis Christus, ad
justitiam omni credenti <note>(Rom. X, 4)</note>
          </hi>. Quam bene illis
optat? Quasi iratus loquitur, et maledicere videtur:
et utinam eveniat quod maledicit! imo jam in nomine
Christi evenire gaudeamus. Jam tenentes sceptrum,
subduntur ligno crucis; jam fit quod praedictum est: <hi>Adorabunt eum omnes reges terrae; omnes gentes servient
illi 
 <note>(Psal. LXXI, 11)</note>
          </hi>. Jam in frontibus regum pretiosius
est signum crucis, quam gemma diadematis. <hi>Eleva manum
tuam in superbiam eorum in finem. Quanta maligne
operatus est inimicus in sanctis tuis!</hi> In his quae sancta
tua erant; id est, in templo, in sacerdotio, in illis omnibus
Sacramentis, quae illo tempore fuerunt, <hi>quanta
maligne operatus est inimicus!</hi> Revera inimicus tunc
operatus est. Gentes enim tunc, quae hoc fecerunt,
deos falsos colebant, simulacra adorabant,
daemonibus serviebant; operati sunt tamen multa
mala in sanctis Dei. Quando possent, nisi permitterentur?
quando autem permitterentur, nisi jam
sancta illa, primo promissiva, necessaria non
essent, cum ipse qui promiserat teneretur? Ergo <hi>quanta maligne operatus est inimicus in sanctis
tuis!</hi> </p>
        </div3>
<div3>
          <head>7.</head>
          <p>
 <hi>[vers. 4]</hi>. <hi>Et gloriati sunt omnes qui oderunt te.</hi> 
Servos attende daemonum, servos simulacrorum; quales
tunc Gentes erant, quando everterunt templum et
civitatem Dei, <hi>et gloriati sunt. In medio solemnitatis
tuae.</hi> Mementote quod dixi, tunc eversam esse Jerusalem,
cum ipsa solemnitas ageretur; in qua solemnitate
Dominum crucifixerunt: congregati saevierunt;
congregati perierunt.
<pb n="0935"/>
</p>
        </div3>
<div3>
          <head>8. </head>
          <p>
 <hi>[vers. 5.] Posuerunt signa sua, signa; et non cognoverunt.</hi> 
Habebant signa quae ibi ponerent, vexilla
sua, aquilas suas, dracones suos, signa Romana; aut
etiam statuas suas, quas primo in templo posuerunt;
aut forte <hi>signa sua,</hi> quae audierant a vatibus daemonum
suorum. <hi>Et non cognoverunt.</hi> Quid non cognoverunt?
Quia <hi>non haberes in me potestatem, nisi tibi data
esset desuper <note>(Joan. XIX, 11)</note>
          </hi>. Non cognoverunt quia
non ipsis honor delatus est, ut affligerent, ut caperent,
vel everterent civitatem; sed impietas eorum
tanquam securis Dei facta est: facti sunt instrumentum
irati, non in regnum placati. Facit enim hoc
Deus quod plerumque facit et homo. Aliquando iratus
homo apprehendit virgam jacentem in medio, fortasse
qualecumque sarmentum, caedit inde filium suum;
ac deinde projicit sarmentum in ignem, et filio servat
haereditatem: sic aliquando Deus per malos erudit
bonos, et per temporalem potentiam damnandorum
exercet disciplinam liberandorum. Quid enim?
putatis, fratres, quia vere sic data est disciplina illi
genti, ut omnino periret? Quanti inde postea crediderunt!
quanti adhuc credituri sunt! Alia est palea,
aliud frumentum; super utrumque tamen intrat tribula:
sed sub una tribula aliud comminuitur, aliud
purgatur. Quantum bonum nobis Deus praestitit de
malo Judae traditoris! De ipsa saevitia Judaeorum quantum
bonum praestitum est fidelibus Gentibus! Occisus
est Christus, ut esset in cruce quem attenderet qui esset
a serpente percussus <note>(Num. XXI, 8)</note>. Sic ergo et
isti forte a divinis suis audierant, quia debuerunt ire
ad Jerusalem, et capere eam; et cum cepissent atque
evertissent eam, dixerunt sibi quod a daemonibus suis
factum sit: <hi>Posuerunt signa sua, signa; et non cognoverunt.</hi> 
Quid non cognoverunt? <hi>Sicut in egressum desuper.</hi> 
Quia nisi desuper egrederetur jussio, nunquam
saevientibus Gentibus in Judaeorum populum talia licerent.
Sed egressum est desuper, quomodo dicit Daniel: <hi>A principio orationis tuae egressus est sermo 
 <note>(Dan.
IX, 23)</note>
          </hi>. Hoc et Dominus ipsi Pilato inflanti se, et ponenti
signa sua, signa, et non cognoscenti, et dicenti
ad Christum, <hi>Mihi non respondes? nescis quia potestatem
habeo occidendi te, et potestatem habeo dimittendi
te?</hi> Et Dominus ad inflatum, tanquam vesicam reflandam
 pungens: <hi>Non haberes,</hi> inquit, <hi>in me potestatem,
nisi data tibi esset desuper <note>(Joan. XIX, 10, 11)</note>
          </hi>. Sic
et hic, <hi>Posuerunt signa sua, signa: et non cognoverunt.</hi> 
Quomodo non cognoverunt? <hi>Sicut in egressum desuper.</hi> 
Quomodo egressus factus fuerat desuper, ut
hoc impleretur, numquid sic illi cognoscere potuerunt?</p>
        </div3>
<div3>
          <head>9.</head>
          <p>
 <hi>[vers. 6.]</hi> Jam percurramus versus istos, eversa
Jerusalem, propterea quia et manifesti sunt, et non
libet immorari nec in poena inimicorum. <hi>Quasi in
silva lignorum securibus conciderunt januas ejus in
idipsum; in dolabro et fractorio dejecerunt eam:</hi> id est,
conspiranter, constanter, <hi>in dolabro et fractorio dejecerunt
eam.</hi> 
<pb n="0936"/>
</p>
        </div3>
<div3>
          <head>10. </head>
          <p>
 <hi>Incenderunt igni sanctuarium tuum; polluerunt
in terra tabernaculum nominis tui.</hi> </p>
        </div3>
<div3>
          <head>11.</head>
          <p>
 <hi>[vers. 8, 9.] Dixerunt in corde suo, cognatio eorum
in unum.</hi> Quid dixerunt? <hi>Venite, comprimamus omnes
solemnitates Domini de terra. Domini,</hi> ex persona hujus
interpositum est, ex persona Asaph: non enim illi
saevientes Dominum appellarent, cujus templum
evertebant. <hi>Venite, comprimamus omnes solemnitates
Domini a terra.</hi> Quid Asaph? quid <hi>intellectus Asaph</hi> 
in his? quid? Non proficit, vel disciplina data? mentis
pravitas non corrigitur? Eversa sunt omnia quae primo
erant: nusquam sacerdos, nusquam altare Judaeorum,
nusquam victima, nusquam templum. Ergo nihil
aliud agnoscendum est quod huic decedenti successit?
aut vero hoc promissivum signum auferretur, nisi venisset
quod promittebatur? Videamus ergo hic modo
intellectum Asaph; videamus si proficit ex tribulatione.
Attende quid dicat: <hi>Signa nostra non vidimus, jam non
est propheta, et nos non cognoscet adhuc.</hi> Ecce isti Judaei
qui se dicunt non agnosci adhuc, id est, in captivitate
adhuc se esse, nondum se liberari, exspectant
adhuc Christum. Venturus est Christus; sed veniet
ut judex: primo vocator, postea discretor. Veniet, quia
venit, et eum venturum esse manifestum est; sed
jam desuper veniet. Ante te erat, o Israel! quassatus
es, quia offendisti in jacentem; ne conteraris, observa
desuper venientem. Ita enim praedictum est per prophetam: <hi>Quisquis offenderit in lapidem illum, conquassabitur;
et super quem venerit, conteret eum 
 <note>(Isai. VIII,
14, 15. Vid. Luc. XX, 18)</note>
          </hi>. Conquassat parvus; conteret
magnus. Jam signa tua non vides, jam non est propheta;
et dicis, <hi>Et nos non agnoscet adhuc:</hi> quia vos
non agnoscitis adhuc. <hi>Jam non est propheta, et nos
non agnoscet adhuc.</hi> </p>
        </div3>
<div3>
          <head>12.</head>
          <p>
 <hi>[vers. 10.] Usquequo, Deus, exprobrabit inimicus?</hi> 
Clama quasi derelictus, quasi desertus; clama
tanquam aeger qui medicum caedere quam curari maluisti:
non te agnoscit adhuc. Vide quid fecerit, qui
te non agnoscit adhuc. Etenim quibus non est annuntiatum
de eo, videbunt; et qui non audierunt,
intelligent <note>(Isai. LII, 15, et Rom. XV, 21)</note>: et tu adhuc
clamas, <hi>Jam non est propheta et nos non cognoscet adhuc.</hi> 
Ubi est intellectus tuus? <hi>Irritat adversarius nomen
tuum in finem.</hi> Ad hoc irritat adversarius nomen
tuum in finem, ut iratus corripias, corripiens cognoscas
in finem; aut certe <hi>in finem,</hi> usque ad finem. Usque
ad quem finem? Quousque cognoscas, quousque
clames, quousque apprehensa cauda redeatur ad
regnum.</p>
        </div3>
<div3>
          <head>13.</head>
          <p>
 <hi>[vers. 11.] Utquid avertis manum tuam et dexteram
tuam de medio sinu tuo in finem?</hi> Iterum aliud
signum quod datum est Moysi. Quomodo enim superius
de virga signum, ita et de dextera. Cum enim illud
factum esset de virga, dedit Deus alterum signum:
<pb n="0937"/> <hi>Mitte,</hi> 
 inquit, <hi>manum tuam in sinum tuum, et misit:
Produc eam, et produxit; et inventa est alba,</hi> id est
immunda. Albor enim in cute, lepra est, non candor <note>(Levit. XIII, 25)</note>.
Ipsa enim haereditas Dei, id est, populus
ejus foras ab eo missus, immundus factus est.
Sed quid illi ait? <hi>Revoca eam in sinum tuum: revocavit,
et reversa est ad colorem suum <note>(Exod. IV, 6, 7)</note>
          </hi>. Quando
hoc facis, ait Asaph iste? Quousque dexteram tuam
alienas a sinu tuo, ut foris immunda remaneat? Revoca
eam; redeat ad colorem, agnoscat salvatorem. <hi>Utquid avertis manum tuam et dexteram tuam de medio
sinu tuo in finem?</hi> 
 Haec clamat caecus, non intelligens;
et hoc Deus facit quod facit. Quare enim venit
Christus? <hi>Caecitas ex parte Israel facta est, ut plenitudo
Gentium intraret, et sic omnis Israel salvus fieret <note>(Rom.
XI, 25)</note>
          </hi>. Ergo jam Asaph agnosce quod praecessit, ut
vel sequaris, si praecedere non potuisti. Non enim
frustra venit Christus, aut frustra occisus est Christus;
aut frustra granum cecidit in terram, nisi ut multipliciter
surgeret <note>(Joan. XII, 23)</note>. Exaltatus est serpens
in eremo, ut percussum a veneno sanaret <note>(Num. XXI,
9)</note>. Attende quod factum est: noli putare vacare
quod venit; ne te malum inveniat, cum iterum venerit.</p>
        </div3>
<div3>
          <head>14.</head>
          <p>
 <hi>[vers. 12.]</hi> Intellexit Asaph, quia in titulo
Psalmi, <hi>Intellectus Asaph.</hi> Et quid ait? <hi>Deus autem
rex noster ante saecula, operatus est salutem in medio
terrae.</hi> Hac nos clamamus, <hi>Jam non est propheta; et
nos non cognoscet adhuc:</hi> hac autem <hi>Deus</hi> noster, <hi>rex
noster,</hi> qui est <hi>ante saecula,</hi> quia ipse est in principio
Verbum, per quod facta sunt saecula; <hi>operatus est salutem
in medio terrae. Deus</hi> ergo <hi>rex noster ante saecula,</hi> 
quid fecit? <hi>Operatus est salutem in medio terrae;</hi> et ego
adhuc clamo quasi desertus. Ille operatur salutem
in medio terrae; et ego remansi terra. Intellexit
Asaph bene, quia <hi>Intellectus Asaph.</hi> Quare enim ista,
aut qualem salutem operatus est Christus; nisi ut
discerent homines aeterna desiderare, non semper
temporalibus inhaerere? <hi>Deus autem rex noster ante
saecula, operatus est salutem in medio terrae.</hi> Dum nos
clamamus, <hi>Usquequo, Domine, exprobrabit inimicus in
finem? usquequo irritat adversarius? usquequo manum
tuam avertis a sinu tuo?</hi> Cum haec dicimus, <hi>Deus autem
rex noster ante saecula, operatus est salutem in medio
terrae;</hi> et nos dormimus. Jam vigilant Gentes; et
nos stertimus, et tanquam nos Deus deseruerit, in
somnis deliramus. <hi>Operatus est salutem in medio terrae.</hi> </p>
        </div3>
<div3>
          <head>15.</head>
          <p>
 <hi>[vers. 13.]</hi> Jam ergo Asaph corrige te ad intellectum;
dic nobis qualem salutem operatus est Deus
in medio terrae. Cum illa terrena vestra salus eversa
est, quid fecit? quid promisit? <hi>Tu confirmasti in virtute
tua mare.</hi> Tanquam gente Judaeorum velut arida a
fluctibus separata, mare in amaritudine sua Gentes
erant, terramque illam undique circumluebant: ecce <hi>confirmasti in virtute tua mare,</hi> 
 et remansit terra sitiens
imbrem tuum. <hi>Tu confirmasti in virtute tua mare:
contrivisti capita draconum in aqua.</hi> Draconum capita,
daemoniorum superbias, a quibus Gentes possidebantur,
<pb n="0938"/>
contrivisti super aquam; quia eos quos possidebant,
tu per Baptismum liberasti.</p>
        </div3>
<div3>
          <head>16.</head>
          <p>
 <hi>[vers. 14.]</hi> Quid adhuc post capita draconum?
Illi enim dracones habent principem suum, et ipse
primus est magnus draco. Et de illo quid fecit qui
operatus est salutem in medio terrae? Audi: <hi>Tu confregisti
caput draconis.</hi> Cujus draconis? Intelligimus
dracones omnia daemonia sub diabolo militantia:
quem ergo singularem draconem cujus caput confractum
est, nisi ipsum diabolum intelligere debemus?
Quid de illo fecit? <hi>Tu confregisti caput draconis.</hi> 
Illud est initium peccati. Caput illud est quod accepit
maledictum, ut semen Evae observaret caput serpentis <note>(Gen. III, 15)</note>.
Admonita est enim Ecclesia
initium peccati devitare. Quod est initium peccati,
tanquam caput serpentis? <hi>Initium omnis peccati
superbia <note>(Eccli. X, 15)</note>
          </hi>. Confractum est ergo caput
draconis; confracta est superbia diabolica. Et quid
de illo fecit, qui operatus est salutem in medio terrae? <hi>Dedisti eum in escam populis Aethiopibus.</hi> 
 Quid est
hoc? Quomodo intelligo populos Aethiopes? Quomodo,
nisi per hos, omnes Gentes? Et bene per nigros;
Aethiopes enim nigri sunt. Ipsi vocantur ad fidem, qui
nigri fuerunt; ipsi prorsus, ut dicatur eis: <hi>Fuistis
enim aliquando tenebrae; nunc autem lux in Domino <note>(Ephes. V, 8)</note>
          </hi>.
Ipsi prorsus vocantur nigri; sed ne
remaneant nigri: de his enim fit Ecclesia, cui dicitur, <hi>Quae est ista quae ascendit dealbata 
 <note>(Cant. VIII, 5,
sec. LXX)</note>
          </hi>? Quid enim de nigra factum est, nisi quod
dictum est: <hi>Nigra sum, et speciosa <note>(Cant. I, 4)</note>
          </hi>? Et
quomodo acceperunt isti in escam draconem istum?
Puto quia magis Christum acceperunt in escam: sed
Christum quo se consummarent; diabolum quem
consumerent. Nam inde et vitulus ille quem adoravit
populus infidelis, apostata, quaerens deos Aegyptiorum,
dimittens eum qui liberavit de servitute Aegyptiorum;
unde agitatum est illud magnum sacramentum. Cum
enim sic irasceretur Moyses colentibus et adorantibus
idolum, et zelo Dei inflammatus vindicaret temporaliter,
ut a morte sempiterna devitanda terreret; tamen
ipsum caput vituli in ignem misit et exterminavit,
comminuit, in aquam sparsit, et dedit populo
bibere <note>(Exod. XXXII, 1-20)</note>: sic factum est magnum
sacramentum. O ira prophetica, et animus non turbatus,
sed illuminatus! Quid egit? Mitte in ignem, ut
prius confundatur forma ipsa; minutatim comminue,
ut paulatim consumatur; mitte in aquam, da populo
bibere. Quid est hoc, nisi quia adoratores diaboli corpus
ipsius facti erant? Quomodo agnoscentes Christum,
fiunt corpus Christi, ut eis dicatur: <hi>Vos autem
estis corpus Christi et membra <note>(I Cor. XII, 27)</note>
          </hi>. Corpus
diaboli consumendum erat, et hoc ab Israelitis consumendum.
Ex illo enim populo Apostoli; ex illo
prima Ecclesia. Et dictum erat Petro de Gentibus: <hi>Macta et manduca 
 <note>(Act. X, 13)</note>
          </hi>. Quid est, <hi>Macta et
manduca?</hi> Occide quod sunt, et fac quod es. Hac, <hi>Macta et manduca;</hi> 
 hac, Comminue et bibe: utrumque
tamen in eodem sacramento; quia oportebat utique,
et sine dubitatione oportebat, ut corpus quod erat
diaboli, credendo transiret in corpus Christi. Sic diabolus
<pb n="0939"/>
consumitur amissis membris suis. Hoc figuratum
est et in serpente Moysi. Nam fecerunt magi similiter,
projectisque virgis suis exhibuerunt dracones;
sed draco Moysi omnium illorum magorum virgas
absorbuit <note>(Exod. VII, 12)</note>. Intelligatur ergo et modo
corpus diaboli: hoc fit; devoratur a Gentibus quae
crediderunt, factus est esca populis Aethiopibus. Illud
quoque intelligi potest, <hi>dedisti eum escam populis
Aethiopibus:</hi> quia nunc eum omnes mordent.
Quid est mordent? Reprehendendo, culpando, accusando.
Quomodo dictum est, in prohibitione quidem,
sed tamen expressum: <hi>Si autem mordetis et comeditis
invicem; videte ne ab invicem consumamini <note>(Gal. V,
15)</note>
          </hi>. Quid est, <hi>mordetis et comeditis invicem?</hi> Litigatis
cum invicem, detrahitis invicem, opprobria objicitis
invicem. Attendite ergo nunc his morsibus consumi
diabolum. Quis non iratus servo suo, etiam paganus,
dicat illi: Satanas? Vide diabolum datum in escam.
Hoc dicit Christianus, hoc dicit Judaeus, hoc dicit
Paganus; ipsum adorat, et de ipso maledicit.</p>
        </div3>
<div3>
          <head>17.</head>
          <p>
 <hi>[vers. 15.]</hi> Videamus ergo reliqua. Fratres,
obsecro, intendite: cum magna voluptate audiuntur,
quia audita etiam in orbe terrarum cognoscuntur.
Haec quando dicebantur, non fuerunt; quia tunc promittebantur,
non reddebantur: nunc vero qua voluptate
afficimur, cum ea quae praedicta legimus in
libro, compleri videmus in mundo! Videamus quid
fecerit, quem jam intelligit Asaph, quod <hi>operatus est
salutem in medio terrae. Tu disrupisti fontes et torrentes:</hi> 
ut manarent liquorem sapientiae, ut manarent
divitias fidei, ut irrigarent salsitatem Gentium, ut
omnes infideles in fide dulcedinem sua irrigatione
converterent. <hi>Disrupisti fontes et torrentes.</hi> Forte
discretum est; forte unum est, quia fontes tam largi
fuerunt ut flumina facerent. <hi>Tu disrupisti fontes et
torrentes.</hi> Si autem ad discretionem: in aliis fit verbum
Dei <hi>fons aquae salientis in vitam aeternam <note>(Joan.
IV, 14)</note>
          </hi>; alii autem audientes verbum, et non sic habentes
ut bene vivant, tamen non tacentes lingua,
torrentes fiunt. Torrentes enim dicuntur proprie, qui
non sunt perennes: nam aliquando et translate dicitur
torrens pro fluvio; sicut dictum est: <hi>Inebriabuntur
ab ubertate domus tuae, et torrente deliciarum
tuarum potabis eos <note>(Psal. XXXV, 9)</note>
          </hi>: non enim ille
torrens aliquando siccabitur. Sed torrentes proprie
dicuntur fluvii qui aestate deficiunt, aquis autem hiemalibus
inundantur et currunt. Vides ergo hominem
bene fidelem, perseveraturum usque in finem, non
relicturum Deum in omni tentatione; pro veritate,
non pro falsitate et errore, omnes molestias sustinentem:
hic unde sic viget, nisi quia verbum factum est
in eo <hi>fons aquae salientis in vitam aeternam?</hi> Alius autem
accipit verbum; praedicat, non tacet, currit: sed
aestas probat fontem aut torrentem. Tamen ex utroque
rigetur terra, ab eo qui <hi>operatus est salutem in
medio terrae;</hi> exundent fontes, currant torrentes: <hi>Tu
disrupisti fontes et torrentes.</hi> </p>
        </div3>
<div3>
          <head>18.</head>
          <p>
 <hi>Tu siccasti fluvios Etham.</hi> Hac rumpit fontes et
torrentes, hac siccat fluvios, ut inde currant aquae,
<pb n="0940"/>
et hinc aquae siccentur. <hi>Fluvios,</hi> inquit, <hi>Etham.</hi> Quid
est Etham? Verbum enim hebraeum est. Quid interpretatur
Etham? Fortis, robustus. Quis est iste fortis
et robustus, cujus fluvios siccat Deus? Quis, nisi ille
ipse draco? <hi>Nemo</hi> enim <hi>intrat in domum fortis, ut vasa
illius diripiat, nisi prius alligaverit fortem <note>(Matth. XII,
29)</note>
          </hi>. Ipse est fortis, de virtute sua praesumens, et
Deum deserens; ipse est fortis, qui ait: <hi>Ponam sedem
meam ad aquilonem, et ero similis Altissimo <note>(Isai. XIV,
13)</note>
          </hi>. De ipso calice perversae fortitudinis homini propinavit.
Fortes esse voluerunt, qui se deos futuros de
cibo vetito crediderunt. Factus est Adam fortis cui
insultaretur: <hi>Ecce factus est Adam tanquam unus ex
nobis <note>(Gen. III, 5, 6, 22)</note>
          </hi>. Fortes et Judaei de justitia
sua praesumentes: <hi>Ignorantes enim Dei justitiam, et
suam justitiam quaerentes constituere,</hi> tanquam fortes, <hi>justitiae Dei non sunt subjecti 
 <note>(Rom. X, 3)</note>
          </hi>. Videte hominem
digessisse fortitudinem suam, et remansisse
infirmum, inopem, longe stantem, nec oculos ad coelum
levare audentem; sed percutientem pectus suum,
et dicentem: <hi>Domine, propitius esto mihi peccatori <note>(Luc. XVIII, 13)</note>
          </hi>.
Jam infirmus est, jam infirmitatem
confitetur; non est fortis: arida terra est; rigetur
fontibus et torrentibus. Illi adhuc fortes sunt, qui de
virtute sua praesumunt. Siccentur flumina eorum:
non proficiant doctrinae gentium, haruspiscum, mathematicorum,
magicae artes; quoniam siccati sunt
fluvii Fortis: <hi>Tu siccasti fluvios Etham.</hi> Arescat illa
doctrina; inundentur mentes Evangelio veritatis.</p>
        </div3>
<div3>
          <head>19.</head>
          <p>
 <hi>[vers. 16.] Tuus est dies, et tua est nox.</hi> Quis hoc
ignorat, quando ipse fecit haec omnia; quia per Verbum
facta sunt omnia <note>(Joan. I, 3)</note>? Illi ipsi qui <hi>operatus
est salutem in medio terrae,</hi> illi dicitur: <hi>Tuus est
dies, et tua est nox.</hi> Aliquid hic intelligere debemus,
quod pertineat ad ipsam salutem quam operatus est
in medio terrae. <hi>Tuus est dies.</hi> Qui sunt isti? Spirituales. <hi>Et tua est nox.</hi> 
 Qui sunt isti? Carnales, <hi>Tuus est
dies; et tua est nox.</hi> Loquantur spirituales spiritualia
spiritualibus; dictum est enim: <hi>Spiritualibus spiritualia
comparantes, sapientiam loquimur inter perfectos <note>(I Cor.
II, 13, 6)</note>
          </hi>. Nondum capiunt istam sapientiam carnales: <hi>Non potui vobis loqui quasi spiritualibus, sed quasi carnalibus <note>(Id., III, 1)</note>
          </hi>.
Ergo cum spirituales spiritualibus
loquuntur, <hi>Dies diei eructat verbum:</hi> cum vero et ipsi carnales
non tacent fidem crucifixi Christi, quam possunt
capere parvi, <hi>Nox nocti annuntiat scientiam <note>(Psal.
XVIII, 3)</note>
          </hi>. <hi>Tuus est dies, et tua est nox.</hi> Ad te pertinent
spirituales, ad te pertinent carnales: illos illustras incommutabili
sapientia et veritate; illos consolaris
carnis manifestatione, tanquam luna consolans noctem. <hi>Tuus est dies, et tua est nox.</hi> 
 Vis audire diem? Vide
si capis; erige quantum potes mentem tuam. Videamus
si pertines ad diem; jam videamus, si non palpitat
aspectus tuus. Potes videre quod audisti modo
ex Evangelio: <hi>In principio erat Verbum, et Verbum
<pb n="0941"/>
erat apud Deum, et Deus erat Verbum?</hi> Non nosti enim
tu cogitare verba, nisi quae sonant et transeunt. Potes
jam capere Verbum, non sonum, sed Deum? Annon
ibi audisti: <hi>Et Deus erat Verbum?</hi> Sed tu ista verba
cogitas, <hi>Omnia per ipsum facta sunt:</hi> et per ipsum
facti sunt et qui verba faciunt. Quale ergo illud Verbum
est? Capis, o carnalis? responde; capis? Non
capis, adhuc ad noctem pertines; luna tibi necessaria
est, ne in tenebris moriaris. Etenim quidam <hi>peccatores
intenderunt arcum, ut sagittarent in obscura luna rectos
corde <note>(Psal. X, 3)</note>
          </hi>. Obscurata est enim caro Christi
de cruce deposita, et in sepulcro posita: et illi qui
occiderunt insultaverunt; et nondum resurrexerat,
et sagittati sunt discipuli recti corde, sed in obscura
luna. Ergo ut non solum dies diei eructet verbum,
sed etiam nox nocti annuntiet scientiam; quoniam <hi>tuus est dies, et tua est nox;</hi> 
 dignare descendere, manere
apud eum a quo descendis, sed venire ad quos
descendis. Dignare descendere qui in hoc mundo
eras, et mundus per te factus est, et mundus te non
cognovit. Habeat et nox consolationem suam; habeat,
inquit, <hi>Verbum caro factum est, et habitavit in nobis <note>(Joan. I, 1-14)</note>
          </hi>:
 <hi>Tuus est dies, et tua est nox. Tu perfecisti
solem et lunam:</hi> solem, spirituales; lunam,
carnales. Adhuc carnalis est, non deseratur, et ipse
perficiatur. <hi>Tu perfecisti solem et lunam:</hi> solem, tauquam
sapientem; lunam, tanquam insipientem; non
tamen deseruisti. Nam ita scriptum est: <hi>Sapiens permanet
sicut sol; stultus autem sicut luna mutatur <note>(Eccli.
XXVII, 12)</note>
          </hi>. Quid ergo, quia sol permanet, id est, quia <hi>sapiens permanet sicut sol, stultus sicut luna mutatur,</hi> 
adhuc carnalis, adhuc insipiens deserendus est? Et
ubi est quod dictum est ab Apostolo: <hi>Sapientibus et
insipientibus debitor sum <note>(Rom. I, 14)</note>
          </hi>? <hi>Tu perfecisti
solem et lunam.</hi> </p>
        </div3>
<div3>
          <head>20.</head>
          <p>
 <hi>[vers. 17.] Tu fecisti omnes terminos terrae.</hi> 
Nonne et ante, quando fundavit terram? Sed quomodo
fecit terminos terrae, qui <hi>operatus est salutem in medio
terrae?</hi> Quomodo, nisi quomodo dicit Apostolus: <hi>Gratia autem salvi facti sumus, et hoc non ex nobis,
sed Dei donum est; non ex operibus, ne forte quis extollatur?</hi> 
Ergo non erant opera bona Erant; sed quomodo?
Gratia Dei. Sequere; videamus. <hi>Ipsius enim
sumus figmentum, creati in Christo Jesu in operibus
bonis <note>(Ephes. II, 8-10)</note>
          </hi>. Ecce quomodo fecit terminos
terrae, qui <hi>operatus est salutem in medio terrae: Tu fecisti
omnes terminos terrae. Aestatem et ver tu fecisti ea.</hi> 
Ferventes spiritu aestas est. Tu, inquam, fecisti spiritu
ferventes: tu fecisti et novellos in fide; ver est. <hi>Aestatem et ver tu fecisti ea.</hi> 
 Non glorientur quasi non
acceperint: <hi>tu fecisti ea.</hi> </p>
        </div3>
<div3>
          <head>21.</head>
          <p>
 <hi>[vers. 18.] Memor esto hujus creaturae tuae.</hi> 
Cujus <hi>creaturae tuae? Inimicus exprobravit Domino.</hi> O
Asaph, dole in intellectu pristinam caecitatem tuam! <hi>Inimicus exprobravit Domino.</hi> 
 Dictum est Christo in
gente sua, <hi>Peccator est iste; non novimus unde sit:
nos novimus Moysen, illi locutus est Deus; iste Samaritanus
est <note>(Joan. IX, 24, 29, et VIII, 48)</note>
          </hi>. <hi>Inimicus exprobravit
Domino; et populus imprudens exacerbavit
nomen tuum.</hi> Populus imprudens tunc Asaph; sed non
<pb n="0942"/> <hi>intellectus Asaph</hi> 
 tunc. Quid dicitur in superiore
psalmo? <hi>Quasi pecus factus sum ad te; et ego semper
tecum:</hi> quia non iit ad deos et idola Gentium. Etsi
non cognovit ut pecus, tamen recognovit ut homo,
dixit enim, <hi>Semper tecum, quasi pecus:</hi> et quid postea
ibi in ipso psalmo, ubi Asaph? <hi>Tenuisti manum dexterae
meae; in voluntate tua deduxisti me, et cum gloria
assumpsisti me <note>(Psal. LXXII, 23, 24)</note>
          </hi>. <hi>In voluntate tua,</hi> 
non in justitia mea; dono tuo, non opere meo. Ergo
et hic, <hi>Inimicus exprobravit Domino; et populus imprudens
exacerbavit nomen tuum.</hi> Omnes ergo perierunt?
Absit. Etsi aliqui ex ramis fracti sunt, manent
tamen aliqui quo insereretur oleaster <note>(Rom. XI, 17)</note>;
et radix manet, et ex ipsis ramis per infidelitatem
fractis revocati sunt quidam per fidem: nam et ipse
apostolus Paulus per infidelitatem fractus erat, et per
fidem radici restitutus est. Ita plane <hi>populus imprudens
exacerbavit nomen tuum,</hi> quando dictum est: <hi>Si filius Dei est, descendat de cruce 
 <note>(Matth. XXVII, 40)</note>
          </hi>.</p>
        </div3>
<div3>
          <head>22.</head>
          <p>
 <hi>[vers. 19.]</hi> Sed quid tu, Asaph, jam in intellectu? <hi>Ne tradideris bestiis animam confitentem tibi.</hi> 
Agnosco, inquit Asaph; quia, sicut in alio psalmo dicitur, <hi>Peccatum meum cognovi, et facinus meum non
operui 
 <note>(Psal. XXXI, 5)</note>
          </hi>. Quare? Quia locutus est Petrus
mirantibus linguas Israelitis, quoniam ipsi occiderunt
Christum, cum propter illos missus sit Christus. <hi>Hoc
audito, compuncti sunt corde, et dixerunt ad Apostolos,
Quid ergo faciemus? dicite nobis. Et Apostoli: Agite
poenitentiam, et baptizetur unusquisque vestrum in nomine
Domini Jesu Christi; et dimittentur vobis peccata
vestra <note>(Act. II, 37, 38)</note>
          </hi>. Quia ergo per poenitentiam
confessio facta est, <hi>Ne tradideris bestiis animam confitentem
tibi.</hi> Quare, <hi>confitentem tibi?</hi> Quia <hi>conversus
sum in aerumna, dum configitur spina <note>(Psal. XXXI, 4)</note>
          </hi>.
Compuncti sunt corde; et facti sunt aerumnosi poenitendo,
qui fuerant gloriosi saeviendo. <hi>Ne tradideris
bestiis animam confitentem tibi.</hi> Quibus bestiis, nisi
quarum capita contrita sunt super aquam? Quia dictus
est bestia, leo, et draco, ipse diabolus. Noli, inquit,
dare diabolo et angelis ejus animam confitentem
tibi. Devoret serpens, si adhuc terrena sapio, si terrena
desidero, si adhuc in promissis Veteris Testamenti,
Novo revelato, remaneo. Cum autem jam
deposuerim superbiam, et justitiam meam non agnoscam,
sed gratiam tuam; non habeant in me superbae
bestiae potestatem. <hi>Ne tradideris bestiis animam confitentem
tibi. Animas pauperum tuorum ne obliviscaris in
finem.</hi> Divites eramus, fortes eramus; sed <hi>siccasti
fluvios Etham:</hi> jam modo non constituimus justitiam
nostram, sed agnoscimus gratiam tuam; pauperes
sumus, exaudi mendicos tuos. Jam non audemus
oculos ad coelum levare, sed percutientes pectus nostrum
dicimus: <hi>Domine, propitius esto mihi peccatori <note>(Luc. XVIII, 13)</note>
          </hi>;
 <hi>Animas pauperum tuorum ne obliviscaris
in finem.</hi> </p>
        </div3>
<div3>
          <head>23.</head>
          <p>
 <hi>[vers. 20.] Respice in testamentum tuum.</hi> Redde
quod promisisti: tabulas tenemus, haereditatem exspectamus. <hi>Respice in testamentum tuum;</hi> 
 non illud vetus:
non propter terram Chanaan roge; non propter inimicorum
<pb n="0943"/>
temporalem subjectionem, non propter
filiorum carnalem fecunditatem, non propter divitias
terrenas, non propter salutem temporalem; <hi>Respice
in testamentum tuum,</hi> quo promisisti regnum coelorum.
Jam agnosco testamentum tuum; jam intellectus est
Asaph, non est pecus Asaph, jam videt quod dictum est:
 « Ecce dies veniunt, dicit Dominus; et consummabo
domui Israel et domui Juda testamentum novum, non
secundum testamentum quod disposui patribus eorum. <note>(Jerem. XXXI, 31, 32)</note>.
Respice in testamentum tuum;
quoniam repleti sunt qui obscurati sunt terrae domorum
iniquarum: »  quia corda habebant iniqua. Domus
nostrae, corda nostra: ibi libenter habitant beati
mundo corde <note>(Matth. V, 8)</note>. <hi>Respice</hi> ergo <hi>in testamentum
tuum;</hi> et reliquiae salvae fiant <note>(Rom. IX, 27)</note>:
quia multi qui attendunt ad terram, obscurati sunt,
et repleti sunt terra. Intravit in oculos eorum pulvis,
et excaecavit eos, et facti sunt pulvis quem projicit
ventus a facie terrae <note>(Psal. I, 4)</note>. <hi>Repleti sunt qui obscurati
sunt terrae domorum iniquarum.</hi> Attendendo enim
terram obscurati sunt, de quibus dictum est in alio
psalmo: <hi>Obscurentur oculi eorum ne videant et dorsum
eorum semper incurva <note>(Psal. LXVIII, 24)</note>
          </hi>. Terra ergo <hi>repleti sunt qui obscurati sunt terrae domorum iniquarum,</hi> 
quia corda habebant iniqua. Domus enim nostrae,
sicut supra diximus, corda nostra sunt: ibi libenter
habitamus, si ea ab iniquitate mundemus. Ibi est
mala conscientia, quae inde repellit hominem quo jubetur
ire portans grabatum suum, cui peccata dimissa
sunt, dicente Domino, <hi>Tolle grabatum tuum, et vade
in domum tuam <note>(Joan. V, 8)</note>
          </hi>: porta carnem tuam, et
intra ad sanatam conscientiam tuam. <hi>Quoniam repleti
sunt qui obscurati sunt terrae domorum iniquarum:</hi> 
obscurati sunt, repleti sunt terra. Illi obscurati, qui
sunt? Qui corda iniqua habent: reddit illis Dominus
secundum cor suum.</p>
        </div3>
<div3>
          <head>24.</head>
          <p>
 <hi>[vers. 21.] Ne avertatur humilis confusus.</hi> Illos
enim superbia confudit. <hi>Egenus et inops laudabunt nomen
tuum.</hi> Videtis, fratres, quam debeat dulcis esse
paupertas: videtis pauperes et inopes pertinere ad
Deum; sed pauperes spiritu, quoniam ipsorum est
regnum coelorum <note>(Matth. V, 3)</note>. Qui sunt pauperes
spiritu? Humiles, trementes verba Dei, confitentes
peccata sua; non de suis meritis, nec de sua justitia
praesumentes. Qui sunt pauperes spiritu? Qui quando
faciunt aliquid boni, Deum laudant; quando mali, se
accusant. <hi>Super quem requiescet Spiritus meus,</hi> ait
propheta, <hi>nisi super humilem, et quietum, et trementem
verba mea <note>(Isai. LXVI, 2)</note>
          </hi>? Jam ergo Asaph intellexit;
jam terrae non haeret, jam promissa terrena ex Veteri
Testamento non expetit: mendicus tuus factus est,
pauper tuus factus est; fluvios tuos sitit, quia sui siccati
sunt. Quia ergo talis factus est, non fraudetur
spe: quaesivit manibus nocte coram te; non decipiatur <note>(Psal. LXXVI, 3)</note>.
 <hi>Ne avertatur humilis confusus:
egenus et inops laudabunt nomen tuum.</hi> Confitentes
peccata sua, laudabunt nomen tuum; desiderantes
aeterna promissa tua, laudabunt nomen tuum: non de
temporalibus turgidi, non de propria justitia in superbiam
<pb n="0944"/>
elati et inflati, non ipsi; sed qui? <hi>Egenus et inops
laudabunt nomen tuum.</hi> </p>
        </div3>
<div3>
          <head>25.</head>
          <p>
 <hi>[vers. 22.] Exsurge, Domine; judica causam
meam.</hi> Desertus enim videor, quia nondum accepi
quod promisisti: et factae sunt mihi lacrymae meae
panis die ac nocte, dum dicitur mihi quotidie, Ubi
est Deus tuus <note>(Psal. XLI, 4)</note>? Et quia non possum
ostendere Deum meum; quasi inane sequar, insultatur
mihi. Nec paganus tantum, vel Judaeus, vel haereticus;
sed aliquando frater ipse catholicus torquet os,
quando promissa Dei praedicantur, quando futura resurrectio
praenuntiatur. Et adhuc et ipse, quamvis
jam tinctus aqua salutis aeternae, portans sacramentum
Christi, forsitan dicit, Et quis huc resurrexit? et,
Non audivi patrem meum de sepulcro loquentem, ex
quo eum sepelivi. Deus dedit legem ad tempus servis
suis, ad quod se avocent: nam quis redit ab inferis?
Et quid faciam talibus? ostendam quod non vident?
Non possum: non enim propter illos Deus visibilis
debet fieri. Jam id agant, si placet; ita faciant, ita
conentur: quia ipsi nolunt converti in melius, Deum
convertant in pejus. Videat qui potest, credat qui non
potest, esse Deum. Etsi videt qui potest, numquid
oculis videt? Intellectu videt, corde videt. Non enim
solem et lunam volebat ostendere, qui dicebat: <hi>Beati
mundo corde, quoniam ipsi Deum videbunt <note>(Matth. V,
8)</note>
          </hi>. Immundum autem cor nec ad fidem idoneum,
ut quod non potest videre vel credat. Non video,
inquit: quid crediturus sum? Anima enim tua videtur,
ut opinor! Stulte! corpus tuum videtur; animam
tuam quis videt? Cum ergo corpus tuum solum
videatur, quare non sepeliris? Miratur quia dixi, Si
corpus tantum videtur, quare non sepeliris? Et respondet
(sapit enim ad hoc). Quia vivo. Unde scio quia
vivis, cujus animam non video? unde scio? Respondebis:
Quia loquor, quia ambulo, quia operor. Stulte!
ex operibus corporis agnosco viventem; ex operibus
creaturae non potes agnoscere Creatorem! Et forte
qui dicit, Cum mortuus fuero, postea nihil ero: et
litteras didicit, et ab Epicuro didicit hoc, nescio quo
deliro philosopho, vel potius amatore vanitatis, non
sapientiae; quem ipsi etiam philosophi porcum nominaverunt:
qui voluptatem corporis summum bonum
dixit, hunc philosophum porcum nominaverunt, voluntatem
se in coeno carnali. Ab illo forte didicit iste
litteratus dicere, Non ero posteaquam mortuus
fuero. Siccentur flumina Etham; pereant doctrinae
istae Gentium, pullulent vireta Jerusalem: videant
quod possunt; corde credant quod videre non possunt.
Certe ista omnia quae per mundum modo videntur,
quando operabatur Deus salutem in medio terrae,
cum ista dicebantur, nondum erant: et ecce tunc
praedicta sunt; nunc impleta monstrantur, et adhuc
dicit stultus in corde suo, <hi>Non est Deus <note>(Psal. XIII,
1)</note>
          </hi>. Vae perversis cordibus! quoniam ita ventura sunt
quae restant, sicut venerunt ista quae tunc non fuerunt,
et ventura praenuntiabantur. An vero exhibuit
<pb n="0945"/>
nobis Deus omnia quae promisit, et de solo die judicii
nos fefellit? Non erat Christus in terra; promisit,
exhibuit: non virgo pepererat: promisit, exhibuit:
non erat fusus sanguis pretiosus, quo deleretur chirographum
mortis nostrae; promisit, exhibuit: nondum
resurrexerat caro in vitam aeternam; promisit, exhibuit:
nondum crediderant Gentes; promisit, exhibuit:
nondum haeretici nomine Christi armati, contra
Christum militabant; praedixit, exhibuit: nondum
idola Gentium de terra deleta erant; praedixit,
exhibuit: ista omnia cum praedixisset et exhibuisset,
de solo die judicii mentitus est? Veniet omnino, quomodo
ista venerunt; quia et ista antequam venirent
futura erant, et futura prius praenuntiata sunt, et
postea venerunt; veniet, fratres mei. Nemo dicat,
Non veniet; aut, Veniet, sed longe est quod veniet:
sed tibi prope est ut eas hinc. Sufficiat prima deceptio:
si non potuimus primo permanere in praecepto,
saltem corrigamur exemplo. Nondum erat exemplum
casus humani, quando dictum est ad Adam: <hi>Morte
morieris, si tetigeris;</hi> et venit de transverso serpens,
et dixit: <hi>Non morte morieris.</hi> Creditus est serpens,
contemptus est Deus; creditus est serpens, tactum
est vetitum, mortuus est homo <note>(Gen. II, 17, et III, 4,
6, 19)</note>. Nonne impletum est potius quod minatus est
Deus, quam quod promiserat inimicus? Sic est certe:
agnoscimus hoc; inde omnes in morte: jam vel experti
cauti simus. Non enim cessat et modo serpens
insusurrare, et dicere: Numquid vere damnaturus est
Deus tantas turbas, liberaturus est paucos? Quid est
aliud quam, Facite contra praeceptum; non moriemini?
sed quomodo tunc, sic et nunc. Si feceris quod
suggerit diabolus, et contempseris quod praecepit
Deus; veniet judiciis dies, et invenies verum quod minatus
est Deus, et falsum quod pollicitus est diabolus. <hi>Exurge, Domine, judica causam meam.</hi> 
 Mortuus es, et
contemptus es; dicitur mihi, Ubi est Deus tuus <note>(Psal.
XLI, 11)</note>? <hi>Exsurge, judica causam meam.</hi> Non enim venturus
est ad judicium, nisi qui exsurrexit a mortuis. Venturus
praenuntiabatur; venit, et contemptus est a Judaeis
ambulans in terra; contemnitur a falsis christianis
sedens in coelo. <hi>Exsurge, Domine; judica causam
meam.</hi> Quoniam in te credidi, non peream; quia credidi
quod non vidi, spe mea non fallar, accipiam
quod promisisti; <hi>Judica causam meam. Memento opprobriorum
tuorum; eorum quae ab imprudente sunt
tota die.</hi> Adhuc enim insultatur Christo; nec deerunt
tota die, hoc est usque in finem saeculi, vasa irae.
Adhuc dicitur: Vana praedicant Christiani; adhuc
dicitur: Inanis est resurrectio mortuorum. <hi>Judica
causam meam: memento opprobriorum tuorum.</hi> Sed
quorum nisi <hi>eorum quae ab imprudente sunt tota die?</hi> 
Numquid prudens hoc dicit? Prudens enim dictus est,
Porro videns: si prudens porro videns, fide videtur
porro; nam oculis vix ante pedes videtur <hi>tota die.</hi> </p>
        </div3>
<div3>
          <head>26.</head>
          <p>
 <hi>[vers. 23.] Ne obliviscaris vocem deprecantium
te.</hi> Ingemiscentium, et exspectantium jam quod promisisti
<pb n="0946"/>
de Novo Testamento, et ad ipsam fidem ambulantium, <hi>ne obliviscaris vocem deprecantium te.</hi> 
 Sed
illi adhuc dicunt: Ubi est Deus tuus? <hi>Superbia eorum
qui te oderunt, ascendat semper ad te:</hi> Noli et eorum
superbiam oblivisci. Nec obliviscitur: omnino aut
punit, aut corrigit.
</p>
        </div3>
      </div1>

<div1>
        <head>IN PSALMUM LXXIV ENARRATIO. SERMO AD PLEBEM.</head>
<div3>
          <head>1.</head>
          <p>
 <hi>[vers. 1.]</hi> Psalmus iste tumori superbiae medicinam
humilitatis apportat, humiles autem consolatur
in spe: hoc agens, ut ne quisquam superbe de se
praesumat, ne quisquam humilis de Domino desperet.
Est enim promissio Dei rata, certa, fixa et
inconcussa, fidelis et omni dubitatione carens, quae
consolatur afflictos. Tota enim <hi>vita humana super
terram,</hi> sicut scriptum est, <hi>tentatio est <note>(Job VII, 1)</note>
          </hi>.
Nec quasi prospera eligenda est, et sola adversa devitanda:
sed utraque cavenda est; illa ne corrumpat,
ista ne frangat; ut unicuique hominum, in quocumque
statu rerum in hac vita egerit, non sit refugium
nisi Deus, nec ullum gaudium nisi in promissis ejus.
Vita enim haec qualibet redundans felicitate multos
fallit; Deus neminem. Quia ergo omni homini converso
ad Deum mutatur delectatio, mutantur deliciae
(non enim subtrahuntur, sed mutantur): omnes autem
deliciae nostrae in hac vita, nondum sunt in re; sed
ipsa spes tam certa est, ut omnibus hujus saeculi deliciis
praeponenda sit, sicut scriptum est, <hi>Delectare in
Domino.</hi> Et ne putares te jam habere quod promittit,
subjecit statim, <hi>Et dabit tibi petitiones cordis tui <note>(Psal.
XXXVI, 4)</note>
          </hi>. Si ergo nondum habes petitiones cordis
tui, unde delectaris in Domino, nisi quia tenes certum
promissorem, qui se effecit promittendo debitorem?
Hujus igitur deprecationis ut permaneat nobiscum
spes nostra, et introducamur in id quod promisit
Deus, loquitur titulus hujus psalmi: <hi>In finem ne corrumpas.</hi> 
Quid est, <hi>ne corrumpas?</hi> Quod promisisti,
exhibe. Sed quando? <hi>In finem.</hi> Illuc ergo mentis oculus
dirigatur; <hi>in finem:</hi> omnia quae in via occurrerint,
transeantur, ut perveniatur in finem. Exsultent superbi
de praesenti felicitate; tumeant honoribus, fulgeant
auro, redundent familiis, obsequiis clientium constipentur:
praetereunt ista; transeunt tanquam umbra.
Cum ille finis venerit, ubi omnes qui modo in Domino
sperant gaudeant, tunc illis veniet sine fine tristitia.
Quando acceperint humiles quod irrident superbi,
tunc superborum typhus convertetur in luctum. Tunc
erit illa vox quam in libro Sapientiae novimus: dicent
enim tunc videntes gloriam sanctorum, qui cum hic
humiliarentur, toleraverunt; qui cum hic sublimarentur,
non annuerunt; tunc ergo illi dicent: <hi>Hi sunt
quos aliquando habuimus in risum.</hi> Ubi etiam dicunt: <hi>Quid nobis profuit superbia? et divitiarum jactantia
quid contulit nobis? Transierunt omnia tanquam umbra</hi> 
<pb n="0947"/> <note>(Sap. V, 3, 8, 9)</note>.
Quia de corruptibilibus praesumpserunt,
spes eorum corrumpetur; nostra vero spes tunc
erit res. Promissio enim Dei ut maneat integra et firma
et certa erga nos, diximus ex corde fidei, <hi>In
finem, ne corrumpas.</hi> Noli ergo timere ne promissiones
Dei corrumpat aliquis potentium. Ipse non corrumpit,
quia verax est; potentiorem non habet a quo
ejus promissio corrumpatur: certi ergo simus de
promissis Dei; et cantemus jam, unde incipit Psalmus.</p>
        </div3>
<div3>
          <head>2.</head>
          <p>
 <hi>[vers. 2.] Confitebimur tibi, Deus, confitebimur
tibi, et invocabimus nomen tuum.</hi> Noli antequam confitearis
invocare; confitere, et invoca. Illum quippe
quem invocas, in te vocas. Quid est enim invocare,
nisi in teipsum vocare? Si invocatur a te, id est, si
vocatur in te, ad quem accedit? Ad superbum non
accedit. Certe altus est; non eum attingit elatus.
Omnia sublimia ut contingamus, attollimus nos; et si
attingere non possumus, machinamenta aliqua vel
scalas quaerimus, ut sublimati sublimia contingamus:
contra Deus; et altus est, et ab humilibus contingitur.
Scriptum est, <hi>Prope est Dominus his qui obtriverunt
cor <note>(Psal. XXXIII, 19)</note>
          </hi>: tritura cordis, pietas, humilitas.
Qui se conterit, irascitur sibi: se habeat
iratum, ut illum habeat propitium; se habeat judicem,
ut illum habeat defensorem. Ergo invocatus Deus
venit. Ad quem venit? Ad superbum non venit. Audi
aliud testimonium: <hi>Excelsus Dominus, et humilia respicit;
excelsa autem a longe cognoscit <note>(Psal. CXXXVII,
6)</note>
          </hi>. <hi>Excelsus Dominus, et humilia respicit,</hi> non a longe;
excelsa autem a longe cognoscit. Et ne forte cum
dictum esset quia humilia respicit, superbi de impunitate
gauderent, quasi eos superbientes non agnoscat
qui in excelsis habitat; territi sunt et dictum est
eis: Videt vos, et cognoscit vos, sed a longe. Hos facit
beatos quibus propinquat: vos autem, inquit, o
superbi, o excelsi, non eritis impuniti, quia cognoscit;
non eritis beati, quia a longe cognoscit. Videte ergo
quid agatis; quia si agnoscit, non ignoscit. Melius ergo
ignoscit, quam agnoscit. Quid est enim ipsum ignoscere,
nisi non noscere? Quid est non noscere?
Non animadvertere: nam et vindicantis solet dici animadversio.
Audi orantem ut ignoscat: <hi>Averte faciem
tuam a peccatis meis <note>(Psal. L, 11)</note>
          </hi>. Quid igitur facies, si averterit faciem suam a te? Molestum est, et timendum
ne deserat te. Rursus si faciem non avertit, animadvertit.
Novit hoc Deus, potest hoc Deus, et avertere
faciem a peccante, et non avertere a confitente.
Itaque alibi ei dicitur: <hi>Averte faciem tuam a peccatis
meis;</hi> et alibi ei dicitur: <hi>Ne avertas faciem tuam a me <note>(Psal. XXVI, 9)</note>
          </hi>.
Ibi, A peccatis meis averte; hic autem,
A me noli avertere. Confitere ergo, et invoca:
confitendo enim mundas templum quo veniat invocatus.
Confitere, et invoca. Avertat faciem a peccatis
tuis; non avertat a te: avertat faciem ab eo quod tu
fecisti; non avertat ab eo quod ipse fecit. Te enim
hominem ipse fecit; peccata tua ipse fecisti. Confitere
ergo, et invoca; dic: <hi>Confitebimur tibi, Deus:
confitebimur tibi.</hi> 
<pb n="0948"/>
</p>
        </div3>
<div3>
          <head>3. </head>
          <p>
Ipsa repetitio, confirmatio est, ne te confessum
esse poeniteat. Non enim alicui erudeli confessus es;
non ultori, non insultatori: confitere securus. Audi
aliam vocem psalmi adhortantem: <hi>Confitemini Domino,
quoniam bonus est <note>(Psal. CV, 1, et CVI, 1)</note>
          </hi>. Quid
est, <hi>quoniam bonus est?</hi> Quid timetis confiteri? bonus
est; ignoscit confitenti. Time confiteri judici homini,
ne forte confessum puniat; Deo noli: fac confitendo
propitium, quem negando non facis nescium. <hi>Confitebimur
tibi, Deus; confitebimur, et</hi> securi jam <hi>invocabimus
nomen tuum.</hi> Exhausimus corda nostra confessione;
terruisti, mundasti. Confessio nos humiles facit,
propinqua humilibus, qui recedis ab excelsis. Firmamentum
autem esse sententiae in repetitione, multis
Scripturarum locis docemur. Inde est quod Dominus
ait, <hi>Amen amen <note>(Joan. I, 51)</note>
          </hi>. Inde in aliquibus psalmis, <hi>Fiat, fiat 
 <note>(Psal. LXXI, 19, et LXXXVIII, 53)</note>
          </hi>: ad
significationem rei sufficeret unum <hi>fiat;</hi> ad significationem
firmitatis accessit alterum <hi>fiat.</hi> Rex Aegypti
Pharao, nostis quod cum ibi jam esset Joseph propter
pudicitiae amorem inclusus in carcere, vidit somnium
idem Pharao notum omnibus nobis: a septem macris
consumptas esse septem boves pingues; et rursus, a
septem spicis exilibus consumptas esse septem fecundas.
Et quid est interpretatus Joseph? Si meministis,
non duo sunt ista somnia, sed visum unum. « Una
est, »  inquit,  « interpretatio eorum: sed quod rursus
vidisti, »  ait,  « ad confirmationem valet »  <note>(Gen. XLI, 1-32)</note>.
Haec dixi ut non putetis repetitionem in verbis sanctae
linguae, quasi loquacitatis esse appetitum. Saepe ibi
repetitio firmamenti habet vim. « Paratum cor meum,
Deus, »  inquit;  « paratum cor meum »  <note>(Psal. LVI,
8)</note>. Alio loco dicit:  « Sustine Dominum, viriliter age;
et confortetur cor tuum, et sustine Dominum »  <note>(Psal.
XXVI, 14)</note>. Innumerabilia talia sunt per omnes Scripturas.
His sufficit commendasse nos vobis loquendi
genus, quod observetis in omnibus similibus: modo
ad rem advertite. <hi>Confitebimur tibi,</hi> inquit, <hi>et invocabimus.</hi> 
Dixi quare ante invocationem praecedit confessio:
quia quem invocas, invitas. Venire autem non
vult invocatus, si tu fueris elatus: elatus si fueris,
confiteri non poteris; nec ea negas Deo quae nescit.
Itaque confessio tua non illum docet, sed te mundat.</p>
        </div3>
<div3>
          <head>4.</head>
          <p>
 Et jam confessus est, invocavit: imo confessi
sunt, invocaverunt; et dicitur ex persona unius, <hi>Enarrabo omnia mirabilia tua.</hi> 
 Confessus exinanivit se
malis, invocans implevit se bonis, enarrans eructavit
quo se implevit. Et videte, fratres; cum confiterentur
multi erant: <hi>Confitebimur tibi, Deus; confitebimur tibi,
et invocabimus nomen tuum.</hi> Multa enim sunt corda
confitentium, unum credentium. Quare multa sunt
corda confitentium, unum credentium? Diversa enim
peccata homines confitentur; unam fidem credunt.
Jam ergo cum coeperit Christus habitare in interiore
homine per fidem <note>(Ephes. III, 17)</note>, coeperitque invocatus
possidere confessum; fit totus Christus, caput,
et corpus, et ex multis unus. Audite jam verba Christi.
Nam quasi non ejus verba videbantur, <hi>Confitebimur
<pb n="0949"/>
tibi, Deus; confitebimur tibi, et invocabimus nomen
tuum.</hi> Jam incipit ex persona capitis sermo. Sive
autem caput loquatur, sive membra loquantur, Christus
loquitur: loquitur ex persona capitis, loquitur ex
persona corporis. Sed quid dictum est? <hi>Erunt duo in
carne una. Sacramentum hoc magnum est; ego,</hi> inquit, <hi>dico, in Christo et in Ecclesia 
 <note>(Gen. II, 24, et Ephes. V,
31, 32)</note>
          </hi>. Et ipse in Evangelio: <hi>Igitur jam non duo,
sed una caro <note>(Matth. XIX, 6)</note>
          </hi>. Nam ut noveritis has
duas quodammodo esse personas, et rursus unam
copulatione conjugii, tanquam unus loquitur apud
Isaiam, et dicit: <hi>Sicut sponso alligavit mihi mitram,
et sicut sponsam induit me ornamento <note>(Isai. LXI, 10)</note>
          </hi>.
Sponsum se dixit ex capite, sponsam ex corpore.
Loquitur ergo unus; audiamus eum, et in eo nos
quoque loquamur: simus membra ejus, ut haec vox
et nostra esse possit. <hi>Enarrabo,</hi> inquit, <hi>omnia mirabilia
tua.</hi> Evangelizat Christus seipsum, evangelizat se
etiam in membris suis jam existentibus, ut et alios
adducat, et accedant qui non erant, et copulentur
membris ejus, per quae membra ejus praedicatum est
Evangelium; et fiat unum corpus sub uno capite, in
uno spiritu, in una vita.</p>
        </div3>
<div3>
          <head>5.</head>
          <p>
 <hi>[vers. 3.]</hi> Et quid ait? <hi>Cum accepero,</hi> inquit, <hi>tempus ego justitias judicabo.</hi> 
 Quando judicabit justitias?
Cum acceperit tempus. Nondum est ipsum tempus.
Gratias misericordiae ejus: prius praedicat justitias, et
sic judicat justitias. Nam si ante vellet judicare quam
praedicare, quis inveniretur liberandus? quis absolvendus
occurreret? Modo ergo praedicationis tempus
est: <hi>Narrabo,</hi> inquit, <hi>omnia mirabilia tua.</hi> Audi narrantem,
audi praedicantem; nam si contempseris, <hi>Cum accepero tempus,</hi> 
 inquit, <hi>ego justitias judicabo.</hi> 
Dono, inquit, nunc peccata confitenti; non parcam
postea contemnenti. <hi>Misericordiam et judicium cantabo
tibi, Domine <note>(Psal. C, 1)</note>
          </hi>, dicitur in psalmo. <hi>Misericordiam
et judicium:</hi> modo <hi>misericordiam,</hi> postea <hi>judicium;</hi> 
in qua misericordia peccata donantur, in quo judicio peccata
puniuntur. Vis non timere peccatorum punitorem?
Ama donatorem; noli respuere, noli te extollere, noli
dicere, Non habeo quod mihi donet; audi enim quod
sequitur: <hi>Cum accepero tempus, ego justitias judicabo.</hi> 
Accepit tempus Christus? accepit tempus Filius Dei?
Filius Dei non accepit tempus; sed Filius hominis
accepit tempus. Idem ipse autem et Filius Dei per
quem facti sumus, et Filius hominis per quem refecti
sumus. Homine assumpto, ipse non assumptus;
homine mutato in melius, nullo modo ipse in deterius
commutatus, non destitit esse quod erat, sed accepit
quod non erat. Quid erat? <hi>Cum in forma Dei esset,
non rapinam arbitratus est esse aequalis Deo:</hi> Apostoli
verba sunt. Et quid accepit? <hi>Sed semetipsum exinanivit.
formam servi accipiens <note>(Philipp. II, 6, 7)</note>
          </hi>. Sicut
formam servi accepit, ita et tempus accepit. Demutatus
est ergo? deminutus est? exilior redditus? in
defectum lapsus? Absit. Quid ergo <hi>semetipsum exinanivit,
<pb n="0950"/>
formam servi accipiens?</hi> Exinanisse se dictus
est accipiendo inferiorem, non degenerando ab aequali.
Ergo, fratres, quid est hoc, <hi>Cum accepero tempus,
ego justitias judicabo?</hi> Accepit tempus ut Filius hominis;
gubernat tempora ut Filius Dei. Audi quia ut
Filius hominis accepit tempus judicandi. Dicit in
Evangelio: <hi>Dedit ei potestatem judicii faciendi, quoniam
Filius hominis est <note>(Joan. V, 27)</note>
          </hi>. Secundum quod
Filius Dei, nunquam accepit potestatem judicandi;
quia nunquam caruit potestate judicandi: secundum
quod Filius hominis, accepit tempus sicut nascendi
et patiendi, sicut moriendi et resurgendi et ascendendi,
ita veniendi et judicandi. Dicit in illo ista et corpus
ejus; non enim sine illis judicabit: dicit quippe
in Evangelio, <hi>Sedebitis super duodecim sedes, judicantes
duodecim tribus Israel <note>(Matth. XIX, 28)</note>
          </hi>. Ergo totus
Christus dicit, id est caput et corpus in sanctis, <hi>Cum accepero tempus, ego justitias judicabo.</hi> </p>
        </div3>
<div3>
          <head>6.</head>
          <p>
 <hi>[vers. 4.]</hi> Modo autem quid? <hi>Defluxit terra.</hi> Si
defluxit terra, unde defluxit nisi peccatis? Ideo et
delicta dicuntur. Delinquere est, tanquam de liquido
quodam defluere a stabilitate firmamenti virtutis
atque justitiae. Cupiditate enim inferiorum quisque
peccat: sicut roboratur charitate superiorum, sic deficit,
et quasi liquescit cupiditate inferiorum. Hunc
fluxum rerum in peccatis hominum attendens donator
misericors, donator peccatorum, nondum exactor
suppliciorum, attendit et ait: <hi>Defluxit terra, et omnes
inhabitantes in ea.</hi> Ipsa utique terra defluxit in habitantibus
se. Expositio est consequens, non additio.
Tanquam si diceres: Quomodo defluxit terra? subtracta
sunt fundamenta, et aliquid in ea hiatu quodam
demersum est? Quod dico terram, <hi>omnes inhabitantes
in ea.</hi> Inveni, inquit, terram peccatricem; et quid
feci? <hi>Ego confirmavi columnas ejus.</hi> Quas columnas
confirmavit? Columnas Apostolos dicit: sic apostolus
Paulus de coapostolis suis, <hi>Qui videbantur,</hi> inquit, <hi>columnae esse 
 <note>(Gal. II, 9)</note>
          </hi>. Et quid essent illae columnae,
nisi ab illo firmarentur? quia quodam terrae motu
etiam ipsae columnae nutaverunt; in passione Domini
omnes Apostoli desperaverunt. Ergo columnae illae
quae passione Domini nutaverunt, resurrectione firmatae
sunt. Clamavit initium aedificii per columnas
suas, et in eis omnibus columnis architectus ipse
clamavit. Columna enim una erat ex illis Paulus
apostolus, cum diceret: <hi>An vultis experimentum accipere
ejus, qui in me loquitur Christus <note>(II Cor. XIII, 3)</note>
          </hi>?
Ergo, <hi>Ego,</hi> inquit, <hi>confirmavi columnas ejus:</hi> resurrexi;
ostendi mortem non esse metuendam, ostendi
timentibus nec ipsum corpus perire in morientibus.
Terruerunt eos vulnera; firmaverunt cicatrices. Posset
Dominus Jesus Christus sine ulla cicatrice resurgere:
quid enim illi potestati magnum erat, ad tantam
integritatem compagem corporis revocare, ut
nullum omnino vestigium praeteriti vulneris appareret?
Habebat potestatem unde illud etiam sine cicatrice
sanaret; sed habere voluit unde nutantes columnas
firmaret.
<pb n="0951"/>
</p>
        </div3>
<div3>
          <head>7. </head>
          <p>
 <hi>[vers. 5.]</hi> Audivimus jam, fratres, quod quotidie
non tacetur; audiamus quid clamaverit per columnas
has. Tempus audiendi est propter terrorem illum: <hi>Ego justitias judicabo, cum accepero tempus.</hi> 
 Ille accepturus
est tempus justitias judicandi; vos jam nunc
habetis tempus justitias faciendi. Si taceret, non haberetis
quid facere; sed confirmatis columnis clamat.
Quid clamat? <hi>Dixi iniquis: Nolite inique facere.</hi> Clamat,
fratres mei; certe clamatis, delectat vos, audite
clamantem.
Per ipsum obsecro, terreat vos ista vox:
non tam nos vestrae istae voces delectare debent,
quam vos istae terrere. <hi>Dixi iniquis: Nolite inique facere.</hi> 
Sed jam fecerunt, et rei sunt; jam <hi>defluxit terra,
et omnes inhabitantes in ea.</hi> Compuncti sunt corde qui
Christum crucifixerunt; agnoverunt peccatum suum,
didicerunt aliquid ab Apostolis, ne desperarent de
indulgentia praedicatoris <note>(Act. II, 37, 38)</note>. Medicus
enim venerat, et ideo non ad sanos venerat: <hi>Non est,</hi> 
inquit, <hi>opus sanis medicus, sed male habentibus; non
veni vocare justos, sed peccatores ad poenitentiam <note>(Matth.
IX, 12 et 13)</note>
          </hi>. Ergo, <hi>Dixi iniquis: Nolite inique facere.</hi> 
Non audierunt. Olim enim nobis dictum est; non audivimus,
lapsi sumus, mortales facti, mortales geniti: <hi>defluxit terra.</hi> 
 Audiant vel modo, ut surgant, medicum
qui venit ad languidum: quem noluerunt audire
sani, ut non caderent; audiant jacentes, ut surgant. <hi>Dixi iniquis: Nolite inique facere.</hi> 
 Quid agimus: Jam
fecimus. <hi>Et delinquentibus: Nolite exaltare cornu vestrum</hi>.
Quid est hoc? Si fecistis iniquitatem per
cupiditatem, nolite eam defendere per elationem:
confitemini, si fecistis. Qui enim non confitetur, et
iniquus est, exaltat cornu. <hi>Dixi iniquis: Nolite inique
facere; et delinquentibus: Nolite exaltare cornu
vestrum.</hi> Exaltabitur in vobis cornu Christi, si non
exaltetur cornu vestrum. Cornu vestrum de iniquitate
est; cornu Christi de majestate.</p>
        </div3>
<div3>
          <head>8.</head>
          <p>
 <hi>[vers. 6-8.] Nolite ergo efferri: ne loquamini adversus
Deum iniquitatem.</hi> Audite jam voces multorum;
audiat unusquisque, et pungatur. Quid solent homines
dicere? Vere judicat Deus de rebus humanis? et
est illud judicium Dei? aut vero curat quid agatur
in terra? Tam multi iniqui redundant felicitatibus;
innocentes premuntur laboribus! Sed illi accidit
nescio quid mali, castigante Deo et admonente, et
novit conscientiam suam; novit pro merito peccatorum
suorum aliquid se perpeti posse: unde argumentatur
adversus Deum? Quia non potest dicere,
Justus sum; quid putamus eum dicere? Sunt pejores
iniqui, et tamen ista non patiuntur. Haec est iniquitas
quam loquuntur homines adversus Deum. Videte autem
quam iniquum sit: dum se vult justum videri,
illum facit injustum. Qui enim dicit, Inique patior
quod patior; illum iniquum facit cujus judicio patitur,
se autem justum qui inique patitur. Rogo vos,
fratres mei, aequum est hoc, ut Deus credatur injustus,
<pb n="0952"/>
tu justus? Cum autem haec dicis, loqueris ad
versus Deum iniquitatem.</p>
        </div3>
<div3>
          <head>9.</head>
          <p>
 Quid dicit in alio psalmo? <hi>Haec fecisti:</hi> numeratis
quibusdam peccatis. <hi>Haec,</hi> inquit, <hi>fecisti, et tacui.</hi> 
Quid est, <hi>tacui?</hi> Nunquam tacet praecepto, sed
interim tacet supplicio; quiescit a vindicta, non profert
in damnatum sententiam. Sed hoc ille dicit: Feci
illa et illa, et non vindicavit Deus; ecce sanus sum,
nihil mali contigit mihi. <hi>Haec fecisti, et tacui: suspicatus
es iniquitatem, quod ero tibi similis.</hi> Quid est, <hi>quod ero tibi similis?</hi> 
 Quia tu iniquus es, et me iniquum
putasti; tanquam approbatorem facinorum tuorum,
non adversatorem, non ultorem. Et quid postea
tibi dicit? <hi>Arguam te, et constituam te ante faciem
tuam <note>(Psal. XLIX, 21)</note>
          </hi>. Quid est hoc? Quia modo peccando
post terga te ponis, non te vides, non te inspicis;
ego te ponam ante te, et faciam tibi supplicium
de te. Sic et hic. <hi>Ne loquamini adversus Deum iniquitatem.</hi> 
Attendite. Multi autem loquuntur istam iniquitatem;
sed non audent palam, ne blasphemi exhorreantur
ab hominibus piis: in corde suo ista rodunt,
intus tali nefario cibo pascuntur; delectat eos loqui
adversus Deum, et si non erumpunt lingua, corde
non tacent. Unde in alio psalmo dicitur: <hi>Dixit stultus
in corde suo, Non est Deus <note>(Psal. XIII, 1)</note>
          </hi>. <hi>Dixit stultus;</hi> 
sed homines timuit: noluit dicere ubi audirent
homines; et ibi dixit, ubi audiret ipse de quo dixit.
Propterea et hic in isto psalmo, charissimi, intendite,
quoniam hoc quod dixit, <hi>Nolite loqui adversus Deum
iniquitatem,</hi> vidit multos hoc in corde agere, et adjunxit: <hi>Quoniam neque ab oriente, neque ab occidente,
neque a desertis montium; quoniam Deus judex est.</hi> 
Iniquitatum tuarum judex Deus est. Si Deus est, ubique
praesens est. Quo te auferes ab oculis Dei, ut in
parte aliqua loquaris quod ille non audiat? Si ab
oriente judicat Deus, secede in occidentem, et dic
quidquid vis adversus Deum; si ab occidente, vade
in orientem, et ibi loquere; si a desertis montium
judicat, vade in medium populorum, ubi tibi submurmures.
De nullo loco judicat, qui ubique secretus
est, ubique publicus; quem nulli licet ut est cognoscere,
et quem nemo permittitur ignorare. Vide quid
agas. Loqueris adversus Deum iniquitatem. <hi>Spiritus
Domini replevit orbem terrarum</hi> (alia Scriptura dicit
hoc); <hi>et hoc quod continet omnia scientiam habet vocis:
propter hoc qui loquitur iniqua, non potest latere <note>(Sap.
I, 7 et 8)</note>
          </hi>. Noli ergo cogitare Deum in locis; ille tecum
est talis, qualis fueris. Quid est talis, qualis fueris?
Bonus, si bonus fueris; et malus tibi videbitur, si
malus fueris: sed opitulator si bonus fueris; ultor si
malus fueris. Ibi habes judicem in secreto tuo. Volens
facere aliquid mali, de publico recipis te in domum
tuam, ubi nemo inimicorum videat; de locis domus
tuae promptis et in faciem constitutis, removes te in
cubiculum; times et in cubiculo aliunde conscium,
secedis in cor tuum, ibi meditaris: ille corde tuo interior
est. Quocumque ergo fugeris, ibi est. Teipsum
<pb n="0953"/>
quo fugies? Nonne quocumque fugeris, te sequeris?
Quando autem et teipso interior est, non est quo
fugias a Deo irato, nisi ad Deum placatum: prorsus
non est quo fugias. Vis fugere ab ipso? Fuge ad ipsum.
Ergo ne loquamini adversus Deum iniquitatem,
nec illic ubi loquimini. <hi>Iniquitatem,</hi> inquit, <hi>meditatus
est in cubili suo <note>(Psal. XXXV, 5)</note>
          </hi>. Quid meditatus est
in cubili suo? Cubile cor ejus, dicens: <hi>Sacrificate
sacrificium justitiae, et sperate in Domino.</hi> Sed supra
dixit. <hi>Dicite in cordibus vestris, et in cubilibus vestris
compungimini <note>(Psal. IV, 6, 5)</note>
          </hi>. Quot habes ibi punctiones
facinorum, tot habe illic compunctiones confessionum.
Ubi ergo loqueris adversus Deum iniquitatem,
ibi te judicat: non judicium differt, sed poenam.
Jam judicat, jam novit, jam videt: poena restat;
cum fuerit praesentata, habebis et poenam, cum
apparuerit facies illius hominis qui hic irrisus est, qui
judicatus, qui crucifixus, qui sub judice stetit; cum
apparuerit judicans in praesentia sua, tunc habebis
poenam, si te non correxeris. Quid ergo modo faciemus?
Praeveniamus faciem ejus, <foreign xml:lang="greek">ἐν ἐξομολογήσει</foreign> <note>(Psal.
XCIV, 2)</note>. Praeveni in confessione: veniet mitis quem
feceras iratum. <hi>Neque a desertis montium; quoniam
Deus judex est:</hi> non ab oriente, non ab occidente,
non a desertis montium. Quare? <hi>Quoniam Deus judex
est.</hi> Si in aliquo loco esset, non esset Deus:
quia vero Deus judex est, non homo, noli illum exspectare
de locis. Locus ejus tu eris, si bonus, si
confessus invocaveris eum.</p>
        </div3>
<div3>
          <head>10.</head>
          <p>
 <hi>Hunc humiliat, et hunc exaltat.</hi> Quem humiliat,
quem exaltat judex ille? Attendite duos illos in templo,
et videtis quem humiliat, et quem exaltat. « Ascenderunt
in templo orare, »  ait;  « unus Pharisaeus,
et alter Publicanus. »  Pharisaeus dicebat:  « Gratias
tibi ago, quia non sum sicut caeteri homines, injusti,
raptores, adulteri, sicut et hic Publicanus: jejuno
bis in sabbato; decimas do omnium quae possideo. » 
Ad medicum ascenderat, et membra sana ostendebat;
vulnera tegebat. Quid ergo ille qui melius noverat
unde sanaretur? <hi>Publicanus autem de longinquo
stabat, et percutiebat pectus suum.</hi> Videtis eum de
longinquo stantem: illi propinquabat quem invocabat.
 « Et percutiebat pectus suum, dicens: Deus, propitius
esto mihi peccatori. Amen dico vobis; descendit justificatus
Publicanus ille, magis quam Pharisaeus ille:
quia omnis qui se exaltat, humiliabitur; et qui se humiliat,
exaltabitur »  <note>(Luc. XVIII, 10-14)</note>. Expositus est versus
psalmi hujus. Deus judex quid facit? <hi>Hunc humiliat,
et hunc exaltat;</hi> humiliat superbum, exaltat humilem.</p>
        </div3>
<div3>
          <head>11.</head>
          <p>
 <hi>[vers. 9.] Quia calix in manu Domini vini meri
plenus est mixto.</hi> Merito. <hi>Et inclinavit ex hoc in hunc;
verumtamen faex ejus non est exinanita: bibent omnes
peccatores terrae.</hi> Renovamini paululum; obscurum
aliquid est: sed, quomodo audivimus Evangelii lectionem
recentissimam, <hi>Petite, et dabitur vobis; quaerite
et invenietis, pulsate, et aperietur vobis <note>(Matth. VII,
7)</note>
          </hi>. Sed dicis: Quo pulso, ut aperiatur mihi? <hi>Neque
<pb n="0954"/>
ab oriente, neque ab occidente, neque a desertis montium;
quoniam Deus judex est.</hi> Si praesens est hic
atque illic, et absens nusquam, ubi stas, ibi pulsa;
ibi tantum sta, quia stando pulsatur. Quid ergo est
hoc? Prima quaestio ista occurrit, <hi>Vini meri plenus
est mixto:</hi> quomodo <hi>meri,</hi> si <hi>mixto?</hi> Caeterum, <hi>Calix
in manu Domini,</hi> cum dicit, eruditis in Ecclesia Christi
loquor, non utique veluti forma humana circumscriptum
Deum debetis vobis in corde pingere, ne
clausis templis simulacra in cordibus fabricetis. Calix
ergo iste aliquid significat. Inveniemus hoc. <hi>In manu</hi> 
autem <hi>Domini,</hi> est in potestate Domini: manus enim
Dei potestas Dei commendata est. Nam et de hominibus
plerumque dicitur, In manu hoc habet; hoc
est, in potestate habet, cum vult facit. <hi>Vini meri
plenus est mixto.</hi> Consequenter ipse exposuit: <hi>Inclinavit,</hi> 
inquit, <hi>ex hoc in hunc; verumtamen faex ejus non
est exinanita.</hi> Ecce unde mixto vino plenus erat. Non
ergo vos terreat, quia et merum et mixtum: merum
propter sinceritatem, mixtum propter faecem. Quid
ergo ibi vinum, et quid faex? Et quid est, <hi>Inclinavit
ex hoc in hunc,</hi> ita ut faex ejus non esset exinanita?</p>
        </div3>
<div3>
          <head>12.</head>
          <p>
 Unde venerit ad hoc, recordamini: <hi>Hunc humiliat,
et hunc exaltat.</hi> Quod figuratum est nobis in
Evangelio per duos homines, Pharisaeum et Publicanum,
hoc latius accipientes, intelligamus duos populos,
Judaeorum, et Gentium: Judaeorum populus,
Pharisaeus ille; Gentium populus, Publicanus ille.
Judaeorum populus jactabat merita sua; Gentium
confitebatur peccata sua. Qui novit in Litteris sanctis
et Epistolas apostolicas, et Actus Apostolorum, videt
ibi quod dico: ne longum faciam quomodo Apostoli
exhortabantur Gentes ne desperarent, quod in magnis
peccatis jacuissent; et reprimebant Judaeos, ne se
extollerent quasi ex justificationibus Legis, et ideo se
putarent justos, Gentiles autem peccatores esse, quia
Judaeis et Lex erat, et templum erat, et sacerdotium
erat <note>(Rom. III, IV)</note>. Illi autem omnes cultores idolorum,
veneratores daemoniorum, longe quidem positi;
sicut Publicanus ille de longinquo stabat. Sicut illi
superbiendo recesserunt, sic isti confitendo propinquaverunt. <hi>Calix</hi> 
 ergo <hi>vini meri plenus in manu Domini,</hi> 
quantum donat Dominus ut intelligam <note>(potest
enim alius melius, quia sic se habet obscuritas Scripturarum:
difficile est ut unum pariant intellectum.
Quicumque tamen intellectus exierit, opus est ut regulae
fidei congruat: nec majoribus invidemus, nec
parvuli desperamus. Quid nobis videatur dico Charitati
Vestrae, non ut obstruam aures vestras adversus
alios melius aliquid forte dicturos)</note>. <hi>Calix vini meri plenus
mixto</hi> videtur mihi esse Lex quae data est Judaeis,
et omnis illa Scriptura Veteris quod dicitur Testamenti,
ibi sunt pondera omnium sententiarum. Nam
ibi Novum Testamentum absconditum latet, tanquam
in faece corporalium sacramentorum. Circumcisio
carnis magni sacramenti res est, et intelligitur inde
circumcisio cordis. Templum illud Jerusalem magni
sacramenti est res, et intelligitur ex eo corpus Domini.
<pb n="0955"/>
Terra promissionis intelligitur regnum coelorum.
Sacrificium victimarum et pecorum magnum
habet sacramentum; sed in omnibus illis generibus
sacrificiorum intelligitur unum illud sacrificium et
unica victima in cruce Dominus: pro quibus omnibus
sacrificiis unum nos habemus, quia et illa figurabant
haec, id est, illis haec figurabantur. Accepit
populus ille Legem; accepit mandata justa et bona.
Quid tam justum quam, <hi>Non occides, Non moechaberis,
Non furaberis, Non falsum testimonium dices. Honora
patrem et matrem, Non concupisces rem proximi
tui, Non concupisces uxorem proximi tui, Unum Deum
adorabis, et ipsi soli servies <note>(Exod. XX, 7-17, et Deut.
V, 6-21)</note>
          </hi>? Omnia ista ad vinum pertinent. Illa vero
carnalia quasi resederunt, ut remanerent apud illos,
et effunderetur inde omnis spiritualis intellectus. <hi>Calix</hi> 
 vero <hi>in manu Domini,</hi> id est in potestate Domini; <hi>vini meri,</hi> 
 id est Legis sincerae; <hi>plenus est mixto,</hi> 
id est cum faece corporalium sacramentorum. Et quia <hi>hunc humiliat,</hi> 
 superbum Judaeum, <hi>et hunc exaltat,</hi> 
confitentem Gentilem, <hi>inclinavit ex hoc in hunc,</hi> id est
a Judaico populo in Gentilem populum. Quid inclinavit?
Legem: eliquatus est inde spiritualis intellectus; <hi>Verumtamen faex ejus non est exinanita,</hi> 
 quia omnia sacramenta
carnalia apud Judaeos remanserunt. <hi>Bibent
omnes peccatores terrae.</hi> Qui bibent? <hi>Omnes peccatores
terrae.</hi> Qui peccatores terrae? Judaei erant quidem peccatores,
sed superbi; Gentiles autem erant peccatores,
sed humiles: <hi>Omnes peccatores bibent;</hi> sed vide
qui faecem, qui vinum. Etenim illi bibendo faecem,
evanuerunt; isti bibendo vinum, justificati sunt: audeam
dicere et inebriatos, et non timebo; atque utinam
omnes sic inebriemini! Recordamini: <hi>Calix
tuus inebrians quam praeclarus <note>(Psal. XXII, 5)</note>
          </hi>! Quid
enim? putatis, fratres mei, omnes illos qui confitendo
Christum etiam mori voluerunt, sobrios fuisse?
Usque adeo ebrii erant, ut suos non agnoscerent.
Omnes propinqui sui, qui eos a spe coelestium praemiorum
terrenis blandimentis avertere moliti sunt,
non sunt agniti, non sunt auditi ab ebriis. Non erant
ebrii, quibus mutatum cor erat? Non erant ebrii, quorum
mens alienata erat ab hoc saeculo? <hi>Bibent,</hi> inquit, <hi>omnes peccatores terrae.</hi> 
 Sed qui bibent vinum? Peccatores
bibent, sed ne remaneant peccatores; ut justificentur,
non ut puniantur.</p>
        </div3>
<div3>
          <head>13.</head>
          <p>
 <hi>[vers. 10.] Ego autem:</hi> nam omnes bibunt; sed
seorsum <hi>ego,</hi> id est Christus cum corpore suo; <hi>in saeculum
gaudebo; psallam Deo Jacob:</hi> promissione illa
futura in fine, de qua dicitur, <hi>Ne corrumpas. Ego autem
in saeculum gaudebo.</hi> </p>
        </div3>
<div3>
          <head>14.</head>
          <p>
 <hi>[vers. 11.] Et omnia cornua peccatorum confringam;
et exaltabuntur cornua justi.</hi> Hoc est, <hi>Hunc humiliat,
et hunc exaltat.</hi> Nolunt sibi frangi cornua peccatores,
quae sine dubio frangentur in fine. Non vis ut
ille tunc frangat? tu hodie frange. Audisti enim supra;
noli contemnere: <hi>Dixi iniquis, Nolite inique
agere; et delinquentibus, Nolite exaltare cornu.</hi> Quando
<pb n="0956"/>
audisti, <hi>Nolite exaltare cornu,</hi> contempsisti, et exaltasti
cornu; venies ad finem, ubi fiet, <hi>Omnia cornua
peccatorum confringam, et exaltabuntur cornua justi.</hi> 
Cornua peccatorum, dignitates superborum; cornua
justi, munera Christi: per cornua enim sublimitates
intelliguntur. Oderis in terra sublimitatem terrenam,
ut possis habere coelestem. Amas terrenam; non te
admittit ad coelestem: et ad confusionem pertinebit
quod frangitur tibi cornu; quomodo ad gloriam pertinebit,
si exaltatur tibi cornu. Modo ergo est tempus
eligendi; tunc non erit. Non es dicturus, Dimittar et
eligam: praecesserunt enim voces, <hi>Dixi iniquis.</hi> Si
non dixi, para excusationem, para defensionem: si
autem dixi, praeoccupa confessionem, ne venias ad
damnationem; quia tunc confessio sera erit, et defensio
nulla erit.
</p>
        </div3>
      </div1>

<div1>
        <head>IN PSALMUM LXXV ENARRATIO. SERMO AD PLEBEM.</head>
<div3>
          <head>1.</head>
          <p>
 <hi>[vers. 2.]</hi> Solent inimici Domini Jesu Christi omnibus
noti Judaei gloriari in isto psalmo quem cantavimus,
dicentes, <hi>Notus in Judaea Deus; in Israel magnum
nomen ejus,</hi> et insultare Gentibus quibus non
est notus Deus, et dicere quia sibi solis notus est
Deus; quando Propheta dicit, <hi>Notus in Judaea Deus:</hi> 
alibi ergo ignotus. Notus est autem revera in Judaea
Deus, si intelligant quid sit Judaea. Nam vere non est
notus Deus nisi in Judaea. Ecce et nos hoc dicimus,
quia nisi quisque fuerit in Judaea, notus ei Deus esse
non potest. Sed quid dicit Apostolus? <hi>Qui in occulto
Judaeus est; qui circumcisione cordis, non littera, sed
spiritu <note>(Rom. II, 29)</note>
          </hi>: sunt ergo Judaei in circumcisione
carnis, et sunt Judaei in circumcisione cordis.
Patres nostri multi sancti, et circumcisionem carnis
habebant propter signaculum fidei, et circumcisionem
cordis propter ipsam fidem. Ab his patribus degenerantes
isti qui modo in nomine gloriantur et facta perdiderunt;
ab his ergo patribus degenerantes, remanserunt
in carne Judaei, in corde Pagani. Ipsi enim Judaei,
qui sunt ex Abraham, a quo Isaac natus est, et
ex illo Jacob, et ex Jacob duodecim Patriarchae, et ex
duodecim Patriarchis populus universus Judaeorum.
Sed Judaei propterea maxime appellati sunt, quia Judas
unus erat de filiis duodecim Jacob, patriarcha inter
duodecim, et de stirpe ejus regnum veniebat Judaeis.
Nam omnis ille populus secundum numerum
duodecim filiorum Jacob duodecim tribus habebat.
Tribus dicuntur tanquam curiae et congregationes distinctae
populorum. Habebat ergo ille populus duodecim
tribus; e quibus duodecim tribubus una tribus erat
Juda ex qua erant reges, et erat altera tribus Levi ex
qua erant sacerdotes. Sed quia sacerdotibus templo
servientibus terra divisa non est <note>(Num. XVIII, 20)</note>,
oportebat autem ut duodecim tribubus dispertiretur
omnis regio promissionis: excepta ergo una tribu majoris
dignitatis, tribu Levi, quae erat in sacerdotibus,
remanerent undecim, nisi per adoptionem duorum
<pb n="0957"/>
filiorum Joseph duodecim complerentur. Hoc quid sit,
advertite. Unus de duodecim filiis Jacob erat Joseph.
Iste est Joseph quem fratres sui in Aegyptum vendiderunt,
et illic merito castitatis ad sublimem dignitatem
perductus est, et adfuit illi Deus in omni opere
suo; et suscepit fratres suos a quibus venditus erat,
et patrem, fame laborantes, et propter panem ad
Aegyptum descendentes. Iste Joseph duos filios habuit,
Ephraim et Manasse. Moriens Jacob, tanquam
testamento, assumpsit illos nepotes suos in numerum
filiorum, et dixit filio suo Joseph: <hi>Caeteri qui nascuntur,
tibi erunt; isti autem mihi, et divident terram cum
fratribus suis <note>(Gen. XLVIII, 5, 6)</note>
          </hi>. Adhuc non erat data,
nec divisa terra promissionis; sed dicebat ille in Spiritu
prophetans. Accedentibus ergo duobus filiis Joseph,
factae sunt nihilominus duodecim tribus, quia
jam tredecim sunt: pro una enim tribu Joseph, duae
accesserunt, et factae sunt tredecim. Excepta ergo
tribu Levi, illa tribu sacerdotum quae serviebat templo,
et de decimis vivebat caeterarum omnium quibus
terra divisa est, remanent duodecim. In his duodecim
erat tribus Juda, unde reges erant. Nam primo de alia
tribu datus est rex Saül <note>(I Reg. IX, 1)</note>, et reprobatus
est tanquam malus rex; postea datus est de tribu Juda
rex David, et ex illo de tribu Juda fuerunt reges <note>(Id.
XVI, 12)</note>. Jacob autem ille hoc dixerat, quando benedixerat
filios suos: <hi>Non deficiet princeps de Juda, nec
dux de femoribus ejus, donec veniat cui repromissum est <note>(Gen. XLIX, 10)</note>
          </hi>.
De tribu autem Juda venit Dominus
noster Jesus Christus. Est enim, sicut Scriptura dicit
et modo audistis, <hi>ex semine David,</hi> natus de Maria.
Caeterum quod attinet ad divinitatem Domini nostri
Jesu Christi, in qua aequalis est Patri; non solum
ante Judaeos, sed etiam ante ipsum Abraham <note>(Joan.
VIII, 58)</note>; nec solum ante Abraham, sed et ante Adam;
nec solum ante Adam, sed et ante coelum et terram,
et ante saecula: quia <hi>omnia per ipsum facta sunt, et
sine ipso factum est nihil <note>(Id. I, 3)</note>
          </hi>. Quia ergo in prophetia
dictum est, <hi>Non deficiet princeps ex Juda, neque
dux de femoribus ejus, donec veniat cui repromissum
est:</hi> considerantur priora tempora, et invenitur
quia Judaei de tribu Juda semper reges habuerunt,
unde dicti sunt Judaei; et non habuerunt regem prius
alienigenam, nisi Herodem illum qui fuit quando Dominus
natus est <note>(Luc. III, 1)</note>. Inde coeperunt reges
alienigenae, ab Herode. Ante Herodem omnes de tribu
Juda, sed donec veniret <hi>cui repromissum est.</hi> Itaque
ipso jam veniente Domino, eversum est regnum Judaeorum,
et sublatum est ex Judaeis. Modo non habent
regnum, quia nolunt cognoscere verum regem. Videte
jam si Judaei sint appellandi. Jam videtis quia
Judaei non sunt appellandi. Ipsi voce sua abdicaverunt
se ab isto nomine, ut Judaei non sint digni appellari,
nisi tantum carne. Ubi ergo se separaverunt
ab isto nomine? Dicebant, saeviebant in Christum, id
est genus Juda, saeviebant in semen David. Et ait
<pb n="0958"/>
illis Pilatus: <hi>Regem vestrum crucifigam?</hi> Et illi: <hi>Nos
non habemus regem, nisi Caesarem <note>(Joan. XIX, 15)</note>
          </hi>. O
Judaei qui vocamini, et non estis; si non habetis regem,
nisi Caesarem, defecit jam princeps de Juda:
venit ergo ille <hi>cui repromissum est.</hi> Illi ergo verius Judaei,
qui christiani facti sunt ex Judaeis: caeteri Judaei
qui in Christum non crediderunt, etiam nomen
ipsum perdere digni fuerunt. Judaea ergo vera, Christi
Ecclesia est, credens in illum regem qui venit ex
tribu Juda per virginem Mariam; credens in illum de
quo modo Apostolus dicebat, ad Timotheum scribens: <hi>Memor esto Jesum Christum resurrexisse a mortuis ex
semine David, secundum Evangelium meum 
 <note>(II Tim. II,
8)</note>
          </hi>. De Juda enim David, et ex David Dominus Jesus
Christus. Nos credentes in Christum pertinemus ad
Judam; et nos cognovimus Christum qui oculis non
vidimus, fide retinemus. Non ergo insultent Judaei,
qui jam non sunt Judaei: ipsi dixerunt, <hi>Nos non habemus
regem, nisi Caesarem.</hi> Nam melius illis erat, ut
rex illorum esset Christus, ex semine David de tribu
Juda. Tamen quia ipse Christus ex semine David secundum
carnem, Deus autem super omnia benedictus
in saecula, ipse rex noster est et Deus noster: rex
noster, secundum quod natus est ex tribu Juda secundum
carnem, Christus Dominus Salvator; Deus
autem noster, qui est ante Judam, et ante coelum et
terram, per quem facta sunt omnia, et spiritualia et
corporalia. Si enim <hi>omnia per ipsum facta sunt;</hi> et
ipsa Maria de qua natus est, per ipsum facta est. Quomodo
ergo ille quasi caeteri homines nasceretur, qui
sibi fecit matrem de qua nasceretur? Ergo ipse Dominus:
Apostolo dicente, cum loqueretur de Judaeis, <hi>Quorum patres; et ex quibus est Christus secundum
carnem, qui est super omnia Deus benedictus in saecula <note>(Rom. IX, 5)</note>
          </hi>.
Quia ergo Judaei viderunt Christum, et
crucifixerunt, non viderunt Deum: Gentes autem quia
non viderunt, et crediderunt, intellexerunt Deum.
Ergo si innotuit eis Deus in Christo mundum reconcilians
sibi <note>(II Cor. V, 19)</note>, et ideo illi crucifixerunt,
quia in carne latentem Deum non intellexerunt, recedat
illa quae vocatur Judaea, et non est; accedat vera
Judaea, cui dicitur: <hi>Accedite ad eum, et illuminamini,
et vultus vestri non erubescent <note>(Psal. XXXIII, 6)</note>
          </hi>. Vultus
verae Judaeae non confundentur. Etenim audierunt, et
crediderunt; et facta est Ecclesia vera Judaea, ubi notus
Christus, qui homo est ex semine David, Deus
super David.</p>
        </div3>
<div3>
          <head>2.</head>
          <p>
 <hi>Notus in Judaea Deus; in Israel magnum nomen
ejus.</hi> Et de Israel sic debemus accipere, quomodo de
Judaea: quomodo illi non sunt veri Judaei, sic nec
verus Israel. Quis enim dicitur Israel? Videns Deum.
Et quomodo illi viderunt Deum, inter quos ambulavit
in carne, et cum putarent hominem, occiderunt?
Resurgens ille apparuit Deus omnibus quibus se voluit
demonstrare. Illi ergo digni sunt Israel dici, qui
meruerunt Christum intelligere Deum in carne positum,
ut non quod videbant contemnerent, sed quod
non videbant adorarent. Non visum enim oculis Gentes
humili mente perceperunt illum quem non videbant,
<pb n="0959"/>
et fide tenuerunt. Proinde illi qui manibus tenuerunt,
occiderunt; qui fide tenuerunt, adoraverunt. <hi>In Israel magnum nomen ejus.</hi> 
 Vis esse Israel? Illum
attende de quo Dominus ait: <hi>Ecce vere Israelita, in
quo dolus non est <note>(Joan. I, 47)</note>
          </hi>. Si verus <hi>Israelita, in
quo dolus non est,</hi> dolosi et mendaces non sunt veri
Israelitae. Non ergo dicant isti quoniam apud illos est
Deus, et magnum nomen ejus in Israel: probent se
Israelitas, et concedo ego quia <hi>in Israel magnum nomen
ejus.</hi> </p>
        </div3>
<div3>
          <head>3.</head>
          <p>
 <hi>[vers. 3.] Et factus est in pace locus ejus, et habitatio
ejus in Sion.</hi> Rursus Sion quasi patria est Judaeorum:
vera Sion Ecclesia est Christianorum. Interpretatio
autem nominum hebraeorum sic nobis
traditur: Judaea Confessio interpretatur; Israel Videns
Deum. Post Judaeam Israel: sic hic positum est, <hi>Notus in Judaea Deus; in Israel magnum nomen ejus.</hi> 
Deum vis videre? Prius confitere tu, et sic in teipso
fit locus Dei; quia <hi>factus est in pace locus ejus.</hi> Quamdiu
ergo non confiteris peccata tua, quodammodo
rixaris cum Deo: quomodo enim non cum illo litigas,
qui quod illi displicet laudas? Punit ille furem;
tu furtum laudas: punit ille ebriosum; tu laudas
ebriositatem. Litigas cum Deo; non fecisti illi locum
in corde tuo: quia <hi>in pace locus ejus.</hi> Et quomodo incipis
pacem habere cum Deo? Incipis illi in confessione.
Psalmi vox est dicentis, <hi>Incipite Domino in
confessione <note>(Psal. CXLVI, 7)</note>
          </hi>. Quid est, <hi>Incipite Domino
in confessione?</hi> Incipite adjungi Deo. Quomodo?
Ut hoc vobis displiceat quod et illi displicet. Displicet
illi vita tua mala: si placeat tibi, disjungeris ab
illo; si displiceat tibi, per confessionem illi conjungeris.
Vide ex quanta parte dissimilis es, quando utique
propter ipsam dissimilitudinem displices. Factus
enim es, o homo, ad imaginem Dei; per vitam vero
perversam et malam perturbasti in te, et exterminasti
in te imaginem Conditoris tui. Factus dissimilis, attendis
in te, et displices tibi: jam ex eo coepisti
similis fieri, quia hoc tibi displicet quod displicet et
Deo.</p>
        </div3>
<div3>
          <head>4.</head>
          <p>
 Sed quomodo sum similis, inquis, quando adhuc
mihi displiceo? Ideo dictum est, <hi>Incipite.</hi> Incipe
Domino in confessione; perficieris in pace. Adhuc
enim habes adversum te bellum. Indicitur tibi bellum,
non solum adversus suggestiones diaboli, adversus
principem potestatis aeris hujus, qui operatur in
filiis diffidentiae, adversus diabolum et angelos ejus,
spiritualia nequitiae <note>(Ephes. VI, 12)</note>; non solum ergo
adversus ipsos tibi bellum indicitur, sed adversus
teipsum. Quomodo adversus teipsum? Adversus tuam
consuetudinem malam, adversus vetustatem vitae tuae
malae, quae trahit te ad solitam, et refrenat a nova.
Indicitur enim tibi quaedam nova vita, et tu vetus es:
novitatis gaudio suspenderis, vetustatis onere praegravaris;
incipit tibi esse bellum adversus te. Sed ex
qua parte tibi displices, jungeris Deo; et ex qua parte
jam jungeris Deo, idoneus eris ad vincendum te,
<pb n="0960"/>
quia ille tecum est qui omnia superat. Attende quid
dicit Apostolus: <hi>Mente servio legi Dei; carne autem
legi peccati.</hi> Unde <hi>mente?</hi> Quia displicet tibi vita tua
mala. Unde <hi>carne?</hi> Quia non desunt suggestiones et
delectationes malae; sed ex eo quod mente jungeris
Deo, vincis quod in te non vult sequi. Praecessisti
enim ex parte, et ex parte tardaris: trahe teipsum
ad illum qui te sursum tollit. Pondere quodam vetustatis
deprimeris; clama et dic: <hi>Infelix ego homo,
quis me liberabit de corpore mortis hujus?</hi> quis me liberabit
ab eo quo gravor? corpus enim quod corrumpitur,
aggravat animam <note>(Sap. IX, 15)</note>. Quis ergo liberabit? <hi>Gratia Dei per Jesum Christum Dominum nostrum <note>(Rom. VII, 25, 24)</note>
          </hi>.
Quare autem permittit ut
diu contra te litiges, donec absorbeantur omnes cupiditates
malae? Ut intelligas in te poenam tuam: in
te ex teipso est flagellum tuum; sit rixa tua tecum.
Sic vindicatur in rebellem adversus Deum, ut ipse
sibi sit bellum, qui pacem noluit habere cum Deo.
Sed tene membra tua adversus concupiscentias tuas
malas. Surrexit ira; tene tu manum conjunctus Deo.
Potuit surgere, sed non invenit arma. Apud iram
tuam impetus est; apud te arma sunt: sit impetus
inermis, et discit jam non surgere qui frustra surrexit.</p>
        </div3>
<div3>
          <head>5.</head>
          <p>
 Hoc autem dico, charissimi, ne forte quia diximus, <hi>Carne autem legi peccati,</hi> 
 putetis consentiendum
esse desideriis vestris carnalibus. Etsi non possunt
modo nisi esse desideria carnalia, non est illis consentiendum.
Propterea non dixit Apostolus. Non sit
peccatum in vestro mortali corpore; novit enim quia
quamdiu mortale est, est ibi peccatum: sed quid ait? <hi>Non ergo regnet peccatum in vestro mortali corpore.</hi> 
Quid est, <hi>non regnet?</hi> Ipse exposuit: <hi>Ad obediendum,</hi> 
inquit, <hi>desideriis ejus <note>(Rom. VI, 12)</note>
          </hi>. Sunt desideria,
existunt; desideria non tu obaudis desideriis tuis,
non sequeris ipsa desideria, non illis consentis: est
tibi peccatum, sed amisit regnum, quando jam in te
non regnat peccatum; postea inimica novissima destruetur
mors <note>(I Cor. XV, 26)</note>. Quid enim nobis promittitur,
quoniam dictum est: Mente servio legi Dei;
carne autem legi peccati <note>(Rom. VII, 25)</note>? Audi promissionem:
quia non semper erunt in carne desideria
illicita. Etenim resurget, et mutabitur; et cum mutata
fuerit caro ista mortalis in spirituale corpus, jam
nullis concupiscentiis saecularibus, jam nullis terrenis
delectationibus titillabit animam, nec avertet a
contemplatione Dei. Fit ergo in ea quod dicit Apostolus,
 « Corpus quidem mortuum est propter peccatum;
spiritus autem vita est propter justitiam. Si autem
qui suscitavit Jesum a mortuis habitat in vobis;
qui suscitavit Jesum Christum a mortuis vivificabit et
mortalia corpora vestra, propter Spiritum suum qui
habitat in vobis »  <note>(Id. VIII, 10, 11)</note>. Vivificatis ergo
corporibus nostris, erit pax vera ubi locus est Dei:
sed praecedat confessio. <hi>Notus in Judaea Deus:</hi> confitere
ergo prius. <hi>In Israel magnum nomen ejus:</hi> nondum vides
in specie; vide ex fide, et fiet in te quod sequitur
<pb n="0961"/> <hi>Et factus est in pace locus ejus, et habitatio ejus in
Sion.</hi> 
 Sion interpretatur Contemplatio. Quid est
contemplatio? Contemplabimur enim Deum facie
ad faciem <note>(I Cor. XIII, 12)</note>. Hic nobis promittitur, in
quem modo non videntes credimus. Quomodo gaudebimus
cum viderimus eum? Fratres, si modo tantum
gaudium in nobis facit promissio, quantum est
factura redditio? Reddetur enim nobis quod promisit.
Et quid promisit? Seipsum, ut in facie ipsius, et
illius contemplatione gaudeamus; et non aliquid
aliud delectabit nos, quia nihil est melius illo qui fecit
omnia quae delectant. <hi>Factus est in pace locus ejus,
et habitatio ejus in Sion:</hi> id est, in contemplatione
quadam et speculatione facta est habitatio ejus <hi>in
Sion.</hi> </p>
        </div3>
<div3>
          <head>6.</head>
          <p>
 <hi>[vers. 4.] Ibi confregit fortitudines arcuum et
scutum, et gladium, et bellum.</hi> Ubi confregit? In illa
pace aeterna, in illa pace perfecta. Et modo, fratres
mei, qui bene crediderunt, vident quia non de se
debent praesumere; et omnem potentiam minarum
suarum, et quidquid in eis acutum est ad nocendum,
confringunt illud: et quidquid quasi pro magno habent
unde se protegerent temporaliter, et bellum quod
adversus Deum defendendo peccata sua gerebant,
omnia haec ibi confregit.</p>
        </div3>
<div3>
          <head>7.</head>
          <p>
 <hi>[vers. 5.] Illuminans tu admirabiliter a montibus
aeternis.</hi> Qui sunt montes aeterni? Quos ipse fecit
aeternos; qui sunt montes magni, praedicatores veritatis.
Tu illuminas; sed a montibus aeternis: primi
magni montes excipiunt lucem tuam, et a luce tua
quam suscipiunt montes, vestitur et terra. Sed illi
magni montes exceperunt Apostoli; tanquam orientis
luminis primordia exceperunt Apostoli. Numquid quod
exceperunt, apud se retinuerunt? Non; ne diceretur
illis: <hi>Serve nequam et piger, dares pecuniam meam
nummulariis <note>(Matth. XXV, 26, 27)</note>
          </hi>. Si ergo quod
susceperunt non apud se retinuerunt, sed omni orbi
terrarum praedicaverunt, <hi>Illuminans tu admirabiliter a
montibus aeternis.</hi> Quos aeternos fecisti, per illos vitam
aeternam et caeteris promisisti: <hi>Illuminans tu admirabiliter
a montibus aeternis.</hi> Magnifice cum pondere
dictum est, <hi>Tu;</hi> ne putet aliquis quod cum montes
illuminent. Multi enim putantes quod ab ipsis montibus
illuminarentur, fecerunt sibi partes de montibus;
et ipsos montes conciderunt, et ipsi confracti sunt.
Nescio qui sibi fecerunt Donatum, nescio qui sibi fecerunt
Maximianum, nescio qui sibi fecerunt illum et
illum. Quare computant salutem suam in hominibus
esse, non in Deo? O homo, venit ad te lux per montes;
sed Deus te illuminat, non montes. <hi>Illuminans
tu,</hi> inquit: <hi>tu,</hi> non montes. <hi>Tu illuminans: a montibus</hi> 
quidem <hi>aeternis;</hi> sed, <hi>tu illuminans.</hi> Unde et in
<pb n="0962"/>
alio loco quid ait psalmus? <hi>Levavi oculos meos in montes,
unde veniet auxilium mihi.</hi> Quid ergo, in montibus
est spes tua, et inde tibi veniet auxilium? remansisti
in montibus? Vide quid agas. Est aliquid super
montes: super montes est quem tremunt montes. <hi>Levavi,</hi> 
 inquit, <hi>oculos meos in montes, unde veniet auxilium
mihi.</hi> Sed quid sequitur? <hi>Auxilium meum,</hi> inquit, <hi>a Domino, qui fecit coelum et terram 
 <note>(Psal. CXX, 1, 2)</note>
          </hi>.
In montes quidem levavi oculos, quia per montes
mihi sunt Scripturae monstratae; sed ego cor habeo in
illo qui illuminat omnes montes.</p>
        </div3>
<div3>
          <head>8.</head>
          <p>
 Ergo, fratres, ad hoc dictum est, ne quisquam
vestrum velit spem suam ponere in homine. Tamdiu
est aliquid homo, quamdiu illi haeret a quo factus est
homo. Nam recedens ab illo, nihil est homo, et cum
haeret illis. Tu sic accipe consilium per hominem,
ut illum consideres qui illuminat hominem. Etenim
et tu potes accedere ad illum qui tibi per hominem
loquitur; non enim fecit illum accedere ad se, et te
repellit. Et qui vere sic accessit ad Deum, ut in illo
habitet Deus, displicent illi omnes qui non in illo ponunt
spem suam. Propterea datum est quoddam
exemplum, cum ipsos Apostolos sibi diviserunt, et in
schismata ierunt qui dicebant: <hi>Ego sum Pauli, ego
Apollo, ego Cephae,</hi> id est Petri. Hos plangit Apostolus,
et dicit eis: <hi>Divisus est Christus?</hi> et se elegit quem
apud ipsos contemneret: <hi>Numquid Paulus pro vobis
crucifixus est? aut in nomine Pauli baptizati estis <note>(I Cor. I, 12, 13)</note>
          </hi>?
Vide bonum montem quaerentem
gloriam, non sibi, sed a quo montes illuminantur:
nolebat de se praesumi, sed de illo de quo et ipse
praesumpserat. Quisquis ergo ita se commendare voluerit
populis, ut si forte contigerit ei aliquis tumultus,
frangat post se populos, et dividat Ecclesiam catholicam
propter se, non est de illis montibus quos illuminat
Altissimus. Sed quis est iste? Contenebratus a se,
non illuminatus a Domino. Unde autem probantur isti
montes? Si forte contigerit aliquis tumultus adversus
montes in Ecclesia; aut per populares seditiones
carnalium, aut per aliquas falsas suspiciones hominum;
bonus mons repellit a se omnes qui propter
ipsum volunt ab unitate recedere. Sic enim ipse
manebit in unitate, si propter ipsum non divisa fuerit
ipsa unitas. Illi autem divisi sunt: quando recessit
populus ab orbe terrarum, et secutus est nomen ipsorum,
gavisi sunt; elati sunt, et dejecti sunt. Humiliarentur,
et exaltarentur, quomodo humiliatus est
Apostolus, dicens: <hi>Numquid Paulus pro vobis crucifixus
est?</hi> et alio loco: <hi>Ego plantavi, Apollo rigavit;
sed Deus incrementum dedit. Ergo neque qui plantat
est aliquid, neque qui rigat; sed qui incrementum
dat Deus <note>(Ibid., III, 6 et 7)</note>
          </hi>. Tales montes in se
humiles sunt, in Deo excelsi sunt; qui autem in
seipsis excelsi sunt, a Deo humiliantur: <hi>Quoniam qui
se exaltat, humiliabitur; et qui se humiliat, exaltabitur <note>(Luc. XIV, 11)</note>
          </hi>.
Ideo tales qui superbias suas attendunt,
<pb n="0963"/>
inamaricant hominibus pacificis in Ecclesia.
Illi volunt coagulare pacem; isti inter se miscent dissensionem.
Et quid de illis dicit alius psalmus? <hi>Qui
amaricant, non exaltentur in semetipsis <note>(Psal. LXV, 7)</note>
          </hi>. <hi>Illuminans tu,</hi> 
 attende hic, <hi>tu admirabiliter a montibus
aeternis.</hi> </p>
        </div3>
<div3>
          <head>9.</head>
          <p>
 <hi>[vers. 6.] Conturbati sunt omnes insipientes corde.</hi> 
Praedicata est veritas, dicta est aeterna vita; dicta est
esse alia vita quae non est de ista terra: contempserunt
homines vitam praesentem, et amaverunt vitam
futuram, illuminati per montes illuminatos. <hi>Insipientes</hi> 
autem <hi>corde conturbati sunt.</hi> Quomodo <hi>conturbati
sunt?</hi> Cum Evangelium praedicatur. Et quid est vita
aeterna? et quis est qui resurrexit a mortuis? Admirati
sunt Athenienses, loquente Paulo apostolo de
resurrectione mortuorum, et putaverunt eum nescio
quas fabulas dicere <note>(Act. XVII, 18, 32)</note>. Sed quia dicebat
esse aliam vitam, quam nec oculus vidit, nec
auris audivit, nec in cor hominis ascendit <note>(I Cor.
II, 9)</note>, ergo <hi>insipientes corde turbati sunt.</hi> Sed quid eis
contigit? <hi>Dormierunt somnum suum, et nihil invenerunt
omnes viri divitiarum in manibus suis.</hi> Amaverunt
praesentia, et dormierunt in ipsis praesentibus; et sic
illis facta sunt ipsa praesentia deliciosa: quomodo qui
videt per somnium invenisse se thesauros, tamdiu
dives est, quamdiu non evigilet. Somnium illum divitem
fecit; evigilatio pauperem facit. Tenuit illum
somnus fortasse in terra dormientem, et in duro jacentem,
pauperem et forte mendicum; in somnis
vidit se jacere in lecto eburneo vel aureo, et in plumis
 altius exstructis: quamdiu dormit, bene dormit;
evigilans invenit se in duro, in quo illum somnus tenuerat.
Tales sunt et isti: venerunt in hanc vitam, et
per cupiditates temporales quasi obdormierunt hic; et
exceperunt illos divitiae et vanae pompae volaticae, et
transierunt: non intellexerunt quantum inde boni
posset fieri. Nam si nossent aliam vitam, illic sibi
thesaurizarent quod hic erat periturum: sicut Zacchaeus
vidit illud bonum major publicanorum,
quando suscepit Dominum Jesum hospitio, et ait, <hi>Dimidium rerum mearum do pauperibus, et si cui aliquid
fraudavi, quadruplum reddo.</hi> 
 Non erat iste in vanitate
somniantium, sed in fide vigilantium. Ideo
Dominus, quia medicus intraverat ad aegrotum, pronuntiavit
ipsius salutem, et ait, <hi>Hodie salus domui
huic facta est, quoniam et hic est filius Abrahae <note>(Luc.
XIX, 8, 9)</note>
          </hi>: ut noveritis quia nos imitando fidem,
filii Abrahae sumus; Judaei autem qui de carne
superbiunt, a fide degeneraverunt. Ergo <hi>dormierunt
somnum suum viri divitiarum, et nihil invenerunt
in manibus suis.</hi> Dormierunt in cupiditatibus suis;
delectat illos, transit somnus iste, transit vita
ista, et nihil inveniunt in manibus suis, quia nihil
posuerunt in manu Christi. Vis aliquid invenire in
manibus tuis postea? Noli contemnere modo manum
pauperis; et respice manus inanes, si vis habere manus
<pb n="0964"/>
plenas. Dixit enim Dominus: <hi>Esurivi, et dedistis
mihi manducare; sitivi, et dedistis mihi potum; hospes
fui, et adduxistis me,</hi> et caetera. Et illi: <hi>Quando te vidimus
esurientem, sitientem, aut hospitem?</hi> Et ille dicit
illis: <hi>Quando uni ex minimis meis fecistis, mihi fecistis <note>(Matth. XXV, 35-40)</note>
          </hi>.
Esurire in pauperibus voluit, qui
dives in coelo est; et tu dubitas homo dare homini,
cum scias te Christo dare quod das, a quo accepisti
quidquid das! Sed illi <hi>dormierunt somnum suum, et
nihil invenerunt omnes viri divitiarum in manibus suis.</hi> </p>
        </div3>
<div3>
          <head>10.</head>
          <p>
 <hi>[vers. 7.] Ab increpatione tua, Deus Jacob, dormitaverunt
omnes qui ascenderunt equos.</hi> Qui sunt, <hi>qui
ascenderunt equos?</hi> Qui humiles esse noluerunt. Non
in equis sedere peccatum est; sed cervicem potestatis
contra Deum erigere, et putare se in aliquo honore
esse. Quia dives es, ascendisti; increpat Deus, et
dormis. Magna ira increpantis, magna ira! attendat
Charitas Vestra rem tremendam. Increpatio strepitum
habet; strepitus expergisci solet facere homines. Tantum
pondus est increpantis Dei, ut diceret: <hi>Ab increpatione
tua Deus Jacob, dormitaverunt omnes qui ascenderunt
equos.</hi> Ecce quo somno dormitavit ille Pharao
qui ascendebat equos <note>(Exod. XIV, 8)</note>: non enim vigilavit
in corde, quia de increpatione durum cor habebat.
Duritia enim cordis, obdormitio est. Rogo vos,
fratres mei, videte quomodo dormiunt, qui sonante
Evangelio, et Amen, et Alleluia per totum orbem terrarum,
adhuc vitam veterem nolunt damnare, et in
novam evigilare. Erat Scriptura Dei in Judaea; modo
per totum orbem cantatur: in illa una gente dicebatur
Deus unus qui fecit omnia, esse adorandus et colendus;
modo ubi tacetur: Christus resurrexit?
irrisus in cruce, ipsam crucem suam in qua irrisus
est jam fixit in frontibus regum; et adhuc dormitur!
Magna ira Dei, fratres! Melius nos audivimus eum
qui dicit: <hi>Surge qui dormis, et exsurge a mortuis; et illuminabit te Christus <note>(Ephes. V, 14)</note>
          </hi>.
Sed qui illum
audiunt? Qui non ascendunt equos. Qui sunt qui non
ascendunt equos? Qui non se jactant et extollunt,
quasi in honoribus et potestatibus suis. <hi>Ab increpatione
tua, Deus Jacob, dormitaverunt qui ascenderunt
equos.</hi> </p>
        </div3>
<div3>
          <head>11.</head>
          <p>
 <hi>[vers. 8.] Tu terribilis es; et quis resistet tibi
tunc ab ira tua?</hi> Modo dormiunt, et iratum non sentiunt;
sed ut dormirent iratus est. Modo quod dormientes
non sentiunt, in fine sentient: apparebit enim
judex vivorum et mortuorum; <hi>et quis resistet tibi tunc
ab ira tua?</hi> Modo enim loquuntur quod volunt, et disputant
contra Deum, et dicunt: Qui sunt Christiani?
aut quis est Christus? aut quales inepti qui credunt
quod non vident, et dimittunt delicias quas vident,
et sequuntur fidem rerum quae oculis ipsorum non
exhibentur? Dormitis, et balatis; loquimini adversus
Deum quantum potestis. Usquequo peccatores, Domine,
usquequo peccatores gloriabuntur? respondent,
et loquentur iniquitatem <note>(Psal. XCIII, 3)</note>? Quando autem
nemo respondet, et nemo loquitur, nisi quando
<pb n="0965"/>
se in se convertat? quando in se convertent dentes quibus
modo nos rodunt, quibus nos discerpunt irridendo
Christianos, et reprehendendo vitam sanctorum?
Tunc se in se convertent, cum illis eveniet quod dicitur
in libro Sapientiae, <hi>Dicent inter se, poenitentiam agentes,
et per angustiam spiritus gementes:</hi> cum viderint gloriam
sanctorum, tunc dicent, <hi>Hi sunt quos aliquando
habuimus in risum.</hi> O qui multum dormistis! certe jam
evigilatis, et in vestris manibus nihil invenitis. Videtis
quomodo plenas habeant manus gloria Dei, quos tanquam
pauperes irrisistis. Dicite ergo tunc vobis, quando
non resistitis irae Dei; non manu, nec lingua, nec
verbo, nec cogitatione: apparebit enim vobis manifestus,
quem irridendum putastis, cum vobis venturus
nuntiaretur. Et quid dicent? <hi>Ergo erravimus a via veritatis,
et justitiae lumen non luxit nobis, et sol non ortus
est nobis.</hi> Quomodo justitiae sol oriretur dormientibus?
Sed ab ira et increpatione ejus dormiunt. Hoc forte
dicturus est, Et non ascenderem equum: et tunc ipsi
equos suos accusabunt. Audi illos accusantes equos
suos in quibus dormierunt: <hi>Ergo erravimus,</hi> inquit
Scriptura, <hi>a via veritatis, et justitiae lumen non luxit nobis,
et sol non ortus est nobis. Quid nobis profuit superbia?
et divitiarum jactantia quid contulit nobis? Transierunt
omnia tanquam umbra <note>(Sap. V, 3, 6, 8, 9)</note>
          </hi>. Ergo vigilasti
aliquando. Sed melius equum non ascenderes, ut tunc
non dormitares, quando vigilare debuisti; et audires
vocem Christi, et illuminaret te Christus. <hi>Tu terribilis
es; et quis resistet ibi tunc ab ira tua?</hi> Quid enim erit
tunc?</p>
        </div3>
<div3>
          <head>12.</head>
          <p>
 <hi>[vers. 9.] De coelo jaculatus es judicium: terra
tremuit, et quievit.</hi> Quae modo se turbat, quae modo
loquitur, timere habet in fine et quiescere. Melius modo
quiesceret, ut in fine gauderet.</p>
        </div3>
<div3>
          <head>13.</head>
          <p>
 <hi>[vers. 10.] Terra tremuit, et quievit.</hi> Quando? <hi>Cum esxurgeret in judicium Deus, ut salvos faceret omnes
mites corde.</hi> 
 Qui sunt <hi>mites corde?</hi> Qui frementes
equos non ascenderunt, sed in humilitate sua peccata
confessi sunt. <hi>Ut salvos faceret omnes mites corde.</hi> </p>
        </div3>
<div3>
          <head>14.</head>
          <p>
 <hi>[vers. 11.] Quoniam cogitatio hominis confitebitur
tibi, et reliquiae cogitationis solemnia celebrabunt tibi.</hi> 
Prima, <hi>cogitatio;</hi> posteriores, <hi>reliquiae cogitationis.</hi> 
Quae est <hi>cogitatio</hi> prima? Unde incipimus: bona illa <hi>cogitatio,</hi> 
 unde incipies confiteri. Confessio adjungit
nos Christo. Jam vero confessio ipsa, id est prima <hi>cogitatio,</hi> 
 facit in nobis reliquias cogitationis; et ipsae <hi>reliquiae cogitationis solemnia celebrabunt tibi. Cogitatio
hominis confitebitur tibi, et reliquiae cogitationis solemnia
celebrabunt tibi.</hi> 
 Quae est <hi>cogitatio</hi> quae <hi>confitebitur?</hi> 
Quae damnat vitam priorem, cui displicet quod erat,
ut sit quod non erat, ipsa est prima <hi>cogitatio.</hi> Sed quia
sic debes recedere a peccatis, prima cogitatione confessus
Deo, ut non tibi recedat de memoria quia peccator
fuisti, per hoc quod peccator fuisti, solemnia
celebras Deo. Adhuc intelligendum est. Prima <hi>cogitatio</hi> 
confessionem habet, et recessionem a vetere vita:
sed si oblitus fueris a quibus peccatis liberatus sis,
non agis gratias liberatori, et non celebras solemnia
Deo tuo. Ecce prima <hi>cogitatio</hi> confitens Sauli apostoli,
<pb n="0966"/>
jam Pauli, qui primo Saulus fuit: quando audivit vocem
de coelo, cum persequeretur Christum, et fureret
in Christianos, et vellet ut ubicumque inventos adduceret
necandos, audivit vocem de coelo, <hi>Saule, Saule,
quid me persequeris?</hi> et circumfulsus lumine, facta sibi
caecitate in oculis, ut intus videret, emisit primam
cogitationem obedientiae; cum audiret, <hi>Ego sum Jesus
Nazarenus, quem tu persequeris, Domine,</hi> ait, <hi>quid me
jubes facere <note>(Act. IX, 4, 5)</note>
          </hi>? Haec est <hi>cogitatio</hi> confitens;
jam Dominum appellat quem persequebatur.
Quomodo <hi>reliquiae cogitationis solemnia celebrabunt,</hi> in
Paulo audistis, cum ipse Apostolus legeretur: <hi>Memor
esto Christum Jesum resurrexisse a mortuis ex semine
David, secundum Evangelium meum <note>(II Tim. II, 8)</note>
          </hi>.
Quid est <hi>memor esto?</hi> Non deleatur de memoria tua <hi>cogitatio</hi> 
 qua primo confessus es; sint <hi>reliquiae cogitationis</hi> 
in memoria. Et vide quemadmodum repetit
quod sibi donatum est, idem Paulus apostolus alio
loco: <hi>Qui prius</hi> inquit, <hi>fui blasphemus, et persecutor,
et injuriosus <note>(I Tim. I, 13)</note>
          </hi>. Qui dicit, <hi>Prius fui blasphemus,</hi> 
numquid adhuc blasphemus est? Ut non
esset blasphemus, fuit prima <hi>cogitatio</hi> confitens; ut
autem commemoraret quid illi donatum est, <hi>reliquiae
cogitationis</hi> erant, per ipsas reliquias cogitationis solemnia
celebrabat.</p>
        </div3>
<div3>
          <head>15.</head>
          <p>
 Etenim, fratres mei, ecce innovavit nos Christus;
donavit omnia peccata, et conversi sumus: si
obliviscamur quid nobis donatum est, et a quo donatum
est, oblivicimur munus Salvatoris; cum autem
non obliviscimur munus Salvatoris, nonne quotidie
nobis Christus immolatur? Et semel nobis Christus
immolatus est, cum credidimus; tunc fuit <hi>cogitatio:</hi> 
modo autem <hi>reliquiae cogitationis</hi> sunt, cum meminimus
quis ad nos venerit, et quid nobis donaverit; ex
ipsis reliquiis cogitationis, id est ex ipsa memoria,
quotidie nobis sic immolatur, quasi quotidie nos innovet
qui prima gratia sua nos innovavit. Jam enim
innovavit nos Dominus in Baptismo, et facti sumus
novi homines; in spe quidem gaudentes, ut in tribulatione
simus patientes <note>(Rom. XII, 12)</note>: tamen non
debet de memoria nostra recedere quid nobis praestitum
sit. Et si modo non est <hi>cogitatio</hi> tua quae fuit:
(etenim prima <hi>cogitatio</hi> fuit recedere a peccato; modo
autem non recedis, sed tunc recessisti): sint <hi>reliquiae
cogitationis,</hi> ne excidat a memoria qui sanavit. Vulnus
te habuisse si oblitus fueris, non tibi erunt <hi>reliquiae
cogitationis.</hi> Quid enim putatis dixisse David? Ecce ex
omnium persona loquitur. Peccavit David sanctus
graviter; missus est ad illum Nathan propheta, et
corripuit illum: et confessus est, et dixit, <hi>Peccavi <note>(II Reg. XII, 13)</note>
          </hi>.
Haec fuit prima <hi>cogitatio</hi> confitentis: <hi>Cogitatio hominis confitebitur tibi.</hi> 
 Quae erant <hi>reliquiae
cogitationis?</hi> Quando ait: <hi>Et peccatum meum ante me
est semper <note>(Psal. L, 5)</note>
          </hi>. Quae fuit ergo prima <hi>cogitatio?</hi> 
Ut recederet a peccato. Et si jam recessit a peccato,
quomodo peccatum illius ante illum est semper, nisi
quia <hi>cogitatio</hi> illa transiit, sed <hi>reliquiae cogitationis</hi> solemnia
<pb n="0967"/>
celebrant? Meminerimus ergo, fratres charissimi;
rogamus vos: quisquis libera us est a peccato,
meminerit quid fuit; sint in illo <hi>reliquiae cogitationis.</hi> 
Tunc enim portat alium sanandum, si se meminerit
esse sanatum. Ergo unusquisque recordetur quid fuit,
et utrum jam non sit; et tunc subveniet ei qui adhuc
est quod ille jam non est. Si autem jactat se quasi de
meritis suis, et repellit tanquam indignos peccatores,
et sine misericordia saevit; equum ascendit, videat
ne dormiat: <hi>dormitaverunt</hi> enim <hi>qui ascenderunt equos.</hi> 
Jam tunc dimisit equum; humiliavit se: non iterum
ascendat equum, id est, non se rursus erigat in superbiam.
Unde illi hoc fit? Si <hi>reliquiae cogitationis</hi> solemnia
celebrent Deo.</p>
        </div3>
<div3>
          <head>16.</head>
          <p>
 <hi>[vers. 12.] Vovete, et reddite Domino Deo nostro.</hi> 
Quisque quod potest voveat, et reddat. Ne voveatis,
et non reddatis; sed quisque quod potest voveat, et
reddat. Non sitis pigri ad vovendum; non enim viribus
vestris implebitis. Deficietis, si de vobis praesumitis;
si autem de illo cui vovetis, vovete, securi
reddetis. <hi>Vovete, et reddite Domino Deo nostro.</hi> Omnes
communiter quid debemus vovere? Credere in illum,
sperare ab illo vitam aeternam, bene vivere secundum
communem modum. Est enim quidam modus communis
omnibus. Furtum non facere, non castimoniali
praecipitur, et nuptae non praecipitur: adulterium non
facere, omnibus praecipitur: non amare vinolentiam,
qua ingurgitatur anima, et corrumpit in se templum
Dei, omnibus aequaliter praecipitur: non superbire,
omnibus aequaliter praecipitur: non hominem occidere,
non odi se fratrem, non adversus aliquem tenere
perniciem, omnibus in commune praecipitur.
Hoc totum omnes vovere debemus. Sunt etiam vota
propria singulorum: alius vovet Deo castitatem conjugalem,
ut praeter uxorem suam non noverit aliam;
sic et femina, ut praeter virum suum non noverit
alium. Alii etiam vovent, etsi experti tale conjugium,
ultra nihil tale pati, nihil tale concupiscere aut sustinere:
et ipsi voverunt aliquid majus quam illi. Alii
virginitatem ipsam ab ineunte aetate vovent, ut nihil
tale vel experiantur, quale illi experti reliquerunt:
et isti voverunt plurimum. Alii vovent domum suam
esse hospitalem omnibus sanctis advenientibus:
magnum votum vovent. Alius vovet relinquere omnia
sua distribuenda pauperibus, et ire in communem vitam,
in societatem sanctorum: magnum votum vovet. <hi>Vovete, et reddite Domino Deo nostro.</hi> 
 Quisque quod
vovere voluerit voveat: illud attendat, ut quod voverit
reddat. Unusquisque Deo quod vovet, si respicit
retrorsum, malum est. Nescio quae castimonialis
nubere voluit: quid voluit? Quod et virgo quaelibet.
Quid voluit? Quod et mater ipsius. Aliquid mali voluit?
Mali plane. Quare? Quia jam voverat Domino
Deo suo. Quid enim dixit de talibus apostolus Paulus?
Cum dicat viduas adolescentulas nubere si velint <note>(I Tim. V, 14)</note>,
sed tamen ait quodam loco: <hi>Beatior
autem erit, si sic permanserit secundum meum consilium <note>(I Cor. VII, 40)</note>
          </hi>.
Ostendit beatiorem, si sic permanserit;
non tamen damnandam, si nubere voluerit.
<pb n="0968"/>
Quid autem ait de quibusdam quae voverunt, et
non reddiderunt? <hi>Habentes,</hi> inquit, <hi>damnationem,
quia primam fidem irritam fecerunt <note>(I Tim. V, 12)</note>
          </hi>. Quid
est, <hi>primam fidem irritam fecerunt?</hi> Voverunt, et non
reddiderunt. Nemo ergo positus in monasterio frater
dicat: Recedo de monasterio, neque enim soli qui
sunt in monasterio perventuri sunt ad regnum coelorum,
et illi qui ibi non sunt ad Deum non pertinent.
Respondetur ei: Sed illi non voverunt; tu vovisti,
tu retro respexisti. De die judicii cum Dominus minaretur,
quid ait? <hi>Mementote uxoris Lot <note>(Luc. XVII,
32)</note>
          </hi>. Omnibus dixit. Quid enim fecit uxor Lot? Liberata
est a Sodomis, et in via posita retrorsum respexit:
ubi respexit, ibi remansit. Facta est autem
statua salis <note>(Gen. XIX, 26)</note>, ut illius contemplatione
condiantur homines; cor habeant, non sint fatui, non
retro respiciant, ne malum exemplum dantes, ipsi
remaneant, et alios condiant. Nam et modo dicimus
illud quibusdam fratribus nostris, quos forte viderimus
velut infirmari in proposito bono: Et talis vis
esse, qualis ille? Objicimus illis quosdam qui retro
respexerunt. Illi fatui sunt in se, sed alios condiunt,
quando commemorantur, ut illorum exemplum timentes
isti retro non respiciant. <hi>Vovete, et reddite
Domino Deo nostro,</hi> quia illa uxor Lot ad omnes pertinet.
Maritata mulier voluit facere adulterium; de
loco suo quo pervenerat retro respexit. Vidua quae
jam sic permanere voverat, voluit nubere, hoc voluit
quod licuit ei quae nupsit; sed illi non licuit,
quia de loco suo retro respexit. Virgo est castimonialis,
jam dicata Deo; habebat et caetera, quae vere
ornant ipsam virginitatem, et sine quibus illa virginitas
turpis est. Quid si enim sit corpore integra, et
mente corrupta? Quid est quod dixi? Quid si nullus
tetigerit corpus, sed si forte ebriosa sit, superba sit,
litigiosa sit, linguosa sit? Haec omnia damnat Deus.
Si antequam vovisset nupsisset, non damnaretur:
elegit aliquid melius, superavit quod ei licebat; superbit,
et illicita tanta committit. Hoc dico: Nubere
licet antequam voveat; superbire nunquam licet. O
tu virgo Dei, nubere noluisti, quod licet; extollis te,
quod non licet. Melior virgo humilis, quam maritata
humilis; sed melior maritata humilis, quam virgo
superba. Quae autem respexit ad nuptias, non quia
voluit nubere damnatur; sed quia jam antecesserat,
et fit uxor Lot respiciendo retrorsum. Non sitis pigri
qui potestis, quibus aspirat Deus apprehendere gradus
meliores, quia non ista ideo loquimur, ut non
voveatis, sed ut voveatis, et reddatis: <hi>Vovete, et
reddite Domino Deo nostro.</hi> Jam quia ista tractavimus,
forte volebas vovere, et modo non vis vovere. Sed
quid tibi dixerit Psalmus, attende. Non dixit, Nolite
vovere; sed, <hi>Vovete, et reddite.</hi> Quia audisti, <hi>reddite,</hi> 
non vis vovere? Ergo vovere volebas, et non reddere?
Imo utrumque fac. Unum sit ex professione
tua; aliud ex adjutorio Dei perficietur. Aspice eum
qui te ducit, et non respicies retro, unde te educit.
Qui te ducit, ante te ambulat; unde te educit, post
<pb n="0969"/>
te est. Ama ducentem, et non te damnat retro respicientem. <hi>Vovete, et reddite Domino Deo nostro.</hi> </p>
        </div3>
<div3>
          <head>17.</head>
          <p>
 <hi>Omnes qui in circuitu ejus sunt, offerent munera.</hi> 
Qui sunt in circuitu ejus? Ubi enim est iste, ut dicat, <hi>Omnes qui in circuitu ejus sunt?</hi> 
 Si Deum Patrem cogites,
ubi non est qui ubique praesens est? Si Filium
cogites secundum formam divinitatis, et ipse cum
Patre ubique est; quia ipse est Sapientia Dei, de qua
dictum est: <hi>Attingit autem ubique propter suam munditiam <note>(Sap. VII, 24)</note>
          </hi>.
Si autem Filium sic intelligas,
secundum quod assumpsit carnem, et visus est inter
homines, et crucifixus est, et resurrexit, novimus quia
ascendit in coelum. Qui sunt in circuitu ejus? Angeli.
Ergo nos non offerimus munera, quia <hi>Omnes qui in
circuitu ejus sunt,</hi> dixit, <hi>offerent munera.</hi> Si sepultus
Dominus noster hic esset in terra, et jaceret corpus
ipsius, quomodo alicujus martyris vel apostoli, attenderemus
eos qui in circuitu ejus essent, quaecumque
vel gentes essent circa ipsum locum undique, vel
convenientes ad illam sepulturam cum muneribus:
nunc autem ascendit; sursum est. Quid est hoc, <hi>Omnes qui in circuitu ejus sunt, offerent munera?</hi> 
 Hoc
interim quod Deus admonet dicam vobis, quid ex his
verbis mihi ipse inspirare dignatus sit: si melius
aliquid postea visum fuerit, et hoc vestrum est quia
communis est omnibus veritas. Non est nec mea,
nec tua; non est illius, aut illius: omnibus communis
est. Et fortasse ideo media est, ut in circuitu ejus
sint omnes qui diligunt veritatem. Quidquid enim
omnibus commune est, in medio est. Quare in medio
dicitur? Ut tantum distet ab omnibus, et tantum propinquet
omnibus. Quod non est in medio, quasi privatum
fit. Quod publicum est, in medio ponitur, ut
omnes qui veniunt, percipiant, illuminentur. Nemo
dicat, Meum est; ne in parte sua velit facere quod
in medio est omnibus. Quid est ergo, <hi>Omnes qui in
circuitu ejus sunt, offerent munera?</hi> Omnes qui intelligunt
communem esse omnibus veritatem, et non illam
faciunt quasi suam superbiendo de illa, ipsi offerent
munera; quia humilitatem habent: qui autem quasi
suum faciunt quod omnibus commune est, tanquam
in medio positum, ad partem seducere conantur, non
offerent hi munera; quia <hi>Omnes qui in circuitu ejus
sunt, offerent munera terribili.</hi> Offerentur munera terribili:
timeant ergo omnes qui in circuitu ejus sunt.
Ideo enim timebunt, et cum tremore laudabunt, quia
ideo in circuitu ejus sunt, ut omnes assequantur eum,
et publice omnibus confluat, et publice illuminet:
hoc est, contremiscere. Tu cum feceris tibi eum quasi
proprium, et jam non communem, extolleris in superbiam;
cum scriptum sit: <hi>Servite Domino in timore,
et exsultate ei cum tremore <note>(Psal. II, 11)</note>
          </hi>. Ergo
offerent munera qui in circuitu ejus sunt: ipsi enim
humiles sunt, qui communem norunt esse omnibus
veritatem.</p>
        </div3>
<div3>
          <head>18.</head>
          <p>
 <hi>[vers. 13.]</hi> Cui offerent munera? <hi>Terribili, et ei
qui aufert spiritum principum.</hi> Spiritus enim principum,
<pb n="0970"/>
superbi sunt spiritus. Illi ergo non sunt spiritus
ejus; quia et si aliquid noverunt, suum volunt
esse, non publicum: sed ille qui commendat se tanquam
aequalem omnibus, qui se in medio ponit, ut
omnes capiant quantum possunt, quidquid possunt;
non de cujusquam hominis, sed de Dei, et ideo de
suo, quia ipsi facti sunt ejus. Ergo illi omnes humiles
sint necesse est: perdiderunt spiritum suum,
et Spiritum Dei habent. A quo perdiderunt spiritum
suum? Ab illo <hi>qui aufert spiritum principum;</hi> quandoquidem
dicitur ei in alio loco: <hi>Auferes spiritum eorum,
et deficient, et in pulverem suum convertentur.
Emittes Spiritum tuum, et creabuntur, et innovabis faciem
terrae <note>(Psal. CIII, 29, 30)</note>
          </hi>. Nescio quis intellexit
aliquid; suum vult esse, adhuc spiritum suum habet:
bonum est illi ut perdat spiritum suum, et habeat
Spiritum Dei: adhuc inter principes superbit;
bonum est ut redeat ad pulverem suum, et dicat, <hi>Memento,
Domine, quia pulvis sumus <note>(Psal. CII, 14)</note>
          </hi>.
Si enim te confessus fueris pulverem, Deus de pulvere
facit hominem. Omnes qui in circuitu ejus sunt,
offerunt munera: omnes humiles confitentur ei, et
adorant eum. <hi>Terribili</hi> offerunt munera. Unde terribili? <hi>Exsultate cum tremore 
 <note>(Psal. II, 11)</note>
          </hi>, <hi>et ei qui
aufert spiritum principum:</hi> id est, tollit audaciam
superborum. <hi>Terribili apud reges terrae.</hi> Terribiles
sunt reges terrae; sed ille super omnes, qui terret
reges terrae. Esto rex terrae, et erit tibi terribilis Deus.
Quomodo, inquies, ero rex terrae? Rege terram, et
eris rex terrae. Noli ergo aviditate imperandi ponere
tibi ante oculos provincias latissimas, qua tua regna
diffundas; terram quam portas rege. Audi Apostolum
regentem terram: <hi>Non sic pugillor, quasi aerem
verberans; sed castigo corpus meum, et in servitutem
redigo, ne forte aliis praedicans, ipse reprobus efficiar <note>(I Cor. IX, 26, 27)</note>
          </hi>.
Ergo, fratres mei, estote in circuitu
ejus, ut per quemcumque vobis veritas sonuerit,
non illam imputetis illi per quem sonat; sed de medio
sit omnibus, quia aequaliter adest omnibus. Et
estote humiles, ne vobis et vos ipsi usurpetis, si quid
forte boni illius intellexeritis: quia et nos quod melius
intellexerimus, vestrum est, et quod vos melius
intellexeritis, nostrum est, ut in circuitu ejus simus,
et humiles simus. Atque ita perdentes spiritum nostrum,
offeremus munera terribili super omnes reges
terrae, id est super omnes regentes carnem suam,
sed subjectos Creatori suo.
</p>
        </div3>
      </div1>

<div1>
        <head>IN PSALMUM LXXVI ENARRATIO. SERMO AD PLEBEM.</head>
<div3>
          <head>1.</head>
          <p>
 <hi>[vers. 1.]</hi> Psalmi hujus limen ita inscribitur: <hi>In finem, pro Idithun, Psalmus ipsi Asaph. In finem</hi> 
quid sit, nostis: <hi>Finis enim Legis Christus ad justitiam
omni credenti <note>(Rom. X, 4)</note>
          </hi>. Idithun interpretatur Transiliens
eos; Asaph interpretatur Congregatio. Loquitur
hic ergo congregatio transiliens, ut perveniat ad
<pb n="0971"/>
finem qui est Christus Jesus. Quae sint itaque transilienda,
ut ad illum finem pervenire possimus, ubi jam
quod transiliamus non habebimus, Psalmi textus
ipse demonstrat. Etenim tamdiu transilire debemus
quidquid nos impedit, quidquid irretit, quidquid visco
quodam illigat, et onere aggravat volatum nostrum,
donec perveniamus ad id quod sufficit, ultra quod
nihil est, infra quod sunt omnia, et ex quo sunt omnia.
Patrem quippe ipsum volebat Philippus intueri,
et dicebat Domino Jesu Christo, <hi>Ostende nobis Patrem,
et sufficit nobis;</hi> tanquam tamdiu illi transiliendum
esset quidquid aliud esset, donec perveniret ad
Patrem, ubi jam securus assisteret, et quid ei ultra
requirendum esset non haberet: hoc est enim, <hi>Sufficit.</hi> 
Verum ille qui verissime dixerat, <hi>Ego et Pater unum
sumus <note>(Joan. X, 30)</note>
          </hi>, admonuit Philippum, docuitque
omnem hominem qui Christum intelligeret, etiam in
eo habere finem, quia ipse et Pater unum sunt: <hi>Tanto,</hi> 
inquit, <hi>tempore vobiscum sum, et non vidistis me? Philippe,
qui me videt, videt et Patrem <note>(Id. XIV, 8, 9)</note>
          </hi>.
Quisquis ergo psalmi hujus animum sentire, imitari,
tenere vult, omnia desideria carnalia transiliat,
saeculique hujus pompam et illecebram calcet, nihilque
sibi aliud proponat ubi consistat, nisi ex quo sunt
omnia: in quibus omnibus etiam ipse laborat donec
ad finem perveniat. Quid nobis ergo indicat iste transiliens?</p>
        </div3>
<div3>
          <head>2.</head>
          <p>
 <hi>[vers. 2.] Voce mea,</hi> inquit, <hi>ad Dominum clamavi.</hi> 
Sed multi clamant ad Dominum pro divitiis acquirendis
damnisque devitandis, pro suorum salute,
pro stabilitate domus suae, pro felicitate temporali,
pro dignitate saeculari; postremo pro ipsa etiam salute
corporis, quae patrimonium est pauperis. Pro his
atque hujusmodi rebus multi clamant ad Dominum;
vix quisquam propter ipsum Dominum. Facile quippe
homini est quodlibet desiderare a Domino, et ipsum
Dominum non desiderare; quasi vero suavius esse
possit quod dat, quam ipse qui dat. Quisquis ergo
pro alia re qualibet clamat ad Dominum, nondum est
transiliens. Hic vero transiliens quid dicit? <hi>Voce mea
ad Dominum clamavi.</hi> Et ne arbitreris vocem ipsius
qua clamavit ad Dominum, propter aliud emissam
quam propter ipsum Dominum, secutus ait: <hi>Et vox
mea ad Deum.</hi> Emittitur enim vox qua clamemus ad
Deum, et ipsa vox ad aliud est, non ad Deum. Ad
hoc enim est vox, propter quod editur vox. Iste vero
qui Deum gratis amabat, qui voluntarie Deo sacrificabat <note>(Psal. LIII, 8)</note>,
qui transilierat quidquid infra
est, nihilque aliud supra se viderat quo effunderet
animam suam, nisi ex quo, et per quem, et in quo
creatus erat, ad quem clamaverat voce sua, ad illum
esse fecerat ipsam vocem suam: <hi>Vox mea,</hi> inquit, <hi>ad
Deum.</hi> Et numquid sine causa? Vide quid sequitur: <hi>Et attendit mihi.</hi> 
 Vere tunc tibi attendit, quando ipsum
quaeris, non quando per ipsum aliud quaeris.
Dictum est de quibusdam: <hi>Clamaverunt, nec erat qui
<pb n="0972"/>
salvos faceret, ad Dominum, nec exaudivit eos <note>(Psal.
XVII, 42)</note>
          </hi>. Quare? Quia vox eorum non ad Dominum.
Exprimit hoc alio loco Scriptura, ubi dicit de talibus: <hi>Dominum non invocaverunt.</hi> 
 Ad illum clamare non
cessaverunt; et tamen <hi>Dominum non invocaverunt.</hi> 
Quid est, <hi>Dominum non invocaverunt?</hi> Dominum in se
non vocaverunt: ad cor suum Dominum non invitaverunt;
a Domino se habitari noluerunt. Et ideo quid
eis contigit? <hi>Ibi trepidaverunt timore, ubi non erat timor <note>(Psal. XIII, 5)</note>
          </hi>.
Ideo de rerum praesentium amissione
tremuerunt, quoniam non erant pleni illo quem
non invocaverunt. Non gratis amaverunt, ut amissis
temporalibus rebus possent dicere: <hi>Sicut Domino
placuit, ita factum est; sit nomen Domini benedictum <note>(Job I, 21)</note>
          </hi>.
Ergo iste, <hi>Vox mea,</hi> inquit, <hi>ad Dominum,
et attendit mihi.</hi> Doceat nos quomodo id fiat.</p>
        </div3>
<div3>
          <head>3.</head>
          <p>
 <hi>[vers. 3.] In die tribulationis meae Deum exquisivi.</hi> 
Quis es, qui hoc facis? In die tribulationis tuae, vide
quid exquiras. Si carcer facit tribulationem, exire
de carcere exquiris: si febris facit tribulationem,
sanitatem exquiris: si fames facit tribulationem, saturitatem
exquiris: si damna faciunt tribulationem,
lucrum exquiris: si peregrinatio facit tribulationem,
civitatem tuae carnis exquiris. Et quid cuncta commemorem,
aut quando cuncta commemorem? Vis
esse transiliens? In die tribulationis tuae Deum exquire:
non per Deum aliud, sed ex tribulatione
Deum; ut ad hoc Deus removeat tribulationem, ut
securus inhaereas Deo. <hi>In die tribulationis meae Deum
exquisivi:</hi> non aliud aliquid, sed <hi>Deum exquisivi.</hi> Et
quomodo exquisisti? <hi>Manibus meis nocte coram eo.</hi> 
Dic hoc rursus: videamus, intelligamus, imitemur,
si possumus. In die tribulationis tuae quid exquisisti? <hi>Deum.</hi> 
 Quomodo exquisisti? <hi>Manibus meis.</hi> Quando
exquisisti; <hi>Nocte.</hi> Ubi exquisisti? <hi>Coram eo.</hi> Et quo
fructu exquisisti? <hi>Et non sum deceptus.</hi> Omnia
ergo videamus, fratres, omnia consideremus, omnia
interrogemus; et quid sit tribulatio, in qua iste
Deum exquisivit, et quid sit manibus inquirere
Deum, et quid sit nocte, et quid sit coram illo: et
sequitur, quod omnes intelligunt, <hi>Et non sum deceptus.</hi> 
Quid est enim, <hi>Et non sum deceptus?</hi> Inveni
quod quaerebam.</p>
        </div3>
<div3>
          <head>4.</head>
          <p>
 Tribulatio non illa vel illa cogitanda est. Etenim
unusquisque nondum transiliens, nondum putat
esse tribulationem, nisi quae acciderit huic vitae ex
aliquo tristi tempore: at vero ille transiliens, totam
vitam istam tribulationem suam reputat. Sic enim
amat patriam supernam, ut terrena peregrinatio ipsa
sit maxima tribulatio. Quomodo enim non sit tribulatio
vita ista, rogo vos? quomodo non sit tribulatio,
quae dicta est tota tentatio? Habes scriptum in libro
Job: <hi>Numquid non tentatio est vita humana super terram (Id. VI, 1</hi>?
Numquid dixit: Tentatur vita humana
super terram? Ipsa <hi>vita tentatio est:</hi> si ergo tentatio,
utique tribulatio. In hac igitur tribulatione, hoc est
in hac vita, Deum exquisivit iste transiliens. Quomodo? <hi>Manibus,</hi> 
 inquit, <hi>meis.</hi> Quid est, <hi>manibus meis?</hi> 
Operibus meis. Non enim aliquid corporeum quaerebat,
<pb n="0973"/>
ut contrectando inveniret quod perdiderat; ut
manibus quaereret nummum, aurum, argentum, vestem,
quidquid tale est quod manibus teneri possit.
Quanquam et ipse Dominus noster Jesus Christus
voluit se manibus inquiri, quando dubitanti discipulo
cicatrices ostendit. Sed numquid cum ille exclamasset
tangens cicatrices vulnerum ejus, <hi>Dominus meus
et Deus meus!</hi> nonne audivit: <hi>Quia vidisti, credidisti;
beati qui non viderunt et crediderunt <note>(Joan. XX, 27-29)</note>
          </hi>?
Si ergo ille manibus quaerens Christum, hoc audire
meruit, ut opprobrium ei fuerit ita quaesisse; nos qui
beati dicti sumus qui non vidimus et credimus, quid
ergo, ad nos non pertinet manibus quaerere? Pertinet,
sicut dixi, operibus quaerere. Quando hoc? <hi>Nocte.</hi> 
Quid est, <hi>nocte?</hi> In hoc saeculo. Nox enim est antequam
effulgeat dies in adventu clarificato Domini
nostri Jesu Christi. Nam vultis videre quia nox est?
Nisi lucernam hic haberemus, in tenebris permaneremus.
Petrus enim dicit: <hi>Et nos habemus certiorem
propheticum sermonem, cui bene facitis intendentes,
velut lucernae lucenti in obscuro loco, donec dies
lucescat, et lucifer oriatur in cordibus vestris <note>(II Petr.
I, 19)</note>
          </hi>. Venturus est ergo dies post istam noctem;
interim in hac nocte lucerna non desit. Et hoc est
fortasse quod nunc facimus: has Litteras exponendo,
lucernam inferimus, ut in hac nocte gaudeamus.
Quae quidem debet accensa esse semper in domibus
vestris. Talibus enim dicitur: <hi>Spiritum nolite exstinguere <note>(I Thess. V, 19)</note>
          </hi>.
Et tanquam exponens quid diceret,
secutus ait, <hi>Prophetiam nolite spernere:</hi> id est,
lucerna in vobis semper luceat. Et haec quidem lux
in comparatione cujusdam ineffabilis diei nox dicitur.
Nam ipsa vita fidelium in comparatione vitae infidelium
dies est. Quomodo autem sit nox, jam diximus, et ostendimus
Petri apostoli testimonio: qui quidem etiam et
lucernam nominavit, et de ipsa lucerna nos admonuit ut
intendamus ei, id est prophetico sermoni, <hi>donec dies
lucescat, et lucifer oriatur in cordibus nostris.</hi> Quomodo
autem jam vita fidelium dies sit in comparatione vitae
impiorum, Paulus ostendit: <hi>Abjiciamus,</hi> inquit, <hi>opera
tenebrarum, et induamur arma lucis; sicut in die
honeste ambulemus <note>(Rom. XIII, 12)</note>
          </hi>. Ergo honeste viventes,
in comparatione vitae impiorum, in die sumus.
Sed iste dies vitae fidelium non sufficit huic Idithun;
transilire vult et istum diem, donec veniat ad illum
diem, ubi noctis tentationem nullam omnino formidet.
Hic enim quamvis dies sit vita fidelium, <hi>tentatio
est vita humana super terram <note>(Job VII, 1)</note>
          </hi>. Nox, et
dies: dies in comparatione infidelium; nox in comparatione
Angelorum. Habent enim diem Angeli quem
nos nondum habemus: jam nos habemus quem non
habent infideles; sed nondum habent fideles quem
Angeli habent: tunc autem habebunt, cum erunt
aequales Angelis Dei; quod illis in resurrectione promissum
est <note>(Matth. XXII, 30)</note>. In hac ergo jam die, et
adhuc nocte; nocte in comparatione futuri diei quem
desideramus, die in comparatione praeteritae noctis
cui renuntiavimus: in hac ergo, inquam, nocte Deum
<pb n="0974"/>
requiramus manibus nostris. Non cessent opera;
quaeramus Deum, non sit inane desiderium. Si in via
sumus, sumptus erogemus, ut pervenire possimus:
manibus quaeramus Deum. Etsi nocte quaerimus quem
manibus quaerimus, non decipimur quia  « coram
ipso »  quaerimus. Quid est  « coram ipso? Nolite facere
justitiam vestram coram hominibus, ut videamini
ab eis; alioqui non habebitis mercedem apud
Patrem vestrum. Cum ergo facis eleemosynam, » 
ait, manus illae sunt quaerentes Deum,  « noli tubicinare
ante te, sicut hypocritae faciunt: sed sit
eleemosyna tua in occulto, et Pater tuus qui videt
in occulto, reddet tibi »  <note>(Matth. VI, 1, 2, 4)</note>. Ergo,
 « Manibus meis nocte coram eo et non sum deceptus. » </p>
        </div3>
<div3>
          <head>5.</head>
          <p>
 Quanta tamen iste Idithun pertulerit in hac
terra, et in hac nocte, et quomodo habuerit quodammodo
transiliendi necessitatem, impingentibus atque
pungentibus deorsum tribulationibus, ut necesse fuerit
transilire, intentissime audiamus. <hi>Negavit consolari
anima mea</hi>. Tantum taedium hic me occupavit, ut
contra omnem consolationem clauderet se anima mea.
Huic tali unde taedium? Fortasse quia vinea grandinata
est, aut quia olea non provenit, aut quia vindemia
a pluvia intercepta est. Unde huic taedium? Audi
hoc ex alio psalmo. Ipsius enim et ibi vox est: <hi>Taedium
detinuit me, a peccatoribus relinquentibus legem
tuam <note>(Psal. CXVIII, 53)</note>
          </hi>. Tanto ergo taedio de hujusmodi
malo affectum se iste dicit, ut negaret consolari
anima ipsius. Prope absorbuerat eum taedium, tristitiaque
eum omnino irreparabiliter merserat; negat se
consolari. Quid igitur restabat?</p>
        </div3>
<div3>
          <head>6.</head>
          <p>
 <hi>[vers. 4.]</hi> Primo vide unde consoletur. Nonne
sustinuerat qui simul contristaretur, et non invenerat <note>(Psal. LXVIII, 21)</note>?
Quo enim se verteret ad consolationem,
quem occupaverat taedium de peccatoribus
relinquentibus legem Dei? Quo se verteret? Ad
hominem Dei quemlibet? In multis jam forte iste
expertus erat magnam tribulationem, quo magis de
illorum aliqua delectatione praesumpserat. Videntur
enim aliquando justi homines, et gaudetur ad eos; et
necesse est ut gaudeatur, quoniam charitas sine gaudio
talis esse non potest: in his autem in quibus gavisus
est homo, si forte aliquid pravum contigerit,
quomodo saepe contingit, quanta laetitia ibi erat, tantus
moeror accedit; ita ut postea jam timeat homo
laxare habenas gaudiorum, timeat se laetitiae committere,
ne quanto magis laetatus fuerat, tanto amplius si
aliquid contigerit, contabescat. Percussus ergo scandalis
abundantibus, quasi multis vulneribus, clausit
se contra humanam consolationem, et negavit consolari
anima ipsius. Et unde vita? unde respiratio? <hi>Memor fui Dei, et delectatus sum.</hi> 
 Non frustra manus
operatae fuerant; invenerant magnum consolatorem.
Non quiescendo <hi>memor fui Dei, et delectatus sum.</hi> 
Praedicandus igitur est Deus, cujus iste memor factus
<pb n="0975"/>
delectatus est, et consolatus in quadam tristitia, et
quodammodo salute desperata recreatus: praedicandus
est Deus. Denique, quod consolatus est iste, secutus
ait, <hi>Garrivi.</hi> In ipsa consolatione memor factus
Dei, delectatus garrivi. Quid est, <hi>garrivi?</hi> Laetatus
sum, exsultavi loquendo. Garruli enim proprie
dicuntur, qui a vulgo verbosi appellantur, accedente
laetitia nec valentes nec volentes tacere. Factus est
iste talis. Et rursus quid ait? <hi>Et defecit spiritus meus.</hi> </p>
        </div3>
<div3>
          <head>7.</head>
          <p>
 <hi>[vers. 5.]</hi> Taedio contabuerat, recolendo Deum
delectatus fuerat, rursus garriendo defecerat; quid
sequitur? <hi>Anticipaverunt vigilias omnes inimici mei.</hi> 
Vigilaverunt super me omnes inimici mei: plus me
vigilaverunt; vigilando praeoccupaverunt me. Ubi non
muscipulas ponunt? Nonne vigilias omnes anticipaverunt
 inimici mei? Qui sunt enim isti inimici, nisi
illi de quibus dicit Apostolus: <hi>Non est vobis colluctatio
adversus carnem et sanguinem; sed adversus principatus,
et potestates, et rectores mundi tenebrarum harum,
adversus spiritualia nequitiae in coelestibus <note>(Ephes.
VI, 12)</note>
          </hi>? Ergo adversus diabolum et angelos ejus
inimicitias exercemus. Rectores eos mundi dixit, quia
ipsi regunt dilectores mundi: non enim regunt mundum,
quasi rectores sint coeli et terrae; sed mundum
peccatores dicit. <hi>Et mundus eum non cognovit <note>(Joan.
I, 10)</note>
          </hi>: talem mundum illi regunt, qui non cognoscit
 Christum. Contra hos habemus inimicitias
perpetuas. Denique quaslibet habeas inimicitias adversus
hominem, cogitas finire; sive illius satisfactione,
si ipse te laesit; sive tua, si tu laesisti; sive alterutrius,
si vos invicem laesistis; laboras satisfacere
et concordare: cum diabolo autem et angelis ejus
nulla concordia est. Ipsi nobis invident regnum coelorum.
Mitescere omnino erga nos non possunt, quia <hi>anticipaverunt vigilias omnes inimici mei.</hi> 
 Plus illi vigilaverunt
ad decipiendum, quam ego ad custodiendum
me: <hi>Anticipaverunt vigilias omnes inimici mei.</hi> Quomodo
enim non anticipaverunt vigilias, qui ubique
scandala, ubique muscipulas posuerunt? Taedium
inest cordi; metuendum est ne absorbeat tristitia:
in laetitia metuendum est ne garriendo deficiat spiritus
tuus: <hi>Anticipaverunt vigilias omnes inimici mei.</hi> 
Denique in ipsa garrulitate, dum loqueris, et securus
loqueris, quanta plerumque inveniuntur quae velint
tenere inimici et reprehendere, unde velint etiam criminari
et calumniari: Hoc dixit, illud sensit, hoc
locutus est? Quid faciat homo, nisi quod sequitur? <hi>Conturbatus sum, et non sum locutus.</hi> 
 Conturbatus
ergo, ne in ejus garrulitate inimici anticipantes vigilias,
calumnias quaererent et invenirent, non est locutus.
Nunquam tamen iste transiliens cessaret in se:
et si forte a garrulitate cessavit, qua subrepserat ei
de ipsa locutione placere hominibus; non tamen destitit,
non cessavit ut conaretur et hoc ipsum transcendere.
Et quid dicit?</p>
        </div3>
<div3>
          <head>8.</head>
          <p>
 <hi>[vers. 6.] Cogitavi dies antiquos.</hi> Jam iste velut
<pb n="0976"/>
qui vapulaverat foris, tulit se intro, in secretario suae
mentis agit. Et quid ibi agat dicat nobis: <hi>Cogitavi
dies antiquos.</hi> Bene est illi. Videte quae cogitat, rogo
vos. Intus est, apud se cogitat dies antiquos. Nemo
illi dicit, Male dixisti; nemo illi dicit, Multum locutus
es; nemo illi dicit, Perverse sensisti. Ita sit ei bene
secum, adjuvet Deus: cogitet dies antiquos, et dicat
nobis in ipso interiore cubiculo suo quid egerit, quo
pervenerit, quid transilierit, ubi manserit: <hi>Cogitavi
dies antiquos, et annorum aeternorum memor fui.</hi> Qui sunt
anni aeterni? Magna cogitatio! Videte si vult ista cogitatio,
nisi magnum silentium. Ab omni forinsecus
strepitu, ab omni rerum humanarum tumultu intus
requiescat, qui cogitare vult annos istos aeternos.
Numquid anni in quibus sumus aeterni sunt, aut in
quibus fuerunt majores nostri, aut in quibus futuri
sunt posteri nostri? Absit ut aeterni existimentur.
Quid enim de his annis manet? Ecce loquendo dicimus,
Hoc anno; et quid tenemus de hoc anno, praeter
unum diem in quo sumus? Nam superiores dies
anni hujus jam transierunt, nec tenentur; futuri autem
nondum venerunt. In uno die sumus, et dicimus,
Hoc anno: imo dic, Hodie, si aliquid vis praesens
dicere. Nam de toto anno quid praesens tenes? Quidquid
de illo praeteritum est, jam non est; quidquid
de illo futurum est, nondum est: quomodo, Hoc
anno? Corrige locutionem: Hodie, dic. Verum dicis,
Hodie, jam dicam. Rursus et hoc attende, quod hodie
horae matutinae jam transierunt, horae futurae nondum
venerunt. Et hoc ergo corrige: Hac hora, dic. Et de
ista hora quid tenes? Momenta ejus quaedam jam
transierunt; quae futura sunt nondum venerunt. Hoc
momento, dic. Quo momento? Dum syllabas loquor,
si duas syllabas dicam, altera non sonat, nisi cum illa
transierit: ipsa denique una syllaba, si duas litteras
habeat, non sonat posterior littera nisi prior abierit.
Quid ergo tenemus de his annis! Anni isti mutabiles
sunt: anni aeterni cogitandi sunt, anni qui stant, qui
non venientibus et abuentibus diebus peraguntur;
anni de quibus alio loco Scriptura dicit Deo: <hi>Tu
autem idem ipse es, et anni tui non deficient <note>(Psal.
CI, 28)</note>
          </hi>. Hos annos iste transiliens, non in garrulitate
forinsecus, sed in silentio cogitavit: <hi>Et annorum
aeternorum memor fui.</hi> 
</p>
          <p>9 <hi>[vers. 7.] Et meditatus sum nocte cum corde meo.</hi> 
Nemo illi calumniosus tendiculas verborum requirit,
in corde suo meditatus est. <hi>Garriebam.</hi> Ecce est illud
garrire. Observa iterum, ne deficiat spiritus tuus.
Non, inquit: non sic garriebam quasi foris; alio modo
nunc. Quomodo nunc? <hi>Garriebam, et scrutabar spiritum
meum.</hi> Si scrutaretur iste terram, ut venas auri
inveniret, nemo eum desipere diceret; imo sapientem
multi dicerent, qui vellet ad aurum pervenire:
quanta homo habet intus, et non fodit? Scrutabatur
iste spiritum suum, et cum ipso spiritu suo loquebatur,
et in ipsa locutione garriebat. Seipsum interrogabat,
seipsum examinabat, in se judex erat. Et sequitur:
<pb n="0977"/> <hi>Scrutabar spiritum meum.</hi> 
 Timendum ne in
ipso spiritu suo remaneat: garrivit enim foris; et
quia anticipaverunt vigilias omnes inimici ejus, invenit
ibi tristitiam, et defecit spiritus ejus. Qui garriebat
foris, ecce coepit intus garrire securus, ubi solus
in silentio cogitat annos aeternos: <hi>Et perscrutabar,</hi> 
inquit, <hi>spiritum meum.</hi> Et hic timendum ne in spiritu
suo remaneat, et non sit transiliens. Jam tamen melius
agit quam foris agebat. Transcendit aliquid: et
hinc videamus quo. Non enim cessat iste transiliens,
donec veniat <hi>in finem</hi> unde habet titulum Psalmus: <hi>Garriebam,</hi> 
 inquit, <hi>et scrutabar spiritum meum.</hi> </p>
        </div3>
<div3>
          <head>10.</head>
          <p>
 <hi>[vers. 8.]</hi> Et quid invenisti? <hi>Non in aeternum
repellet Deus.</hi> Taedium invenerat in hac vita; nusquam
fidam, nusquam securam consolationem. Ad quoscumque
homines intendebat, scandalum in eis inveniebat,
aut timebat. Nusquam ergo securus. Tacere
illi malum erat, ne sileret a bonis: loqui et foris
garrire molestum erat, ne anticipantes vigilias omnes
inimici ejus, calumnias inquirerent in verbis ejus.
Angustatus in hac vita vehementer, multum de vita
alia cogitavit, ubi ista non sit tentatio. Et quando
illuc pervenitur? Non enim non constat, quia quod
hic patimur, ira Dei est. Dicitur hoc in Isaia: <hi>Non in
aeternum vindex in vobis ero, neque per omne tempus
irascar vobis.</hi> Et dicit quare: <hi>Spiritus enim a me procedet,
et omnem flatum ego feci. Propter peccatum
paululum quid contristavi eum, et percussi eum, et
averti faciem meam ab illo; et abiit tristis, et ambulavit
vias suas.</hi> Quid ergo, haec ira Dei semper erit? Non
hoc invenit iste in silentio. Quid enim dicit? <hi>Non
in aeternum repellet Deus; et non apponet ultra ut beneplaceat
ei adhuc:</hi> id est, ut beneplaceat ei adhuc
repellere, et in aeternum repellere non apponet.
Necesse est ut revocet ad se servos suos, necesse est
ut recipiat fugitivos redeuntes ad Dominum, necesse
est ut exaudiat vocem compeditorum: <hi>Non in aeternum
repellet Deus; et non apponet ultra ut beneplaceat
ei adhuc.</hi> </p>
        </div3>
<div3>
          <head>11.</head>
          <p>
 <hi>[vers. 9, 10.] Aut in finem misericordiam abscidet
a generatione in generationem? aut obliviscetur
misereri Deus?</hi> In te, a te, in alterum nulla est misericordia,
nisi eam tibi Deus donet: et ipse Deus obliviscetur
misericordiam? Rivus currit: fons ipse siccabitur? <hi>Aut obliviscetur misereri Deus? aut continebit
in ira miserationes suas?</hi> 
 id est, sic irascetur, ut non
misereatur? Facilius ille iram quam misericordiam
continebit. Hoc et per Isaiam dixerat: <hi>Non in aeternum
vindex in vobis ero, neque per omne tempus irascar
vobis.</hi> Hoc et posteaquam dixit, <hi>Abiit tristis, et ambulavit
vias suas. Vias,</hi> inquit, <hi>ejus vidi, et sanavi eum <note>(Isai. LVII, 16-18)</note>
          </hi>.
Hoc ubi cognovit iste, transcendit
et se delectatus in Deo, ut ubi esset, et in ejus operibus
magis garriret; non in spiritu suo, non in eo
quod erat, sed in eo a quo factus erat. Et hinc ergo
transiliens transcendit. Videte transilientem, videte
<pb n="0978"/>
si remaneat alicubi quousque perveniat ad Deum.</p>
        </div3>
<div3>
          <head>12.</head>
          <p>
 <hi>[vers. 11.] Et dixi.</hi> Jam seipsum transiliens,
quid dixit? <hi>Nunc coepi:</hi> cum excessissem et me. <hi>Nunc
coepi.</hi> Hic jam nullum periculum est: nam et in
meipso remanere, periculum fuit. <hi>Et dixi: Nunc
coepi; haec est immutatio dexterae Excelsi.</hi> Modo me
coepit mutare Excelsus; modo coepi aliquid, ubi securus
sim, modo intravi aliquam aulam gaudiorum,
ubi nullus timeatur inimicus, modo coepi esse in ea
regione, ubi non anticipent vigilias omnes inimici
mei: <hi>Nunc coepi; haec est immutatio dexterae Excelsi.</hi> </p>
        </div3>
<div3>
          <head>13.</head>
          <p>
 <hi>[vers. 12.] Memor fui operum Domini.</hi> Jam
videte illum spatiari in operibus Domini. Garriebat
enim foris, et constristatus inde defecit spiritus ejus:
garrivit intus cum corde suo, et cum spiritu suo, et
perscrutatus eumdem spiritum suum, memor fuit
annorum aeternorum, memor fuit misericordiae Domini,
quia non repellet Dominus in aeternum; et
coepit jam in ejus operibus securus gaudere, securus
exsultare. Audiamus jam opera ipsa, et exsultemus
et nos: sed affectibus etiam nos transiliamus, nec ad
temporalia gaudeamus. Hebemus enim et nos cubile
nostrum. Quare non illuc intramus? quare non in
silentio agimus? quare non spiritum nostrum perscrutamur?
quare annos aeternos non cogitamus? quare
in operibus Dei non laetamur? Sic nunc audiamus, et
ipso dicente delectemur, ut etiam cum hinc abierimus,
faciamus quod ipso loquente faciebamus; si tamen
facimus coeptum ipsius quod dixit: <hi>Nunc coepi.</hi> Gaudere
in operibus Dei, est oblivisci et te, si potes illo
solo delectari. Quid enim melius illo? Non vides, quia
cum ad te redis, in deteriorem redis? <hi>Memor fui
operum Domini: quia memor ero ab initio mirabilium
tuorum.</hi> </p>
        </div3>
<div3>
          <head>14.</head>
          <p>
 <hi>[vers. 13.] Et meditabor in omnibus operibus
tuis, et in affectionibus tuis garriam.</hi> Ecce tertium
garrire. Garrivit foris, quando defecit; garrivit in
spiritu suo intus, quando profecit; garrivit in operibus
Dei, quando pervenit quo profecit. <hi>Et in affectionibus
tuis garriam:</hi> non in affectionibus meis. Quis
vivit sine affectionibus? Et putatis, fratres, quia qui
Deum timent, Deum colunt, Deum diligunt, nullas
habent affectiones? Vere, hoc putabis, et putare audebis,
quod affectiones habeat tabula, theatrum, venatio,
aucupium, piscatus, et non habeant opera Dei?
et non habeat meditatio Dei interiores affectiones
quasdam suas, cum inspicitur mundus, et ponitur
ante oculos spectaculum naturae rerum, et in his
quaeritur artifex, et invenitur nusquam displicens,
et super omnia placens?</p>
        </div3>
<div3>
          <head>15.</head>
          <p>
 <hi>[vers. 14.] Deus, in Sancto via tua.</hi> Inspicit
jam opera misericordiae Dei circa nos, ex his garrit,
et in his affectionibus exsultat. Primo inde coepit: <hi>In Sancto via tua.</hi> 
 Quae via tua in Sancto? <hi>Ego sum,</hi> 
inquit, <hi>via, veritas, et vita <note>(Joan. XIV, 6)</note>
          </hi>. Redite ergo
homines, ab affectionibus vestris. Quo itis? quo curritis?
quo non solum a Deo, sed etiam a vobis fugitis?
Redite, praevaricatores, ad cor <note>(Isai. XLVI, 8)</note>, scrutamini
<pb n="0979"/>
spiritum vestrum, recolite annos aeternos,
invenite misericordiam Dei circa vos, attendite opera
misericordiae ejus: <hi>In sancto via</hi> ejus. Filii hominum,
usquequo graves corde? quid quaeritis in affectionibus
vestris? utquid diligitis vanitatem, et quaeritis mendacium?
Et scitote quoniam magnificavit Dominus
Sanctum suum <note>(Psal. IV, 3, 4)</note>: <hi>In Sancto via tua.</hi> Ad
ipsum ergo attendamus, Christum attendamus; ibi
via ejus: <hi>Deus, in Sancto via tua. Quis Deus magnus,
sicut Deus noster?</hi> Habent gentes affectiones circa
deos suos, idola adorant; oculos habent, et non vident;
aures habent, et non audiunt; pedes habent,
et non ambulant <note>(Psal. CXIII, 5-7)</note>. Quid ambulas ad
deum qui non ambulat? Non, inquit, ea colo. Et quid
colis? Numen quod ibi est? Certe hoc colis quod alibi
dictum est: <hi>Quoniam dii gentium daemonia <note>(Psal. XCV,
5)</note>
          </hi>. Aut idola colis, aut daemonia. Nec idola, nec daemonia,
inquit. Et quid colis? Stellas, solem, lunam,
ista coelestia. Quanto melius qui fecit, et terrena, et
coelestia! <hi>Quis Deus magnus sicut Deus noster?</hi> </p>
        </div3>
<div3>
          <head>16.</head>
          <p>
 <hi>[vers. 15.] Tu es Deus qui facis mirabilia solus.</hi> 
Tu vere magnus Deus, faciens mirabilia in corpore,
in anima, solus faciens. Audierunt surdi, viderunt
caeci, convaluerunt languidi, surrexerunt mortui,
constricti sunt paralytici. Sed miracula ista tunc in
corporibus: videamus in anima. Sobrii sunt, paulo
ante ebriosi; fideles sunt, paulo ante adoratores simulacrorum;
res suas donant pauperibus, qui alienas
ante rapiebant: <hi>Quis Deus magnus, sicut Deus noster?
Tu es Deus qui facis mirabilia solus.</hi> Fecit et Moyses,
sed non solus: fecit et Elias, fecit et Elisaeus, fecerunt
et Apostoli; sed nullus eorum solus. Illi ut facerent,
tu cum eis; tu quando fecisti, illi non tecum.
Non enim tecum fuerunt cum fecisti, quando et ipsos
tu fecisti. <hi>Tu es Deus qui facis mirabilia solus.</hi> Quomodo
solus? Numquid forte Pater, et non Filius? aut Filius,
et non Pater? Imo Pater, et Filius, et Spiritus
sanctus. <hi>Tu es Deus qui facis mirabilia solus.</hi> Non enim
tres dii, sed unus Deus facit mirabilia solus, et in
ipso transiliente. Nam ut etiam transiliret, et ad ista
perveniret, miraculum Dei fuit: quando intus garrivit
cum spiritu suo, ut transiliret et ipsum spiritum
suum, et in Dei operibus delectaretur, ipse ibi fecit
mirabilia. Sed quid fecit Deus? <hi>Notam fecisti in populis
virtutem tuam.</hi> Inde congregatio ista, Asaph
transiliens, quia notam fecit in populis virtutem
suam. Quam virtutem suam notam fecit in populis? <hi>Nos autem praedicamus Christum crucifixum: Judaeis
quidem scandalum, Gentibus autem stultitiam; ipsis
autem vocatis Judaeis, et Graecis, Christum Dei Virtutem,
et Dei Sapientiam 
 <note>(I Cor. I, 23, 24)</note>
          </hi>. Si ergo Virtus
Dei Christus, notum fecit Christum in populis.
An et hoc nondum agnoscimus? et ita desipimus, ita
infra jacemus, ita nihil transilimus, ut hoc non videamus? <hi>Notam fecisti in populis virtutem tuam.</hi> </p>
        </div3>
<div3>
          <head>17.</head>
          <p>
 <hi>[vers. 16.] Redemisti in brachio tuo populum tuum.
Brachio tuo:</hi> hoc est virtute tua. Et brachium Domini
<pb n="0980"/>
cui revelatum est <note>(Isai. LIII, 1)</note>? <hi>Redemisti in brachio tuo
populum tuum, filios Israel, et Joseph.</hi> Quomodo quasi
duos populos, <hi>filios Israel, et Joseph?</hi> Nonne filii Joseph
in filiis Israel? Ita plane. Hoc scimus, hoc legimus,
hoc Scriptura clamat, hoc veritas indicat,
quoniam Israel, idem qui Jacob, habuit filios duodecim,
inter quos unus erat Joseph; et ex duodecim
filiis Israel quotquot nati sunt, ad populum Israel
pertinent. Quomodo ergo ait: <hi>Filios Israel et Joseph?</hi> 
Nescio quid hic distinguendum admonuit. Perscrutemur
spiritum nostrum: fortassis ibi aliquid posuit
Deus, quem debemus et nocte quaerere manibus
nostris, ut non decipiamur; forte inveniemus et nos
in hac distinctione <hi>filios Israel, et Joseph.</hi> Per Joseph
alium populum intelligi voluit; Gentium populum
intelligi voluit. Quare gentium populum per Joseph?
Quia Joseph venditus est in Aegyptum a fratribus
suis <note>(Gen. XXXVII, 28)</note>. Ille Joseph cui fratres inviderunt,
et eum in Aegyptum vendiderunt, venditus in
Aegyptum, laboravit, humiliatus est; agnitus, exaltatus,
floruit, imperavit. Et his omnibus quid significavit?
Quid, nisi Christum a fratribus venditum,
ejectum de terra sua, tanquam in Aegyptum Gentium?
Ibi primo humiliatum, quando persecutiones
martyres patiebantur: nunc exaltatum, sicut videmus;
quoniam impletum est in eo, <hi>Adorabunt eum
omnes reges terrae; omnes gentes servient illi <note>(Psal.
LXXI, 11)</note>
          </hi>. Ergo Joseph populus ex Gentibus; Israel
vero populus ex gente Hebraeorum. Redemit populum
suum Deus, <hi>filios Israel et Joseph.</hi> Per quid? Per
lapidem angularem, in quo duo parietes copulati
sunt. <note>(Ephes. II, 14)</note>.</p>
        </div3>
<div3>
          <head>18.</head>
          <p>
 <hi>[vers. 17.]</hi> Et exsequitur quomodo: <hi>Viderunt
te aquae, Deus.</hi> Quid sunt <hi>aquae?</hi> Populi. Quae sunt
istae <hi>aquae;</hi> dictum est in Apocalypsi; responsum est,
Populi: ibi invenimus apertissime aquas in figura
positas populorum <note>(Apoc. XVII, 15)</note>. Supra autem dixerat: <hi>Notam fecisti in populis virtutem tuam.</hi> 
 Merito
ergo, <hi>Viderunt te aquae, Deus; viderunt te aquae, et
timuerunt.</hi> Ideo mutatae sunt, quia timuerunt. <hi>Viderunt
te aquae, Deus, et timuerunt, et conturbatae sunt
abyssi.</hi> Quae sunt <hi>abyssi?</hi> Altitudines aquarum. Quis
non turbatur in populis, cum conscientia pulsatur?
Quaeris altitudinem maris, quid profundius humana
conscientia? Ista profunditas turbata est, quando in
brachio suo redemit populum suum Deus. Quomodo
turbatae sunt abyssi? Quando omnes conscientias suas
confitendo fuderunt: <hi>Et turbatae sunt abyssi.</hi> </p>
        </div3>
<div3>
          <head>19.</head>
          <p>
 <hi>[vers. 18.] Multitudo sonitus aquarum.</hi> In laudibus
Dei, in confessionibus peccatorum, in hymnis et
canticis, in orationibus, <hi>multitudo sonitus aquarum.
Vocem dederunt nubes.</hi> Inde iste sonitus aquarum,
inde abyssorum perturbatio, quia <hi>vocem dederunt
nubes.</hi> Quae nubes? Praedicatores verbi veritatis.
Quae nubes? De quibus minatur cuidam vineae Deus,
quae pro uva fecit spinas, et dicit: <hi>Mandabo nubibus
meis ne pluant super eam imbrem <note>(Isai. V, 6)</note>
          </hi>. Denique
Apostoli relinquentes Judaeos, ierunt ad Gentes: in
<pb n="0981"/>
omnibus gentibus <hi>vocem dederunt nubes;</hi> praedicando
Christum, <hi>vocem dederunt nubes.</hi> </p>
        </div3>
<div3>
          <head>20.</head>
          <p>
 <hi>[vers. 19.] Etenim sagittae tuae pertransierunt.</hi> 
Easdem voces nubium rursus sagittas dixit. Verba
enim Evangelistarum sagittae fuerunt. Similitudines
enim sunt. Nam proprie nec sagitta est pluvia, nec
pluvia sagitta; at vero verbum Dei, et sagitta est,
quia percutit, et pluvia, quia rigat. Nemo ergo jam
miretur abyssorum conturbationem, quando <hi>sagittae
tuae pertransierunt.</hi> Quid est, <hi>pertransierunt?</hi> Non in
auribus remanserunt, sed corda transfixerunt. <hi>Vox
tonitrui tui in rota.</hi> Quid est hoc? quomodo intellecturi
sumus? Adjuvet Dominus. <hi>Vox tonitrui tui in rota.</hi> 
Solebamus pueri suspicari, cum audiremus tonitrua
de coelo, quasi vehicula de stabulo processisse: habent
enim tonitrua quamdam concussionem similem
vehiculis. Numquid ad ista puerilia redituri sumus,
ut intelligamus, <hi>Vox tonitrui tui in rota;</hi> quasi aliqua
vehicula habeat Deus in nubibus, et transitus vehiculorum
illum strepitum concitet? Absit. Hoc puerile
est, vanum, nugatorium. Quid est ergo, <hi>Vox tonitrui
tui in rota?</hi> Volvitur vox tua. Neque hoc intelligo.
Quid faciemus? Interrogamus ipsum Idithun, ne forte
ipse exponat quod dixit: <hi>Vox,</hi> inquit, <hi>tonitrui tui in
rota.</hi> Non intelligo: audiam quid dicis: <hi>Apparuerunt
fulgura tua orbi terrarum.</hi> Dic ergo: non intellexeram.
Orbis terrarum est rota: nam circuitus orbis terrarum,
merito et orbis dicitur; unde brevis etiam
rotella, orbiculus appellatur. <hi>Vox tonitrui tui in rota:
apparuerunt fulgura tua orbi terraram.</hi> Nubes illae in
rota circumierunt orbem terrarum; circumierunt tonando
et coruscando, abyssum commoverunt, praeceptis
tonuerunt, miraculis coruscaverunt: in omnem
enim terram exiit sonus eorum, et in fines orbis
terrae verba eorum <note>(Psal. XVIII, 5)</note>. <hi>Commota est, et
contremebunda facta est terra:</hi> id est, omnes qui habitant
in terra. Per similitudinem autem ipsa terra
est. Quare? Quia gentes omnes maris nomine nuncupantur,
quod vita humana amara est, et procellis ac
tempestatibus subdita. Jam illud si attendas, quod
homines se tanquam pisces devorant, cum major
minorem absorbet: est ergo hoc mare; illuc Evangelistae
ierunt.</p>
        </div3>
<div3>
          <head>21.</head>
          <p>
 <hi>[vers. 20.] In mari est via tua.</hi> Jamdudum <hi>in Sancto
via tua,</hi> modo <hi>in mari est via tua,</hi> quia ipse Sanctus
in mari, et merito etiam super aquas maris ambulavit <note>(Matth. XIV, 25)</note>.
 <hi>In mari est via tua:</hi> id est in Gentibus
praedicatur Christus tuus. In alio quippe psalmo
ita dicitur: <hi>Deus misereatur nostri, et benedicat nos; illuminet
vultum suum super nos, ut cognoscamus in terra
viam tuam.</hi> Ubi <hi>in terra? In omnibus gentibus salutare
tuum <note>(Psal. LXVI, 2, 3)</note>
          </hi>: hoc est, <hi>In mari est via tua. Et
semitae tuae in aquis multis:</hi> hoc est, in populis multis. <hi>Et vestigia tua non cognoscentur.</hi> 
 Nescio quos tetigit,
et mirum nisi et ipsos Judaeos. Ecce jam sic propalata
est Gentibus misericordia Christi, ut <hi>in mari</hi> sit <hi>via
<pb n="0982"/>
tua, et semitae tuae in aquis multis; et vestigia tua non cognoscentur.</hi> 
Unde, a quibus non cognoscentur, nisi ab
his qui adhuc dicunt: Nondum venit Christus? Quare
dicunt: Nondum venit Christus? Quia nondum agnoscunt
super mare ambulantem.</p>
        </div3>
<div3>
          <head>22.</head>
          <p>
 <hi>[vers. 21.] Deduxisti sicut oves plebem tuam, in
manu Moysi et Aaron.</hi> Quare hoc addiderit, indagare
aliquantum difficile est. Adjuvate ergo nos intentione
vestra, quia post ipsos duos versus finis erit, et Psalmi,
et sermonis; ne forte cum aliquid restare arbitramini,
timore laboris minus ad praesens attendatis.
Cum dixisset, <hi>In mari est via tua,</hi> quod intelligimus,
in gentibus; <hi>et semitae tuae in aquis multis,</hi> quod intelligimus,
in populis multis, adjunxit: <hi>Et vestigia tua non
agnoscentur.</hi> Et quaerebamus a quibus non agnoscerentur;
et subjecit continuo, <hi>Deduxisti sicut oves plebem
tuam, in manu Moysi et Aaron:</hi> id est, ab ista plebe tua
quae deducta est in manu Moysi et Aaron, vestigia tua
non cognoscentur. Quare ergo positum est, nisi increpandi
et exprobrandi causa, <hi>In mari est via tua?</hi> Unde <hi>in mari est via tua,</hi> 
 nisi quia exclusa est a terra tua?
Expulerunt Christum, noluerunt esse suum Salvatorem
aegri: ille autem coepit esse in Gentibus, et in
omnibus gentibus, in multis populis. Salvae factae
sunt etiam reliquiae populi illius. Remansit foris ingrata
multitudo, et claudicans Jacob femoris latitudo <note>(Gen. XXXII, 31)</note>.
Latitudo enim femoris intelligitur
in multitudine generis, et facta est in majori parte Israelitarum
turba quaedam vana et insipiens, quae non
agnosceret vestigia Christi in aquis. <hi>Deduxisti sicut
oves plebem tuam,</hi> et non te cognoverunt. Tanta cum
illis bona fecisti! mare divisisti, inter aquas per aridam
trajecisti, persequentes inimicos fluctibus operuisti,
in deserto egentibus manna pluisti, deducens
eos <hi>in manu Moysi et Aaron;</hi> et expulerunt te a se,
ut in mari esset via tua, et vestigia tua non cognoscerent.
</p>
        </div3>
      </div1>

<div1>
        <head>IN PSALMUM LXXVII ENARRATIO.</head>
<div3>
          <head>1.</head>
          <p>
 <hi>[vers. 1.]</hi> Psalmus iste ea continet quae in veteri
populo acta narrantur: recentior autem et posterior
populus admonetur ut caveat ne sit ingratus beneficiis
Dei, ejusque in se provocet iracundiam cujus obedienter
et fideliter debet suscipere gratiam: <hi>Ne fiant,</hi> 
inquit, <hi>sicut patres eorum generatio prava et amaricans;
generatio quae cor non direxit suum, et non est creditus
cum Deo spiritus ejus.</hi> Haec est igitur psalmi hujus intentio,
haec utilitas, hic uberrimus fructus. Sed cum
omnia videantur perspicua et aperta dici atque narrari,
primitus movet atque intentos facit titulus ejus.
Neque enim frustra inscribitur, <hi>Intellectus Asaph;</hi> nisi
quia fortasse non quod superficies sonat, sed interius
aliquid intelligentem quaerunt ista lectorem.
Deinde narraturus et commemoraturus haec omnia,
<pb n="0983"/>
quae videntur auditore quam expositore potius indigere, <hi>Aperiam,</hi> 
 inquit, <hi>in parabolis os meum, eloquar
propositiones ab initio.</hi> Quis non hic de somno excitetur?
Quis audeat velut manifestas legendo percurrere
parabolas et propositiones, quae nominibus suis indicant
altius se perscrutari oportere? Parabola quippe
alicujus rei similitudinem prae se gerit; quod licet sit
vocabulum graecum, jam tamen pro latino usurpatur.
Et notum est quod in parabolis, quae dicuntur rerum
similitudines rebus de quibus agitur comparantur.
Propositiones autem quae graece appellantur <foreign xml:lang="greek">προβλήματα,</foreign>
quaestiones sunt, habentes aliquid quod disputatione
solvendum sit. Quis ergo parabolas et proposisitiones
transitorie legat? quis non his auditis vigilantia
mentis intendat, ut ad earum fructum intelligendo
perveniat?</p>
        </div3>
<div3>
          <head>2.</head>
          <p>
 <hi>Attendite,</hi> inquit, <hi>populus meus, legem meam.</hi> 
Quem hic credamus loqui nisi Deum? Ipse enim legem
dedit populo suo, quem liberatum ex Aegypto
congregavit, quae congregatio proprie Synagoga nuncupatur,
quod interpretatur Asaph. Utrum ergo ita
dictum est, <hi>Intellectus Asaph,</hi> quod ipse Asaph intellexerit;
an figurate intelligendum, quod eadem Synagoga,
hoc est, idem populus intellexerit, cui dicitur, <hi>Attendite, populus meus, legem meam?</hi> 
 Quid est ergo
quod eumdem populum per prophetam increpat, dicens: <hi>Israel autem me non agnovit, et populus meus
non intellexit 
 <note>(Isai. I, 3)</note>
          </hi>? Sed profecto erant etiam in
illo populo qui intelligerent, habentes fidem quae postea
revelata est non ad Legis litteram, sed ad gratiam
Spiritus pertinentem. Non enim sine ipsa fide fuerunt,
qui ejus in Christo futuram revelationem praevidere
et praenuntiare potuerunt; cum et illa vetera sacramenta,
significantia fuerint futurorum. An soli
Prophetae habebant hanc fidem, non et populus? Imo
vero etiam qui Prophetas fideliter audiebant, eadem
adjuvabantur gratia, ut intelligerent quod audiebant.
Sed utique sacramentum regni coelorum velabatur in
Veteri Testamento, quod plenitudine temporis revelaretur
in Novo. « Nolo enim vos »  ait Apostolus,  « ignorare,
fratres, quia patres nostri omnes sub nube fuerunt,
et omnes per mare transierunt, et omnes per
Moysen baptizati sunt in nube et in mari, et omnes
eumdem cibum spiritualem manducaverunt, et omnes
eumdem potum spiritualem biberunt: bibebant enim
de spirituali consequente eos petra; petra autem erat
Christus. »  Idem itaque in mysterio cibus et potus
illorum qui noster; sed significatione idem, non specie;
quia idem ipse Christus illis in petra figuratus,
nobis in carne manifestatus. « Sed non, »  inquit,
 « in omnibus illis beneplacitum est Deo <note>(I Cor. X, 1-5)</note>.
Omnes »  quidem  « eumdem cibum spiritualem manducaverunt,
et eumdem potum spiritualem biberunt, » 
id est, spirituale aliquid significantem;  « sed non in
omnibus illis beneplacitum est Deo. »  Cum dicit,
 « Non in omnibus, »  erant ergo ibi aliqui in quibus
beneplacitum est Deo; et cum essent omnia communia
sacramenta, non communis erat omnibus gratia,
<pb n="0984"/>
quae sacramentorum virtus est. Sicut et nunc jam revelata
fide quae tunc velabatur, omnibus in nomine
Patris, et Filii, et Spiritus sancti baptizatis <note>(Matth.
XXVIII, 19)</note>, commune est lavacrum regenerationis;
sed ipsa gratia cujus ipsa sunt Sacramenta, qua membra
corporis Christi cum suo capite regenerata sunt,
non communis est omnibus. Nam et haeretici habent
eumdem Baptismum, et falsi fratres in communione
catholici nominis. Ergo et hic recte dicitur: <hi>Sed non
in omnibus illis beneplacitum est Deo.</hi> </p>
        </div3>
<div3>
          <head>3.</head>
          <p>
 Neque tunc tamen, neque nunc infructuosa est
vox dicentis: <hi>Attendite, populus meus, legem meam.</hi> 
Quae locutio nota est in omnibus litteris, quod non
ait, Attende; sed, <hi>Attendite.</hi> Ex multis enim populus
constat; quibus multis quod sequitur pluraliter dicitur: <hi>Inclinate aurem vestram in verba oris mei.</hi> 
 Quod
est, <hi>Attendite;</hi> hoc est, <hi>Inclinate aurem vestram:</hi> et
quod illic ait, <hi>legem meam;</hi> hoc ait hic, <hi>verba oris mei.</hi> 
Ille namque pie attendit legem Dei et verba oris ejus,
cujus aurem inclinat humilitas; non cujus erigit cervicem
superbia. Quod enim infunditur, concavo humilitatis
excipitur, eminentia tumoris expellitur. Unde
alio loco: <hi>Inclina,</hi> inquit, <hi>aurem tuam, et excipe
verba intellectus <note>(Prov. XXII, 17)</note>
          </hi>. Satis itaque admoniti
sumus etiam istum psalmum hujus intellectus
Asaph (quia genitivo casu in titulo positum est, hujus
intellectus; non, hic intellectus) inclinata aure
suscipere, id est humili pietate. Nec, ipsius Asaph dictum
est; sed, ipsi Asaph: quod graeco articulo apparet,
et in quibusdam latinis codicibus invenitur.
Verba igitur ista intellectus sunt, id est, intelligentiae
sunt quae data est ipsi Asaph; quod non uni homini,
sed melius accipimus congregationi populi Dei, unde
nequaquam nos alienare debemus. Quamvis enim proprie
dicatur, Synagoga Judaeorum, Ecclesia vero
Christianorum; quia congregatio magis pecorum,
convocatio vero magis hominum intelligi solet: tamen
et illam dictam invenimus Ecclesiam, et nobis fortasse
potius convenit dicere, <hi>Salva nos, Domine Deus noster,
et congrega nos de nationibus, ut confiteamur nomini
sancto tuo <note>(Psal. CV, 47)</note>
          </hi>. Neque dedignari nos oportet,
imo gratias ineffabiles agere, quod sumus oves manuum
ejus, quas praevidebat cum diceret, Habeo alias
oves quae non sunt de hoc ovili; oportet me et ipsas
adducere, ut sit unus grex et unus pastor <note>(Joan. X,
16)</note>: jungendo scilicet fidelem populum Gentilium fideli
populo Israelitarum, de quibus prius dixerat, <hi>Non sum missus nisi ad oves quae perierunt domus
Israel 
 <note>(Matth. XV, 24)</note>
          </hi>. Nam et congregabuntur ante
eum omnes gentes, et separabit eos sicut pastor
oves ab haedis <note>(Id. XXV, 32)</note>. Sic igitur audiamus
quod dictum est, <hi>Attendite, populus meus, legem
meam, inclinate aurem vestram in verba oris mei,</hi> 
non tanquam Judaeis, sed potius tanquam nobis, vel
certe tam etiam nobis ista dicantur. Cum enim dixisset
Apostolus, <hi>Sed non in omnibus illis beneplacitum
est Deo,</hi> ita ostendens fuisse ibi etiam illos in quibus
beneplacitum est Deo; continuo subjecit,  « Prostrati
enim sunt in deserto: »  deinde adjunxit,  « Haec autem
<pb n="0985"/>
figurae nostrae factae sunt, ut non simus concupiscentes
mala, sicut et illi concupierunt: neque idolis
servientes, sicut quidam eorum; sicut scriptum est,
Sedit populus manducare et bibere, et surrexerunt
ludere. Neque fornicemur, sicut quidam eorum fornicati
sunt, et ceciderunt una die viginti et tria millia.
Neque tentemus Christum, sicut quidam eorum tentaverunt,
et a serpentibus perierunt. Neque murmuraveritis,
sicut quidam eorum murmuraverunt, et perierunt
ab exterminatore. Omnia autem haec in figura
contingebant illis: scripta autem sunt ad correptionem
nostram, in quos finis saeculorum obvenit »  <note>(I Cor.
X, 5-11)</note>. Nobis ergo potius ista cantata sunt. Unde
in hoc psalmo inter caetera dictum est: <hi>Ut cognoscat
generatio altera, filii qui nascentur et exsurgent.</hi> Porro si
ille interitus a serpentibus, et ab exterminatore illa
perditio, et gladii trucidatio, figurae fuerunt, sicut evidenter
dicit Apostolus, cum illa omnia contigisse manifestum
sit; non enim ait, In figura dicebantur, vel,
In figura scripta sunt; sed, <hi>In figura,</hi> inquit, <hi>contingebant
illis:</hi> quanto majore diligentia pietatis cavendae
sunt poenae quarum figurae illae fuerunt! Procul dubio
quippe, sicut in bonis rebus multo amplius boni est
in eo quod per figuram significatur, quam in ipsa figura;
ita et in malis longe utique pejora sunt quae
significantur figuris, cum tanta mala sint etiam significantes
figurae. Nam sicut terra promissionis, quo
ille populus ducebatur, in comparatione regni coelorum
nihil est, quo christianus populus ducitur: ita et poenae
illae quae figurae fuerunt, cum tam sint atroces, in
comparatione poenarum quas significant nihil sunt.
Quas autem figuras dixit Apostolus, eas dicit iste
psalmus, quantum existimare possumus, parabolas et
propositiones: non in eo habentes finem, quod contigerunt;
sed in eis rebus ad quas rationabili comparatione
referuntur. Attendamus ergo legem Dei, populus
ejus, et inclinemus aurem nostram in verba
oris ejus.</p>
        </div3>
<div3>
          <head>4.</head>
          <p>
 <hi>[vers. 2.] Aperiam,</hi> inquit, <hi>in parabolis os meum;
eloquar propositiones ab initio.</hi> A quo initio dicat, satis
apparet in consequentibus. Non enim ex quo factum
est coelum et terra, vel ex quo creatum est in primo
homine genus humanum; sed ex quo populi congregatio
quae adducta est ex Aegypto: ut sensus pertineat
ad Asaph, quod interpretatur Congregatio. Sed utinam
qui dixit, <hi>Aperiam in parabolis os meum,</hi> etiam
intellectum nostrum in eas aperire dignetur! Si enim
sicut os suum aperuit in parabolis, ita aperiret etiam
ipsas parabolas; et sicut eloquitur propositiones, ita
eloqueretur et earum expositiones; non hic aestuaremus:
nunc vero ita obtecta et clausa sunt omnia, ut
etiamsi ad aliquid ipso adjuvante, unde salubriter
pascamur pervenire possimus, in sudore tamen vultus
nostri edamus panem <note>(Gen. III, 19)</note>; et poenam definitionis
antiquae, non corporis tantum, sed et cordis
labore pendamus. Dicat ergo, et audiamus parabolas
et propositiones.</p>
        </div3>
<div3>
          <head>5.</head>
          <p>
 <hi>[vers. 3.] Quanta audivimus, et cognovimus ea,
et patres nostri narraverunt nobis.</hi> Dominus superius
<pb n="0986"/>
loquebatur. Nam cujus alterius verba credenda sunt, <hi>Attendite, populus meus, legem meam?</hi> 
 Quid est ergo
quod nunc repente homo loquitur? Jam enim hominis
verba sunt, <hi>Quanta audivimus, et cognovimus ea, et
patres nostri narraverunt nobis.</hi> Nimirum jam Deus ex
hominis ministerio locuturus, sicut ait Apostolus, <hi>An
vultis experimentum accipere ejus qui in me loquitur
Christus <note>(II Cor. XIII, 3)</note>
          </hi>? ex persona sua primum verba
fieri voluit, ne verba ejus loquens homo, contemneretur
ut homo. Ita enim se habent locutiones Dei,
quae nobis insinuantur per sensum corporis nostri.
Creaturam subditam opere invisibili Creator movet;
non ejus substantia in aliquid corporale et temporale
convertitur, ut corporalibus et temporalibus signis,
sive ad oculos sive ad aures pertinentibus, quantum
capere homines possunt, suam faciat innotescere voluntatem.
Si enim angelus uti potest aethere, aere,
nube, igne, et alia qualibet natura vel specie corporali;
et homo vultu, lingua, manu, calamo, litteris,
aliisve significantibus rebus ad suae mentis indicanda
secreta; postremo cum homo sit, nuntios homines
mittit, et dicit alii, Vade, et vadit; et alii, Veni, et
venit; et servo suo, Fac hoc, et facit <note>(Luc. VII, 8)</note>:
quanto majore et efficaciore potestate Deus, cui Domino
universa subjecta sunt, et ipso angelo et homine
utitur, ut quod ei placet annuntiet! Quamvis
itaque jam homo dicat, <hi>Quanta audivimus, et cognovimus
ea, et patres nostri narraverunt nobis;</hi> tamen tanquam
Dei verba, non tanquam humanas fabulas audiamus.
Propter hoc enim praemissum est, <hi>Attendite
populus meus, legem meam, inclinate aurem vestram in
verba oris mei. Aperiam in parabolis os meum, eloquar
propositiones ab initio. Quanta</hi> ergo <hi>audivimus,</hi> inquit, <hi>et cognovimus ea, et patres nostri narraverunt nobis.</hi> 
Sic est, <hi>audivimus, et cognovimus;</hi> quomodo, <hi>Audi, filia,
et vide <note>(Psal. XLIV, 11)</note>
          </hi>. Audita enim sunt in Veteri
Testamento quae cognoscuntur in Novo; audita
cum prophetarentur, cognita cum implerentur. Ubi
promissio redditur, non fraudatur auditio. <hi>Et patres
nostri,</hi> Moyses et Prophetae, <hi>narraverunt nobis.</hi> </p>
        </div3>
<div3>
          <head>6.</head>
          <p>
 <hi>[vers. 4.] Non sunt abscondita a filiis eorum, in
generatione altera.</hi> Haec est nostra generatio, in qua
nobis donata est regeneratio. <hi>Annuntiantes laudes Domini,
et potentias ejus, et mirabilia ejus quae fecit.</hi> 
Ordo verborum est, <hi>Et patres nostri narraverunt nobis,
annuntiantes laudes Domini.</hi> Laudatur Dominus
ut ametur: quid enim salubrius amatur?</p>
        </div3>
<div3>
          <head>7.</head>
          <p>
 <hi>[vers. 5-8.] Et suscitavit Testimonium in Jacob,
et Legem posuit in Israel.</hi> Hoc est initium de quo supra
dictum est, <hi>Eloquar propositiones ab initio.</hi> Initium
est ergo Vetus Testamentum, finis Novum. Timor
enim praevalet in Lege: et <hi>initium sapientiae
timor Domini <note>(Psal. CX, 10)</note>
          </hi>. <hi>Finis</hi> autem <hi>Legis Christus</hi> 
est, <hi>ad justitiam omni credenti <note>(Rom. X, 4)</note>
          </hi>: quo
donante <hi>diffunditur charitas in cordibus nostris, per
Spiritum sanctum qui datus est nobis <note>(Id. V, 5)</note>
          </hi>; et <hi>consummata
charitas foras mittit timorem <note>(I Joan. IV, 18)</note>
          </hi>,
quoniam <hi>nunc sine Lege justitia Dei manifestata est.</hi> Sed
quoniam <hi>testimonium habet a Lege et Prophetis (Rom.
<pb n="0987"/>
III, 21)</hi>, ideo <hi>suscitavit Testimonium in Jacob, et Legem
posuit in Israel.</hi> Nam et illud quod tam insigni et
pleno tantis significationibus opere tabernaculum
constitutum est, tabernaculum Testimonii nominatur <note>(Exod. XL, 2)</note>,
in quo erat velamen contra arcam
Legis, sicut velamen contra faciem ministri Legis;
quia in illa dispensatione parabolae et propositiones
erant. Ea quippe quae praedicabantur et fiebant, velatis
significationibus condebantur, et non revelatis
manifestationibus cernebantur. <hi>Cum autem transieris ad Christum,</hi> 
 ait Apostolus, <hi>auferetur velamen <note>(II Cor.
III, 13, 16)</note>
          </hi>. Quotquot enim sunt promissiones Dei,
in illo <hi>Etiam, Amen <note>(Ibid. I, 20)</note>
          </hi>. Quisquis igitur
Christo adhaeret, totum bonum quod etiam in litteris
Legis non intelligit, habet; quisquis est autem alienus
a Christo, nec intelligit, nec habet. <hi>Suscitavit</hi> ergo <hi>Testimonium
in Jacob, et Legem posuit in Israel.</hi> More suo
repetit. Nam quod est, <hi>Suscitavit Testimonium;</hi> hoc
est, <hi>Legem posuit:</hi> et quod est, <hi>in Jacob;</hi> hoc est, <hi>in
Israel.</hi> Nam sicut ista duo nomina sunt hominis unius,
ita Lex, et Testimonium duo sunt nomina rei unius.
Interest aliquid, ait quispiam, inter <hi>suscitavit</hi> et <hi>posuit.</hi> 
Ita sane; quemadmodum interest etiam inter <hi>Jacob,</hi> 
 et <hi>Israel:</hi> non quia erant duo homines, sed eadem
duo nomina diversis causis uni homini sunt
imposita; Jacob propter supplantationem, quoniam
nascentis tenuit plantam fratris; Israel autem propter
visionem Dei <note>(Gen. XXV, 25, et XXXII, 28)</note>. Sic aliud
est, <hi>suscitavit,</hi> aliud <hi>posuit.</hi> Nam, <hi>suscitavit Testimonium,</hi> 
quantum existimo, dictum est, quod illo aliquid
suscitatum est. <hi>Sine Lege enim,</hi> ait Apostolus, <hi>peccatum
mortuum est. Ego autem vivebam aliquando sine
Lege: adveniente autem mandato, peccatum revixit.</hi> 
Ecce quod suscitatum est per Testimonium quod est
Lex, ut appareat quod latebat, sicut paulo post dicit: <hi>Sed peccatum ut appareat peccatum, per bonum
mihi operatum est mortem 
 <note>(Rom. VII, 8, 9, 13)</note>
          </hi>. <hi>Posuit</hi> 
autem <hi>Legem,</hi> dictum est, tanquam jugum peccatoribus:
unde dicitur, <hi>Quia justo non est lex posita <note>(I Tim. I, 9)</note>
          </hi>.
Testimonium est igitur, in quantum aliquid
probat; Lex autem, in quantum jubet; cum sit
una eademque res. Quocirca sicut lapis Christus;
sed credentibus in caput anguli <note>(Psal. CXVII, 22)</note>,
non credentibus autem lapis offensionis et petra scandali;
ita Testimonium Legis eis qui Lege non legitime
utuntur. Testimonium est quo convincantur
puniendi peccatores; his vero qui ea legitime utuntur,
Testimonium est quo demonstratur ad quem liberandi
confugere debent peccatores. In ejus enim
gratia est <hi>justitia Dei, testimonium habens a Lege et
Prophetis,</hi> qua justificatur impius: quam quidam <hi>ignorantes, et suam volentes constituere, justitiae Dei
non sunt subjecti 
 <note>(Rom. X, 3)</note>
          </hi>.</p>
        </div3>
<div3>
          <head>8.</head>
          <p>
 « Quanta, »  inquit,  « mandavit patribus nostris nota
facere ea filiis suis: ut cognoscat generatio altera,
<pb n="0988"/>
filii qui nascentur et exsurgent, et narrent filiis suis;
ut ponant in Deo spem suam, et non obliviscantur
operum Dei, et mandata ejus exquirant. Ne fiant,
sicut patres eorum, generatio prava et amaricans;
generatio quae cor non direxit suum, et non est creditus
cum Deo spiritus ejus. »  Haec verba indicant
duos quodammodo populos; alterum ad Vetus, alterum
ad Novum Testamentum pertinentem: nam quod
ait, <hi>Quanta mandavit patribus nostris nota facere ea
filiis suis,</hi> mandata eos accepisse dixit, <hi>nota facere ea
filiis suis,</hi> non tamen eos agnovisse aut fecisse; sed
ad hoc acceperunt ipsi, <hi>ut cognoscat generatio altera,</hi> 
quod illa non cognovit. <hi>Filii qui nascentur et exsurgent.</hi> 
Nam illi qui nati sunt, non exsurrexerunt, quia non
sursum cor, sed in terra potius habuerunt. Cum Christo
enim exsurgitur: unde dictum est, <hi>Si exsurrexistis
cum Christo, quae sursum sunt sapite <note>(Coloss. III,
1)</note>
          </hi>. <hi>Et narrent,</hi> inquit, <hi>filiis suis, ut ponant in Deo
spem suam.</hi> Ita enim non suam justitiam justi volunt
constituere, sed revelant ad Deum viam suam, et
sperant in eum, ut ipse faciat <note>(Psal. XXXVI, 5)</note>. <hi>Et
non obliviscantur operum Dei:</hi> magnificando scilicet
et jactando opera sua, tanquam ipsi faciant; cum Deus
sit qui operatur in eis qui bona operantur, et velle, et
operari, pro bona voluntate <note>(Philipp. II, 13)</note>. <hi>Et
mandata ejus exquirant.</hi> Cum jam ea didicerint, quomodo
exquirant? <hi>Quanta</hi> enim, inquit, <hi>mandavit patribus
nostris nota facere ea filiis suis, ut cognoscat
generatio altera.</hi> Quid cognoscat? Utique mandata
quae mandavit. Quomodo ergo adhuc exquirant, nisi
quia ponendo in Deo spem suam, tunc mandata ejus
exquirant, ut ab eis illo adjuvante compleantur? <hi>Ne
fiant, sicut patres eorum, generatio prava et amaricans;
generatio quae non direxit cor suum.</hi> Et dicit quare,
continuo subjungendo, <hi>Et non est creditus cum Deo
spiritus ejus:</hi> id est, quia non habebat fidem, quae
impetrat quod Lex imperat. Quando enim cum Spiritu
Dei operante spiritus hominis cooperatur, tunc quod
Deus jussit impletur; et hoc non fit, nisi credendo
in eum qui justificat impium <note>(Rom. IV, 5)</note>. Quam
fidem non habuit generatio prava et amaricans; et
ideo de illa dictum est: <hi>Non est creditus cum Deo
spiritus ejus.</hi> Multo enim hoc expressius dictum est,
ad significandam gratiam Dei, quae non solum operatur
remissionem peccatorum, sed etiam cooperantem
sibi facit hominis spiritum in opere bonorum
factorum; quasi diceret, Non credidit Deo
spiritus ejus. Hoc est enim habere cum Deo creditum
spiritum, non credere spiritum suum posse facere
sine Deo justitiam, sed cum Deo. Hoc est etiam
credere in Deum; quod utique plus est quam credere
Deo. Nam et homini cuilibet plerumque credendum
est, quamvis in eum non sit credendum. Hoc est ergo
credere in Deum, credendo adhaerere ad bene cooperandum
bona operanti Deo: <hi>Quia sine me,</hi> inquit, <hi>nihil potestis facere 
 <note>(Joan. XV, 5)</note>
          </hi>. Quid autem plus
hinc Apostolus dicere potuit, quam quod ait: <hi>Qui
autem adhaeret Domino, unus spiritus est (I Cor. VI,
<pb n="0989"/>
17)</hi>. Alioquin lex illa testimonium est quo damnetur,
non quo absolvatur reus. Littera enim est minax,
quae convincat praevaricatores; non spiritus adjuvans,
qui liberet et justificet peccatores. Generatio ergo
illa, cujus exemplum cavendum est, ideo prava et
amaricans fuit, quia <hi>non est creditus cum Deo spiritus
ejus:</hi> quia etsi aliqua credidit Deo, non tamen credidit
in Deum; non ex fide adhaesit Deo, ut sanata a
Deo bene cooperaretur cum operante in se Deo.</p>
        </div3>
<div3>
          <head>9.</head>
          <p>
 <hi>[vers. 9.]</hi> Denique, <hi>Filii Ephraem intendentes et
mittentes arcus, conversi sunt in die belli.</hi> Persequentes
Legem justitiae, in Legem justitiae non pervenerunt <note>(Rom. IX, 31)</note>.
Quare? Quia non ex fide. Generatio
enim erat, cujus spiritus cum Deo creditus non
est: sed tanquam ex operibus; quia non sicut tetendit
et misit arcus (quod foris apparet, tanquam in
operibus Legis), ita direxit et cor, ubi justus vivit ex
fide <note>(Id. I, 17)</note>, quae per dilectionem operatur <note>(Gal. V,
6)</note>, qua inhaeretur Deo, qui operatur in homine, et
velle, et operari, pro bona voluntate <note>(Philipp. II, 13)</note>.
Nam quid est aliud tendere arcum, et mittere, et
converti in die belli, nisi attendere et promittere in
die auditionis, et deserere in die tentationis; armis
quasi proludere, et ad horam certaminis nolle pugnare?
Quod sane ait, <hi>tendentes et mittentes arcus;</hi> 
cum debuisse dicere videatur, tendentes arcus, et
mittentes sagittas; non enim arcus mittitur, sed ab
arcu aliquid mittitur: aut illa locutio est de qua superius
disseruimus, ubi dictum est, <hi>Suscitavit Testimonium,</hi> 
quia suscitavit aliquid Testimonio; ita et hic, <hi>mittentes arcus,</hi> 
 quia miserunt aliquid arcubus: aut
obscurus ordo verborum est, cum praetermissione
verbi, quod etiam tacitum subaudiendum est, ut iste
ordo sit, <hi>Filii Ephraem intendentes arcus, et mittentes,</hi> 
et subaudiatur, Sagittas; pleniusque sit, Tendentes
arcus, et mittentes sagittas: quia etiam si diceret,
Tendentes, et mittentes sagittas, non utique, Tendentes
sagittas, intelligere deberemus; sed audito eo
quod dixit, Tendentes, subaudire potius, Arcum,
quamvis dictum non fuerit. Nonnulli sane codices
graeci habere dicuntur, <hi>tendentes et mittentes arcubus,</hi> 
ut sine dubitatione subaudiamus Sagittas. Quod vero
per filios Ephraem universam illam generationem
amaricantem intelligi voluit, locutio est a parte totum
significans. Et ideo fortasse electa est ista pars,
ex qua ille populus totus significaretur, quia de his
potissimum boni aliquid exspectandum fuit; quia ex
illo nati sunt, quem nepotem suum Jacob, quamvis a
patre ejus tanquam minorem ad sinistram constitutum,
manu tamen dextera benedixit, eumque majori
fratri arcana benedictione praeposuit <note>(Gen. XLVIII, 14)</note>;
ut quod ita hoc loco tribus illa culpatur, nec apparuisse
in ea quod illa benedictio promittebat ostenditur,
satis intelligamus quod etiam tunc ex verbis
patriarchae Jacob longe aliud figurabatur, quam prudentia
carnis exspectat. Figurabatur enim quod futuri
essent novissimi qui erant primi, et primi futuri essent
qui erant novissimi <note>(Matth. XX, 16)</note>, per Salvatoris
adventum, de quo dictum est: <hi>Qui post me venit,
<pb n="0990"/>
ante me factus est <note>(Joan. I, 27)</note>
          </hi>. Sic Abel justus majori
praelatus est fratri <note>(Gen. IV, 4, 5)</note>, sic Ismaeli
Isaac <note>(Id. XXI, 12)</note>, sic Esau congemino suo, sed tamen
prius nato, ipse Jacob <note>(Id. XXV, 23)</note>; sic Phares
et ipse congeminum suum, qui prius manum ex utero
miserat, et coeperat nasci, etiam nascendo praecessit <note>(Id. XXVIII, 27-29)</note>;
sic David majoribus praelatus est
fratribus <note>(I Reg. XVI, 12)</note>: et propter quod istae omnes
atque aliae similes, non solum dictorum, sed etiam
factorum parabolae praecesserunt, sic populo Judaeorum
praelatus est populus christianus, pro quo redimendo,
quemadmodum Abel a Cain <note>(Gen. IV, 8)</note>, sic
a Judaeis occisus est Christus. Hoc praefiguratum est
enim etiam cum Jacob decussatim porrectis manibus,
dextera tetigit Ephraem ad sinistram constitutum;
eumque praeposuit Manasse ad dexteram constituto,
quem sinistra ipse tangebat. Nam secundum carnem <hi>filii Ephraem intendentes et mittentes arcus, conversi
sunt in die belli.</hi> </p>
        </div3>
<div3>
          <head>10.</head>
          <p>
 <hi>[vers. 10.]</hi> Quid sit autem quod ait, <hi>Conversi
sunt in die belli,</hi> consequentia docent, quibus id apertissime
exposuit: <hi>Non custodierunt,</hi> inquit, <hi>testamentum
Dei, et in lege ejus noluerunt ambulare.</hi> Ecce quid
est, <hi>Conversi sunt in die belli:</hi> non observaverunt testamentum
Dei. Ubi arcus tendentes et mittentes,
etiam promissionis promptissimae verba protulerunt,
dicentes: <hi>Quaecumque locutus est Dominus Deus noster,
faciemus et audiemus <note>(Exod. XIX, 8)</note>
          </hi>. <hi>Conversi
sunt in die belli:</hi> quia promissionem obedientiae, non
auditio, sed tentatio probat. Cujus est autem cum Deo
spiritus creditus, fidelem tenet Deum, qui non eum
permittet tentari super quod potest; sed faciet cum
tentatione etiam exitum, ut possit sustinere <note>(I Cor. X,
13)</note>, ne convertatur in die belli. Qui autem in se, non
in Deo gloriatur <note>(Ibid. I, 31)</note>, quantumvis jactet pollicitationem
virtutis suae, velut tendens et mittens arcus,
convertitur in die belli. Quia enim non est creditus
cum Deo spiritus ejus, non est cum illo etiam
Spiritus Dei; et, sicut scriptum est, <hi>Quia non credidit,
ideo non protegetur <note>(Eccli. II, 15)</note>
          </hi>. Quod vero
cum dixisset, <hi>Non observaverunt testamentum Dei,</hi> adjecit
et ait, <hi>Et in lege ejus noluerunt ambulare;</hi> repetitio
est superioris sententiae, cum quadam ejus expositione:
hoc enim appellavit, <hi>legem ejus,</hi> quod supra
dixerat <hi>testamentum Dei;</hi> ut illud quod dictum est, <hi>non custodierunt,</hi> 
 repetitum intelligatur in eo, <hi>ambulare
noluerunt.</hi> Sed cum brevius dici posset, Et in
lege ejus non ambulaverunt, nonnihil mihi videtur in
hoc verbo nos quaerere voluisse, quod maluit dicere, <hi>noluerunt ambulare,</hi> 
 quam, non ambulaverunt. Poterat
enim putari lex operum quasi sufficere ad justificationem,
cum ea quae praecipiuntur, forinsecus fiunt
ab eis hominibus qui mallent non praecipi quae non
ex corde faciunt, et tamen faciunt; ac per hoc quasi
videntur ambulare in lege Dei, sed nolunt ambulare:
non enim ex corde faciunt. Ex corde autem nullo
modo fieri potest, quod formidine fit poenae, non dilectione
<pb n="0991"/>
justitiae. Nam quantum attinet ad facta quae
forinsecus aguntur: et qui timent poenam, et qui
amant justitiam non furantur; et ideo pares sunt
manu, dispares corde; pares opere, dispares voluntate.
Ideo illi sic notati sunt: <hi>Generatio,</hi> inquit, <hi>quae
cor non direxit suum.</hi> Non dictum est, opera: sed, <hi>cor.</hi> 
 Directo enim corde, recta sunt opera: cum autem
cor directum non est, opera recta non sunt,
etiamsi recta videantur. Et unde cor non direxit prava
generatio, satis aperuit, cum ait: <hi>Et non est creditus
cum Deo spiritus ejus.</hi> Rectus est enim Deus: et ideo
recto adhaerens, tanquam incommutabili regulae, potest
fieri rectum quod in se fuit pravum cor hominis.
Ut autem cor cum illo sit, et per hoc rectum esse possit,
acceditur ad eum, non pede, sed fide. Ideo dicitur
etiam in Epistola ad Hebraeos de illa ipsa generatione
prava et amaricante: <hi>Non profuit sermo
auditus illis non contemperatis fidei eorum qui obaudierunt <note>(Hebr. IV, 2)</note>
          </hi>.
Voluntas igitur quae est in corde
recto, paratur a Domino, fide praecedente, qua acceditur
ad Deum rectum, ut cor fiat rectum. Quae fides,
praeveniente et vocante misericordia Dei, per obedientiam
suscitatur; et applicare incipit ad Deum
cor, ut dirigatur; et quanto magis magisque dirigitur,
tanto magis videt quod non videbat, et valet quod
non valebat. Hoc non fecerat Simon, cui Petrus apostolus
dixit: <hi>Non est tibi pars neque sors in hac fide;
cor enim tuum non est rectum cum Deo <note>(Act. VIII, 21)</note>
          </hi>.
Ibi enim ostendit quia non potest esse rectum sine
Deo, ut incipiant homines, non tanquam servi sub
lege ambulare metuentes, sed in lege tanquam filii
volentes, in qua illi ambulare noluerunt, et sub illa
rei remanserunt. Hanc enim voluntatem non timor,
sed charitas habet, quae diffunditur in cordibus credentium
per Spiritum sanctum <note>(Rom. V, 5)</note>. Quibus
dicitur:  « Gratia salvi facti estis per fidem, et hoc
non ex vobis, sed Dei donum est; non ex operibus,
ne forte quis extollatur. Ipsius enim sumus figmentum,
creati in Christo Jesu in operibus bonis, quae
praeparavit Deus ut in illis ambulemus »  <note>(Ephes. II,
8-10)</note>. Non quomodo isti, qui <hi>in lege ejus noluerunt
ambulare,</hi> non credendo in eum, neque viam suam
revelando ad eum et sperando in eum, ut ipse faceret.</p>
        </div3>
<div3>
          <head>11.</head>
          <p>
 <hi>[vers. 11, 12.] Et obliti sunt beneficiorum ejus,
et mirabilium ejus quae ostendit eis, coram patribus eorum
quae fecit mirabilia.</hi> Quid sit hoc, non est quaestio
negligenda. De ipsis patribus paulo ante dicebat
quod fuisset generatio prava et amaricans. <hi>Ne fiant,</hi> 
inquit, <hi>sicut patres eorum, generatio prava et amaricans;
generatio quae non direxit cor suum,</hi> et caetera
quae adhuc de ipsa generatione dicuntur, cujus imitationem
eo modo cavendam praecipit alteri generationi, <hi>ut ponant in Deo spem suam, et non obliviscantur
operum Dei, et mandata ejus exquirant:</hi> 
 de quibus jam
<pb n="0992"/>
satis quod visum est disseruimus. Quid sibi ergo vult,
cum de ipsa generatione prava loquatur quomodo <hi>obliti sunt beneficiorum Dei, et mirabilium ejus quae ostendit
eis,</hi> 
 quod addidit et dicit: <hi>Coram patribus eorum
quae fecit mirabilia.</hi> Quibus patribus, cum isti ipsi
sint patres, quorum non vult esse posteros similes?
Si illos acceperimus ex quibus isti nati erant, velut
Abraham, Isaac et Jacob; jam olim dormierant,
quando mirabilia Deus ostendit in Aegypto. Sequitur
enim, <hi>In terra Aegypti, in campo Thaneos:</hi> ubi dicit
ostendisse Deum istis mirabilia coram patribus eorum.
An forte spiritu praesentes erant, quia de ipsis
Dominus in Evangelio ait: <hi>Omnes enim illi vivunt <note>(Luc. XX, 38)</note>
          </hi>?
An accommodatius accipimus patres,
Moysen, et Aaron, aliosque seniores qui commemorantur
in eadem Scriptura etiam spiritum accepisse, unde
acceperat et Moyses, ut eum adjuvarent ad eumdem
populum regendum ac ferendum <note>(Num. XI, 16, 17)</note>? Cur
enim non appellarentur patres? Non sicut Deus Pater
unus est qui regenerat Spiritu suo quos facit filios
ad aeternam haereditatem; sed honoris gratia,
propter aetatem curamque pietatis: sicut Paulus senior
dicit, <hi>Non ut confundam vos, haec scribo; sed ut
filios meos charissimos moneo;</hi> cum sciret utique a
Domino dictum, <hi>Ne vobis dicatis patrem in terra;
unus est enim Pater vester Deus <note>(Matth. XXIII, 9)</note>
          </hi>. Quod
non ideo dictum est, ut hoc vocabulum honoris humani
de loquendi consuetudine tolleretur; sed ne
gratia Dei qua in aeternam vitam regeneramur, naturae,
vel potestati, vel etiam sanctitati cujusquam hominis
tribueretur. Ideo cum diceret, <hi>Ego vos genui:</hi> 
praedixit, <hi>In Christo,</hi> et <hi>per Evangelium <note>(I Cor. IV, 14,
15)</note>
          </hi>; ne ipsius putaretur esse quod Dei est.</p>
        </div3>
<div3>
          <head>12.</head>
          <p>
 Ergo illa <hi>generatio prava et amaricans, obliti
sunt beneficiorum Dei, et mirabilium ejus quae ostendit
eis, coram patribus eorum quae fecit mirabilia in terra
Aegypti, in campo Thaneos.</hi> Et incipit eadem mirabilia
commemorando retexere. Quae si parabolae sunt et
propositiones, profecto ad aliquid comparando referendae
sunt. Nec oculum intentionis debemus auferre
ab eo quod psalmus ipse intendit ostendere, hunc
esse fructum omnium quae dicuntur, et quare admoniti
sumus haec intentissime audire, Deo dicente, <hi>Attendite,
populus meus, legem meam; inclinate aurem
vestram in verba oris mei;</hi> ut ponamus in Deo spem
nostram, et non obliviscamur operum Dei, et mandata
ejus exquiramus; ne fiamus, sicut illi patres,
generatio prava et amaricans; generatio quae cor non
direxit suum, et non est creditus cum Deo spiritus
ejus. Ad hoc ergo omnia referenda sunt, ac per hoc
quidquid figurata actione ista significant, ita fieri possunt
spiritualiter in homine; vel gratia Dei, si bona
sunt; vel judicio Dei, si mala sunt: sicut illa bona
facta sunt in Israelitas, vel mala, et in ipsos, et in
eorum inimicos. Quae si non obliviscamur, sed in Deo
spem nostram ponamus, nec ipsius gratiae simus ingrati;
eumque timeamus, non timore servili, quo
sola mala corporalia formidantur, sed timore casto
permanente in saeculum saeculi, qui timor magnam
<pb n="0993"/>
esse judicat poenam privari luce justitiae; non efficiemur,
tanquam patres illi, generatio prava et amaricans.
Terra itaque Aegypti in figura intelligenda est
hujus saeculi. Campus Thaneos planities est mandati
humilis. Nam Mandatum humile interpretatur Thanis.
In hoc ergo saeculo humilitatis mandatum suscipiamus,
ut in alio saeculo exaltationem, quam promisit
qui propter nos hic factus est humilis, accipere mereamur.</p>
        </div3>
<div3>
          <head>13.</head>
          <p>
 <hi>[vers. 13-16.]</hi> Nam qui <hi>disrupit mare, et trajecit
eos, statuit aquas quasi in utres,</hi> ut sic staret unda
tanquam fuisset inclusa, potest per suam gratiam cohibere
fluida et labentia concupiscentiarum carnalium,
cum huic saeculo renuntiatur, ut, tanquam
inimicis, peccatis omnibus perdeletis, fidelium populus
per sacramentum Baptismatis trajiciatur. Qui <hi>deduxit
eos in nube diei, et tota nocte in illuminatione
ignis,</hi> potest etiam spiritualiter dirigere itinera, si ad
eum clamet fides: <hi>Itinera mea dirige secundum verbum
tuum <note>(Psal. CXVIII, 133)</note>
          </hi>. De quo alibi dicitur, <hi>Ipse
enim rectos faciet cursus tuos, et itinera tua in pace
producet <note>(Prov. IV, 27)</note>
          </hi>: per Jesum Christum Dominum
nostrum, cujus in hoc saeculo, tanquam in die,
sacramentum manifestatum est in carne, velut in
nube; in judicio vero, tanquam in terrore nocturno,
quia tunc erit magna tribulatio saeculi tanquam ignis,
et lucebit justis, et ardebit injustis. Qui <hi>disrupit in
deserto petram, et adaquavit eos sicut in abysso multa;
et eduxit aquam de petra, et deduxit tanquam flumina
aquas,</hi> potest utique sitienti fidei donum Spiritus sancti,
quod illa res gesta spiritualiter significabat, infundere
de spirituali sequente petra, quod est Christus <note>(I Cor. X, 4)</note>:
qui stabat et clamabat, <hi>Si quis
sitit, veniat ad me;</hi> et, <hi>Qui biberit de aqua quam ego
dabo, flumina aquae vivae fluent de ventre ejus. Hoc
enim dicebat,</hi> sicut in Evangelio legitur, <hi>de Spiritu
quem accepturi erant credentes in eum <note>(Joan. VII, 37-39)</note>
          </hi>.
Ad quem velut virga lignum passionis accessit,
ut emanaret credentibus gratia.</p>
        </div3>
<div3>
          <head>14.</head>
          <p>
 <hi>[vers. 17.]</hi> Et tamen illi tanquam <hi>generatio prava
et amaricans, apposuerunt adhuc peccare ei:</hi> id est,
non credere. Nam hoc est peccatum de quo arguit
Spiritus mundum, sicut Dominus dicit: <hi>De peccato
quidem, quia non crediderunt in me <note>(Id. XVI, 9)</note>
          </hi>. <hi>Et
exacerbaverunt Altissimum in siccitate:</hi> quod alii codices
habent, <hi>in inaquoso,</hi> quod de graeco est expressius,
nec aliud quam siccitatem significat. Utrum in
illa eremi siccitate, an potios in sua? Quia licet bibissent
de petra, non ventres, sed mentes aridas habebant,
nulla virentes fecunditate justitiae. In qua
siccitate magis fideliter Deo supplices esse debuerant,
ut qui satietatem donaverat faucibus, aequitatem donaret
et moribus. Ad eum quippe fidelis anima clamat, <hi>Oculi mei videant aequitatem 
 <note>(Psal. XVI, 2)</note>
          </hi>.</p>
        </div3>
<div3>
          <head>15.</head>
          <p>
 <hi>[vers. 18 20] Et tentaverunt Deum in cordibus
suis, ut peterent escas animabus suis</hi> Aliud est petere
credendo, aliud tentando. Denique sequitur:  « Et
detraxerunt de Deo, et dixerunt: Numquid poterit
<pb n="0994"/>
Deus parare mensam in deserto? Quoniam percussit
petram, et fluxerunt aquae, et torrentes inundaverunt,
numquid et panem poterit dare, aut parare mensam
populo suo? »  Non credentes ergo petierunt escas
animabus suis. Non sic apostolus Jacobus escam mentis
praecipit postulari; sed a credentibus eam peti
admonet, non a tentantibus atque detrahentibus Deo: <hi>Si quis autem vestrum,</hi> 
 inquit, <hi>indiget sapientia, postulet
a Deo, qui dat omnibus affluenter, et non improperat;
et dabitur ei: postulet autem in fide nihil haesitans <note>(Jacobi I, 5, 6)</note>
          </hi>.
Hanc fidem non habebat generatio,
quae cor non direxerat suum, et non erat creditus
cum Deo spiritus ejus.</p>
        </div3>
<div3>
          <head>16.</head>
          <p>
 <hi>[vers. 21.] Propter hoc audivit Dominus, et distulit,
et ignis accensus est in Jacob, et ira ascendit in
Israel.</hi> Exposuit quid ignem dixerit. Iram quippe appellavit
ignem: quanquam multos proprie etiam ignis
accenderit. Quid ergo est quod ait, <hi>Audivit Dominus,
et distulit?</hi> An distulit eos introducere in terram promissionis,
quo ducebantur; quod intra paucos dies
fieri poterat, sed propter peccata in eremo fuerant
conterendi, ubi et contriti sunt per quadraginta annos?
Quod si ita est, distulit ergo populum, non istos ipsos
qui tentantes detrahebant de Deo; nam omnes in
eremo perierunt, et filii eorum in terram promissionis
ingressi sunt. An distulit poenam, ut prius satiaret
etiam infidelem concupiscentiam, ne propterea putaretur
iratus quia hoc ab illo, licet tentantes et detrahentes,
petebant quod facere non posset? <hi>Audivit</hi> ergo <hi>et distulit</hi> 
 vindicare; et posteaquam fecit quod eum
illi facere non posse putaverunt, tunc <hi>ira ascendit in
Israel.</hi> </p>
        </div3>
<div3>
          <head>17.</head>
          <p>
 <hi>[vers. 22 31.]</hi> Denique utroque breviter posito,
deinceps aperte ordinem narrationis exsequitur. <hi>Quia
non crediderunt in Deo, nec speraverunt in salutare ejus.</hi> 
Namque cum dixisset quare ignis accensus est in Jacob,
et ira ascendit in Israel, id est, <hi>quia non crediderunt
in Deo, nec speraverunt in salutare ejus,</hi> continuo
subjiciens quam evidentibus beneficiis ingrati
fuerunt,  « Et mandavit, »  inquit,  « nubibus desuper,
et januas coeli aperuit. Et pluit illis manna ad manducandum,
et panem coeli dedit eis. Panem Angelorum
manducavit homo: cibaria misit eis in abundantia.
Transtulit Austrum de coelo, et induxit in
virtute sua Africum. Et pluit super eos sicut pulverem
carnes, et sicut arenam maris volatilia pennata.
Et ceciderunt in medio castrorum eorum, circa tabernacula
eorum. Et manducaverunt, et saturati sunt
nimis; et desiderium eorum attulit eis: non sunt
privati a desiderio suo. »  Ecce quare distulerat. Quid
autem distulerat, audiamus: <hi>Adhuc esca erat in ore
ipsorum, et ira Dei ascendit super eos.</hi> Ecce quod distulerat.
Prius enim, <hi>distulit;</hi> et postea, <hi>ignis accensus
est in Jacob, et ira ascendit in Israel.</hi> Distulerat ergo,
ut prius faceret quod eum facere non posse crediderant,
deinde inferret quod eos pati oportebat. Nam si
ponerent in Deo spem suam, non solum eis illa desideria
<pb n="0995"/>
carnis, sed etiam spiritus, implerentur. Qui enim <hi>mandavit nubibus desuper, et januas coeli aperuit, et
pluit illis manna ad manducandum, et panem coeli dedit
eis,</hi> 
 ut <hi>panem Angelorum</hi> manducaret <hi>homo,</hi> qui <hi>cibaria
misit eis in abundantia,</hi> ut satiaret incredulos, non est
inefficax dare credentibus verum ipsum de coelo panem
quem manna significabat; qui vere cibus est Angelorum,
quos Dei Verbum incorruptibiles incorruptibiliter
pascit; quod ut manducaret homo, caro factum
est, et habitavit in nobis <note>(Joan. I, 14)</note>. Ipse
enim panis per nubes evangelicas universo orbi pluitur;
et apertis praedicatorum cordibus tanquam coelestibus
januis, non murmuranti et tentanti Synagogae,
sed credenti et in illo spem ponenti Ecclesiae praedicatur.
Qui  « transtulit Austrum de coelo, et induxit in
virtute sua Africum, et pluit super eos sicut pulverem
carnes, et sicut arenam maris volatilia pennata; et
ceciderunt in medio castrorum eorum, circa tabernacula
eorum: et manducaverunt, et saturati sunt nimis,
et desiderium eorum attulit eis, nec sunt privati
a desiderio suo, »  potest et non tentantium, sed credentium
parvulam fidem, carne editis vocum signis
et per aerem transcurrentibus, tanquam volatilibus
pascere: non tamen ab Aquilone venientibus ubi frigus
et caligo praevalent, id est, eloquentia quae huic
saeculo placet; sed transferendo Austrum de coelo.
Quo, nisi ad terras? ut qui in fide sunt parvuli, audiendo
terrestria nutriantur ad capienda coelestia. <hi>Si
enim terrestria,</hi> inquit, <hi>dixi vobis, et non creditis; quomodo
si coelestia dixero vobis, credetis <note>(Id. III, 12)</note>
          </hi>?
Translatus enim erat ille de coelo quodammodo, ubi
mente excesserat Deo; ut temperans eis esset quibus
dicebat: <hi>Non potui vobis loqui quasi spiritualibus, sed
quasi carnalibus <note>(I Cor. III, 1)</note>
          </hi>. Ibi enim audierat
ineffabilia verba <note>(II Cor. XII, 4)</note>, quae in terra illi non
licebat loqui per verba sonantia, quasi per <hi>volatilia
pennata;</hi> et inducendo <hi>in virtute sua Africum,</hi> hoc est,
per ventos meridianos, ferventes et lucentes praedicantium
spiritus; et hoc <hi>in virtute sua,</hi> ne sibi tribuat
Africus quod habet ex Deo. Veniunt autem ultro isti
venti ad homines, et apportant eis verba divinitus
missa; ut in suis sedibus et circa tabernacula sua
colligant ejusmodi <hi>volatilia,</hi> et adoret unusquisque
Dominum de loco suo, omnes insulae gentium <note>(Sophon.
II, 11)</note>.</p>
        </div3>
<div3>
          <head>18.</head>
          <p>
 Sed infidelibus tanquam pravae et amaricanti
generationi, cum adhuc esca esset in ore ipsorum, <hi>ira Dei ascendit in eos, et occidit in plurimis eorum:</hi> 
hoc est, plurimos eorum, vel sicut nonnulli codices
habent, <hi>pingues eorum.</hi> Quod quidem in graecis quos
habuimus, non invenimus. Sed si hoc est verius,
quid aliud intelligendi sunt <hi>pingues eorum,</hi> nisi superbia praevalentes, de quibus dicitur: <hi>Prodiet quasi
ex adipe iniquitas eorum <note>(Psal. LXXII, 7)</note>
          </hi>? <hi>Et electos
Israel impedivit.</hi> Erant illic etiam electi, quorum fidei
<pb n="0996"/>
non contemperabatur generatio prava et amaricans. Impediti
sunt autem ne aliquid eis prodessent, quibus
paterno se affectu consulere cupiebant. Quibus enim
Deus irascitur, quid misericordia confertur humana?
An potius simul cum eis compeditos etiam electos intelligi
voluit; ut qui mente et vita discernebantur, ad
exemplum non justitiae tantum, sed etiam patientiae,
cum illis molestias sustinerent? nam sanctos cum peccatoribus
non ob aliam forsitan causam etiam captivos
ductos esse didicimus, quoniam in Graecis codicibus
non <foreign xml:lang="greek">ἐνεπόδισεν,</foreign> quod est <hi>impedivit;</hi> sed <foreign xml:lang="greek">συνεπόδισεν</foreign> legimus,
quod est potius <hi>compedivit.</hi> </p>
        </div3>
<div3>
          <head>19.</head>
          <p>
 <hi>[vers. 32, 33.]</hi> Sed  « generatio prava et amaricans,
in omnibus his peccaverunt adhuc, et non
crediderunt in mirabilibus ejus. Et defecerunt in vanitate
dies eorum: »  cum possent, si crederent, dies
in veritate sine defectu habere apud eum cui dictum
est: <hi>Anni tui non deficient <note>(Psal. CI, 28)</note>
          </hi>. <hi>Defecerunt</hi> 
ergo <hi>in vanitate dies eorum, et anni eorum cum festinatione.</hi> 
Festinatur quippe tota vita mortalium, et quae
videtur prolixior, vapor est aliquanto diuturnior.</p>
        </div3>
<div3>
          <head>20.</head>
          <p>
 <hi>[vers. 34, 35.]</hi> Verumtamen <hi>cum occideret eos,
quaerebant eum:</hi> non propter aeternam vitam, sed vaporem
citius finire metuentes. Quaerebant ergo eum,
non utique ii quos occiderat, sed qui exemplo eorum
occidi timebant. Sic autem de illis Scriptura locuta est
tanquam hi Deum quaererent qui occidebantur, quia
unus populus erat, et tanquam de uno corpore dicitur.
 « Et revertebantur, et diluculo veniebant ad
Deum. Et rememorati sunt quia Deus adjutor eorum
est, et Deus excelsus redemptor eorum est. »  Sed
hoc totum propter acquirenda temporalia bona, et
vitanda temporalia mala. Nam qui propter beneficia
terrena Deum quaerebant, non utique Deum, sed illa
quaerebant. Et modo timore servili, non liberali dilectione
Deus colitur. Sic ergo Deus non colitur: hoc
enim colitur quod diligitur. Unde quia Deus rebus
omnibus major et melior invenitur, plus omnibus diligendus
est ut colatur.</p>
        </div3>
<div3>
          <head>21.</head>
          <p>
 <hi>[vers. 36, 37.]</hi> Denique hic sequentia videamus:
 « Et dilexerunt eum, »  inquit,  « in ore suo,
et in lingua sua mentiti sunt ei. Cor autem ipsorum
non erat rectum cum eo, nec fideles habiti sunt in testamento
ejus. »  Aliud in lingua eorum, aliud in corde
eorum inveniebat, cui secreta hominum nuda sunt,
et sine ullo obstaculo quid potius amarent videbat. Rectum
itaque cor cum Deo est, quando propter Deum
quaerit Deum. Unam quippe concupivit a Domino,
hanc requiret, ut inhabitet in domo Domini semper,
et contempletur ejus delectationem <note>(Psal. XXVI, 4)</note>.
Cui dicit cor fidelium: Saturabor, non ollis carnium
Aegyptiorum, nec melonibus et peponibus, et allio et
cepis, quae generatio prava et amaricans etiam pani
coelesti praeferebat <note>(Exod. XVI, 3)</note>, nec manna visibili
atque ipsis volatilibus pennatis; sed saturabor, cum
manifestabitur gloria tua <note>(Psal. XVI, 15)</note>. Haec est
enim haereditas Novi Testamenti, in quo illi fideles
habiti non sunt, cujus tamen fides etiam tunc quando
velabatur erat in electis, et nunc quando jam revelata
<pb n="0997"/>
est, non est in multis vocatis: <hi>Multi enim sunt vocati,
pauci autem electi <note>(Matth. XX, 16)</note>
          </hi>. Talis ergo erat generatio
prava et amaricans, etiam cum Deum quaerere
videretur; diligens in ore et in lingua mentiens; in
corde autem non recta cum Deo, ubi ea potius diligebat
propter quae Dei adjutorium requirebat.</p>
        </div3>
<div3>
          <head>22.</head>
          <p>
 <hi>[vers. 38, 39.]</hi>  « Ipse autem est misericors, et
propitius fiet peccatis eorum, et non disperdet eos.
Et abundabit ut avertat iram suam, et non accendet
omnem iram suam. Et recordatus est quia caro sunt;
spiritus vadens, et non revertens. »  In his verbis multi
sibi iniquitatis impunitatem de divina misericordia
pollicentur, etiamsi tales esse perstiterint, qualis <hi>generatio</hi> 
ista describitur <hi>prava et amaricans quae cor non
direxit suum, et non est creditus cum Deo spiritus ejus:</hi> 
quibus consentire non expedit. Si enim, ut secundum
ipsos loquar, Deus fortasse non perdet nec malos,
sine dubio non perdet bonos. Cur ergo non potius id
eligimus, ubi dubitatio nulla est? Nam qui in lingua
sua mentiuntur illi, cum aliud habeat cor eorum,
putant utique et volunt, quando poenam aeternam talibus
comminatur, etiam Deum esse mendacem. Sed
cum ipsi eum mentiendo non fallant, ille verum dicendo
non fallit. Haec itaque verba divinorum eloquiorum,
de quibus sibi generatio prava blanditur, non
ea depravet, sicut cor suum; quia et illo depravato
ista recta persistunt. Primo quippe secundum hoc intelligi
possunt quod in Evangelio scriptum est:  « Ut
sitis sicut Pater vester qui in coelis est; qui facit oriri
solem suum super bonos et malos, et pluit super justos
et injustos »  <note>(Id. V, 45)</note>. Quis enim non videat
quanta misericordiae patientia malis parcat! sed ante
judicium. Sic ergo pepercit illi genti, ut non accenderet
omnem iram suam ad eam penitus eradicandam
atque finiendam; quod in verbis ejus et intercessione
pro peccatis eorum Moysi servi ejus evidenter apparet,
ubi Deus dicit, <hi>Deleam eos, et faciam te in gentem
magnam <note>(Exod. XXXII, 10)</note>
          </hi>: ille intercedit, paratior
deleri pro ipsis quam ipsos; sciens apud misericordem
se id agere, qui quoniam nullo modo deleret
ipsum, etiam illis ipsis parceret propter ipsum. Videamus
enim quantum pepercerit, et adhuc parcat.
Nam introduxit eos in terram promissionis, et servavit
eam gentem quousque se, Christum interficiendo,
sceleri omnium maximo colligarent: et quod eos ex
illo regno eradicatos per cuncta gentium regna disseminavit,
non utique delevit; sed manet idem populus
prolis successione servatus, velut Cain signo accepto,
ne quis eum occidat, id est, penitus perdat <note>(Gen. IV,
15)</note>. Ecce quemadmodum impletur quod dictum est:
 « Ipse autem est misericors, et propitius erit peccatis
eorum, et non perdet eos; et abundabit ut avertat
iram suam, et non accendet omnem iram suam. »  Quia
si omnis ira ejus, id est, quantum digni sunt, in eos
<pb n="0998"/>
accenderetur, gens illa nulla relinqueretur. Ita Deus
cui cantatur misericordia et judicium <note>(Psal. C, 1)</note>, et
in isto saeculo per misericordiam <hi>facit oriri solem suum
super bonos et malos,</hi> et in fine saeculi per judicium ab
aeterna luce sua separatos, aeternis tenebris punit
malos.</p>
        </div3>
<div3>
          <head>23.</head>
          <p>
 Deinde ne vim divinis verbis inferre videamur,
et ubi dictum est, <hi>Non perdet eos,</hi> nos dicamus, Sed
postea perdet eos: de hoc ipso praesenti psalmo usitatissimam
Scripturae locutionem advertamus, unde
ista quaestio multo diligentius veriusque solvatur.
Certe de his ipsis loquens paulo post, cum commemorasset
quae propter eos Aegyptii perpessi fuerant,
commemorans ultimam plagam,  « Et percussit, »  inquit,
 « omne primitivum in terra Aegypti, primitias laboris
eorum in tabernaculis Cham. Et abstulit sicut
oves populum suum, et perduxit eos tanquam gregem
in deserto. Et deduxit eos in spe, et non timuerunt:
et inimicos eorum operuit mare. Et induxit eos in
montem sanctificationis suae; montem quem acquisivit
dextera ejus. Et ejecit a facie eorum gentes, et
sorte distribuit eis terram in funiculo distributionis. » 
Si quis ad haec verba nobis inferens quaestionem dicat:
Quomodo eis haec omnia collata esse commemorat,
cum ipsi non fuerint perducti in terram promissionis,
qui ab Aegypto liberati sunt, quoniam illi
mortui sunt? quid respondebimus, nisi eos dictos,
quia idem ipse populus fuit per successionem filiorum?
Sic ergo, cum audimus, maxime quia futuri temporis
verba sunt,  « Et propitius fiet peccatis eorum, et non
perdet eos; et abundabit ut avertat iram suam, et non
accendet omnem iram suam, »  intelligamus in his impletum
de quibus dicit Apostolus:  « Sic ergo et in hoc
tempore reliquiae per electionem gratiae salvae factae
sunt. »  Unde etiam dicit:  « Numquid repulit Deus
plebem suam? Absit. Nam et ego Israelita sum ex genere
Israel, de tribu Benjamin, Hebraeus ex Hebraeis » <note>(Rom. XI, 5, 1, et Philipp. III, 5)</note>.
Hos igitur Scriptura
praevidit qui in Christum fuerant ex isto populo
credituri, et accepturi peccatorum remissionem, usque
ad illud maximum quo insanientes ipsum medicum peremerunt.
Hinc omnino dictum,  « Ipse autem est misericors,
et propitius erit peccatis eorum, et non perdet
eos; et abundabit ut avertat iram suam; »  quia
etiam illud remisit, quod ab eis unicus Filius ejus occisus
est: <hi>et non accendet omnem iram suam;</hi> quia <hi>reliquiae
salvae factae sunt.</hi> </p>
        </div3>
<div3>
          <head>24.</head>
          <p>
 <hi>Et recordatus est quia caro sunt; spiritus vadens,
et non revertens.</hi> Ideo eos vocando et miserando per
suam gratiam ipse revocavit, quia per seipsos redire
non possent. Quomodo enim redit caro, spiritus ambulans
et non revertens, urgente se in ima atque longinqua
malorum pondere meritorum, nisi per electionem
gratiae? Quae non meritis tanquam merces redditur;
sed tanquam donum gratis datur, ut justificetur
impius, et redeat ovis perdita; non tamen in viribus
suis, sed in humeris reportata pastoris <note>(Luc. XV, 5)</note>,
quae se perdere potuit dum sponte vagaretur, se autem
<pb n="0999"/>
invenire non potuit, nec omnino inveniretur, nisi
pastoris misericordia quaereretur. Non enim et ille
filius ad hanc ovem non pertinet, qui reversus in semetipsum
dixit: <hi>Surgam, et ibo ad patrem meum.</hi> 
Occulta itaque vocatione et inspiratione etiam ipse
quaesitus est et resuscitatus, nonnisi ab illo qui vivificat
omnia; et inventus, a quo, nisi ab illo qui perrexit
salvare et quaerere quod perierat <note>(Luc XXIX, 10)</note>? <hi>Mortuus enim erat, et revixit; perierat, et inventus est <note>(Id. XV, 18, 24)</note>
          </hi>.
Nam et ilia non levis sic solvitur
quaestio, quod in Proverbiis scriptum est, cum de via
iniquitatis Scriptura loqueretur: <hi>Omnes qui ambulant
in ea, non revertentur <note>(Prov. II, 19)</note>
          </hi>. Sic enim dictum
est, quasi de iniquis omnibus desperandum sit: Scriptura
vero gratiam commendavit; quia per seipsum
homo potest in illa ambulare, non potest autem per
seipsum redire, nisi gratia revocatus.</p>
        </div3>
<div3>
          <head>25.</head>
          <p>
 <hi>[vers. 40-51.]</hi> Hi ergo pravi et amaricantes, <hi>Quoties exacerbaverunt eum in deserto, et in iram concitaverunt
eum in inaquoso! Et conversi sunt, et tentaverunt
Deum, et sanctum Israel exacerbaverunt.</hi> 
 Eamdem
illorum infidelitatem repetit quam superius jam commemoraverat;
sed repetendi causa est, ut commemorentur
et plagae quas inflixit Aegyptiis propter illos:
quae omnia utique recordari debuerant, neque existere
ingrati. Denique quid sequitur? <hi>Non sunt recordati
manus ejus, die qua redemit eos de manu tribulantis.</hi> Et
incipit dicere quae fecit Aegyptiis: <hi>Posuit in Aegypto
signa sua, et prodigia sua in campo Thaneos. Et convertit
in sanguinem flumina eorum, et imbres eorum ne
biberent;</hi> vel potius, <hi>manationes aquarum,</hi> sicut nonnulli
melius intelligunt quod graece scriptum est, <foreign xml:lang="greek">τὰ
ὀμβρήματα,</foreign> quas latine scaturigines dicimus, ab imo
aquas ebullientes. Foderunt enim Aegyptii, et sanguinem
pro aquis invenerunt. « Misit in eos cynomyiam,
et comedit eos; et ranam, et disperdidit eos. Et dedit
rubigini fructum eorum, et labores eorum locustae.
Et occidit in grandine vineas eorum, et moros eorum in
pruina. Et tradidit grandini jumenta eorum, et possessionem
eorum igni. Misit in eos iram indignationis
suae; indignationem, et iram, et tribulationem, immissionem
per angelos malos. Viam fecit semitae irae
suae, et non pepercit a morte animarum eorum, et
jumenta eorum in morte conclusit. Et percussit omne
primitivum in terra Aegypti, primitias laborum eorum
in tabernaculis Cham. » </p>
        </div3>
<div3>
          <head>26.</head>
          <p>
 Hae omnes Aegyptiorum poenae allegorica interpretatione
exponi possunt, prout ea quisque intelligere,
et rebus ad quas referendae sunt, comparare voluerit.
Quod nos quoque facere tentabimus; tanto
aptius facturi, quanto magis divinitus fuerimus adjuti.
Ad hoc enim psalmi hujus illa verba constringunt,
ubi dictum est, <hi>Aperiam in parabolis os meum; eloquar
propositiones ab initio.</hi> Propter hoc quippe etiam aliqua
hic dicta sunt, quae omnino accidisse Aegyptiis non legimus,
cum omnes eorum plagae in Exodo diligentissime
ex ordine contexantur; ut quoniam id quod ibi
<pb n="1000"/>
non dictum est, non frustra in Psalmo dictum esse
certi sumus, neque id interpretari nisi figurate possumus,
simul intelligamus etiam caetera quae facta esse
constat, ob aliquam figuratam significationem facta
vel conscripta. Facit enim hoc Scriptura in multis
locis Propheticorum eloquiorum. Dicit aliquid quod in
illa re gesta, quam videtur commemorare, non invenitur,
imo et aliter esse invenitur; ut hinc intelligatur
non hoc dicere quod potest putari, sed illud potius
quod magis debet adverti: sicut est illud, <hi>Dominabitur
a mari usque ad mare, et a flumine usque ad terminos
orbis terrae <note>(Psal. LXXI, 8)</note>
          </hi>. Quod in illius Salomonis
regno constat non esse completum, de quo putari
posset iste psalmus loqui, cum de Christo Domino
loqueretur. In plagis ergo Aegyptiorum, quae sunt in
libro qui Exodus nominatur, ubi maxime Scriptura
curavit ut ea quibus afflicti sunt omnia ex ordine dicerentur,
non invenitur quod habet iste psalmus, <hi>Et
dedit rubigini fructus eorum.</hi> Illud etiam quod, cum dixisset, <hi>Et tradidit grandini jumenta eorum,</hi> 
 addidit. <hi>Et
possessionem eorum igni:</hi> de jumentis grandine occisis
legitur in Exodo <note>(Exod. IX, 25)</note>; quod vero possessio
eorum igne cremata sit, omnino non legitur.
Quamvis voces et ignes cum grandine fierent, sicut
tonitrua cum fulgoribus solent; non tamen scriptum
est aliquid traditum igni ut arderet. Denique mollia
quae laedere grando non poterat, dicuntur non esse
percussa, id est, duris ictibus laesa; quae postea comedit
locusta <note>(Id. X, 1-15)</note>. Item quod hic dicitur, <hi>Et moros eorum in pruina,</hi> 
 non est in Exodo: multum
enim pruina distat a grandine; nam serenis hiemalibus
noctibus pruina terra canescit.</p>
        </div3>
<div3>
          <head>27.</head>
          <p>
 Quid ergo ista significent, dicat tractator ut
potest; judicet lector et auditor ut justum est. Aqua
in sanguinem conversa, mihi videtur significare de rerum
causis sentire carnaliter. Cynomyia, canini mores
sunt, qui nec parentes quando nascuntur, vident.
Rana, est loquacissima vanitas. Rubigo occulte nocet;
quam etiam aeruginem nonnulli interpretati sunt, alii
caniculam: quod malum cui vitiorum aptius comparatur,
nisi quod difficillime apparet, sicuti est multum
de se fidere? Aura est enim noxia, quae hoc in fructibus
latenter operatur; sicut in moribus occulta superbia,
quando se quisquam putat aliquid esse, cum
nihil sit <note>(Gal. VI, 3)</note>. Locusta est malitia ore laedens,
infideli scilicet testimonio. Grando est iniquitas res
alienas auferens; unde furta, rapinae, praedationesque
nascuntur: plus autem vitio suo vastatur ipse vastator.
Pruina significat vitium, quo charitas proximi
stultitiae tenebris velut nocturno frigore congelascit.
Ignis vero, si non ille hic commemoratur qui erat in
grandine ex fulgurantibus nubibus, quoniam hic dixit, <hi>Tradidit possessionem eorum igni;</hi> 
 ubi eam significat
utique incensam, quod ignis ille fecisse non legitur:
immanitatem ergo iracundiae mihi videtur significare,
qua et homicidium admitti potest. Morte
pecorum figuratum est, quantum arbitror, damnum
pudicitiae. Concupiscentiam quippe, qua fetus exoritur,
<pb n="1001"/>
communem cum pecoribus habemus. Hanc itaque
edomitam habere et ordinatam, pudicitiae virtus est.
Mors primitivorum est amissio ipsius justitiae, qua
quisque humano generi socialis est. Sed sive ita se
habeant harum rerum figuratae significationes, sive
aliter melius intelligantur; quem non moveat quod
decem plagis percutiuntur Aegyptii, et decem praeceptis
scribuntur tabulae, quibus regatur populus Dei?
De quibus e contrario inter se comparandis, id est
plagis et praeceptis, quoniam alibi diximus, expositionem
psalmi hujus in his onerare non opus est:
tantum admonemus quia et hic, etsi non eodem ordine,
decem tamen Aegyptiorum plagae commemorantur;
dum pro tribus quae sunt in Exodo <note>(Exod. VIII,
17, IX, 10, et X, 22)</note>, et hic non sunt, id est, sciniphes,
ulcera, tenebrae, aliae tres commemorantur quae
ibi non sunt, id est, rubigo, pruina et ignis, non fulgurum,
sed cui dicta est tradita possessio eorum,
quod ibi non legitur.</p>
        </div3>
<div3>
          <head>28.</head>
          <p>
 Satis autem hic expressum est, judicio Dei fieri
haec in illis per angelos malos, in hoc saeculo maligno,
tanquam in Aegypto et in campo Thaneos, ubi humiles
esse debemus, donec veniat saeculum ubi exaltari
ex ista humilitate mereamur. Nam et Aegyptus in hebraea
lingua Tenebras vel Tribulationes significat, in
qua lingua Thanis, sicut commemoravi, humile intelligitur
esse Mandatum. De angelis ergo malis in isto
psalmo, cum de ipsis plagis loqueretur, sic interpositum
est, quod non transitorie praetereundum est: <hi>Misit in eos,</hi> 
 inquit, <hi>iram indignationis suae; indignationem
et iram, et tribulationem, immissionem, per angelos
malos.</hi> Esse autem diabolum et angelos ejus tam
malos utique, ut eis ignis praeparetur aeternus, nullus
fidelis ignorat: sed immitti per eos immissionem super
quoslibet a Domino Deo, quos hac poena judicat
dignos, durum videtur eis qui minus idonei sunt cogitare
quemadmodum summa Dei justitia bene utatur
et malis. Quos quidem, quantum pertinet ad eorum
substantiam, quis alius quam ipse fecit? Sed malos
ipse non fecit: utitur tamen eis, quoniam bonus est,
bene, id est convenienter et juste; sicut e contra iniqui
creaturis ejus bonis utuntur male. Utitur ergo
Deus angelis malis, non solum ad puniendos malos,
sicuti in istis omnibus de quibus loquitur Psalmus, sicut
in rege Achab, quem fallaciae spiritus ex Dei voluntate
seduxit ut caderet in bello <note>(III Reg. XXII, 22)</note>;
verum etiam ad probandos et manifestandos bonos,
sicuti fecit in Job. Quod autem pertinet ad istam materiam
corporalem visibilium elementorum, puto quod
ea possunt uti Angeli et boni et mali, quantum cuique
potestas est; quemadmodum et homines boni malique
utuntur talibus, quantum possunt pro modulo infirmitatis
humanae. Nam et terra utimur, et aqua, et aere,
et igne, non solum in necessariis rebus sustentationis
nostrae, verum etiam in multis superfluis et ludicris,
et mirabiliter artificiosis operibus. Nam innumerabilia
quae appellantur <foreign xml:lang="greek">μηχανήματα,</foreign> his elementis arte
tractatis modificantur. Sed in haec Angelis longe amplior
<pb n="1002"/>
est potestas, et bonis, et malis, quamvis utique
major bonis; sed quantum Dei nutu atque ordine jubetur
aut sinitur, sicut et nobis. Neque enim in his
omnia quae volumus possumus. In libro autem fidelissimo
legimus diabolum potuisse etiam de coelo ignem
immittere, ad sancti viri tantum pecorum numerum
mirabili et horrendo impetu consumendum; quod
diabolo tribuere nemo fidelium fortassis auderet, nisi
sanctae Scripturae auctoritate legeretur. Sed ille vir,
Dei dono justus, et fortis, et pie peritus, non ait,
Dominus dedit, diabolus abstulit; sed, <hi>Dominus dedit,
Dominus abstulit <note>(Job I, 16, 21)</note>
          </hi>; optime sciens diabolum
etiam quod facere de istis elementis poterat,
non tamen servo Dei, nisi ejus Domino volente ac permittente
fuisse facturum; malitiam diaboli confundebat,
quoniam quis illa in se probando uteretur, sciebat.
In filiis vero diffidentiae tanquam in suis mancipiis operatur <note>(Ephes. II, 2)</note>,
quemadmodum homines in pecoribus
suis; et illic tamen quantum Dei justo judicio
sinitur. Sed aliud est quando potestas ejus etiam a
suis, sicut ei placet, tractandis majore potestate prohibetur;
aliud quando ei potestas etiam in eos qui ab
illo alieni sunt datur. Sicut homo de pecore suo, pro
humano captu, facit quod vult; nec sane facit, si prohibeatur
a potestate majore: de alieno autem pecore
ut faciat, exspectat sibi potestatem dari ab illo cujus
est. Ibi ergo potestas quae fuerat, prohibetur; hic autem
quae non fuerat, tribuitur.</p>
        </div3>
<div3>
          <head>29.</head>
          <p>
 Quae cum ita sint, si per angelos malos Deus
illas plagas inflixit Aegyptiis, numquid audebimus dicere,
et aquam in sanguinem per eosdem angelos
versam, et ranas per eosdem angelos factas, quorum
similia etiam magi Pharaonis veneficiis suis facere
potuerunt; ut angeli mali ex utraque parte consisterent,
hinc illos affligentes, inde fallentes, secundum
judicium et dispensationem justissimi et omnipotentissimi
Dei, juste utentis etiam iniquorum malitia?
Non audeo dicere. Unde enim sciniphes facere magi
Pharaonis minime potuerunt <note>(Exod. VII, 20, 22, et
VIII, 6, 7, 17, 18)</note>? an quia hoc permissi ipsi angeli
mali non sunt? An, quod verius dicendum est, occulta
causa est, et vires nostrae inquisitionis excedit?
Nam si propterea per malos angelos illa Deum fecisse
putaverimus, quia poenae infligebantur, non beneficia
praestabantur, tanquam nemini Deus poenas irroget
per Angelos bonos, sed per illos velut militiae coelestis
carnifices; consequens erit ut etiam Sodomam per
malos angelos eversam esse credamus, et malos angelos
Abraham et Lot hospitio suscepisse videantur:
quod absit ut contra Scripturas apertissimas sentiamus <note>(Gen. XVIII et XIX)</note>.
Claret igitur ista hominibus
fieri per bonos et malos angelos posse: quid aut
quando fieri oporteat, me latet; illum vero qui facit,
non latet, et cui voluerit revelare. Verumtamen quantum
nostrae intentioni Scriptura divina moderatur,
<pb n="1003"/>
malis poenas irrogari et per bonos Angelos, sicut Sodomitis,
et per malos angelos, sicut Aegyptiis, legimus:
justos vero corporalibus poenis per bonos Angelos
tentari et probari, non mihi occurrit.</p>
        </div3>
<div3>
          <head>30.</head>
          <p>
 Quod vero pertinet ad praesentem psalmi hujus
locum: si ea quae mirabiliter de creaturis facta sunt,
malis angelis tribuere non audemus, habemus quod
eis tribuere sine dubitatione possumus; mortes pecorum,
mortes primitivorum, et illud maxime unde religata
sunt omnia, obdurationem cordis illorum, ut
populum Dei nollent dimittere. Hanc enim iniquissimam
et malignissimam obstinationem Deus cum facere
dicitur <note>(Exod. IV, 21)</note>, non instigando et inspirando,
sed deserendo facit, ut illi operentur in filiis
diffidentiae <note>(Ephes. II, 2)</note>, quod Deus debite justeque
permittit. Nam et illud quod Isaias propheta dicit, <hi>Domine, ecce tu iratus es, et nos peccavimus; propterea
erravimus, et facti sumus sicut immundi omnes 
 <note>(Isai.
LXIV, 5, 6)</note>
          </hi>, ea ratione intelligitur: praecessit enim
aliquid, unde Deus justissime iratus ab eis suum lumen
auferret, ut in peccata quae nulla tergiversatione
defendi possunt non esse peccata, caecitas humanae
mentis offenderet, ab itinere justitiae deviando et errando.
Et quod in alio psalmo scriptum est de his ipsis
Aegyptiis, quod Deus converterit cor eorum ut odissent
populum ejus, et dolum facerent in servos ejus <note>(Psal. CIV, 25)</note>,
bene creditur Deus fecisse per illos
angelos malos; ut jam vitiosae mentes filiorum infidelitatis
per eos angelos, quibus eadem amica sunt
vitia, excitarentur in odium populi Dei, atque ad terrendos
et corrigendos bonos illa mirabilia sequerentur.
Illa etiam mala morum, quae his corporalibus
plagis significata esse diximus, propter quod praedictum
est, <hi>Aperiam in parabolis os meum,</hi> per malos
angelos exerceri in eos qui illis divina aequitate subduntur,
convenientissime creditur. Neque enim cum
fit quod ait Apostolus, <hi>Tradidit illos Deus in concupiscentias
cordis eorum, ut faciant quae non conveniunt <note>(Rom. I, 24)</note>
          </hi>,
non illic mali angeli tanquam in materia
sui operis versantur et gaudent; quibus justissime
subdita est vitiositas humana, praeter eos quos liberat
gratia. Et ad haec quis idoneus <note>(II Cor. II, 16)</note>? unde,
cum dixisset, <hi>Misit in eos iram indignationis suae; indignationem,
et iram, et tribulationem, immissionem
per angelos malos,</hi> illud quod addidit, <hi>Viam fecit semitae
irae suae?</hi> cujus tandem acies sufficit penetrare,
ut intelligat capiatque sententiam in tanta profunditate
latitantem? Erat enim semita irae Dei, qua
Aegyptiorum impietatem occulta aequitate puniret;
sed eidem semitae viam fecit, ut eos tanquam ex abditis
per malos angelos in manifesta scelera producens,
in evidentissimos impios evidentissime vindicaret.
Ab hac potestate malorum angelorum non
liberat hominem nisi gratia Dei, de qua dicit Apostolus, <hi>Qui eruit nos de potestate tenebrarum, et transtulit
in regnum Filii charitatis 
 suae <note>(Coloss. I, 13)</note>
          </hi>: cujus
<pb n="1004"/>
rei populus iste figuram gerebat, cum esset erutus de
potestate Aegyptiorum, et translatus in regnum terrae
promissionis fluentis lac et mel, quod suavitatem significat
gratiae.</p>
        </div3>
<div3>
          <head>31.</head>
          <p>
 <hi>[vers. 52, 53.]</hi> Sequitur ergo post commemorationem
plagarum Aegyptiorum Psalmus, et dicit: <hi>Et abstulit sicut oves populum suum, et perduxit eos
tanquam gregem in deserto. Et deduxit eos in spe, et non
timuerunt, et inimicos eorum operuit mare.</hi> 
 Tanto fit
hoc melius, quanto interius, ubi eruti de potestate
tenebrarum in regnum Dei mente transferimur, et
secundum pascua spiritualia efficimur oves Dei, ambulantes
in hoc saeculo velut in deserto, quoniam nemini
est fides nostra conspicua; unde dicit Apostolus: <hi>Vita vestra abscondita est cum Christo in Deo 
 <note>(Coloss. III,
3)</note>
          </hi>. Deducimur autem in spe, quoniam <hi>spe salvi facti
sumus:</hi> nec timere debemus; <hi>si</hi> enim <hi>Deus pro nobis,
quis contra nos <note>(Rom. VIII, 24, 31)</note>
          </hi>? Et inimicos nostros
operuit mare; abolevit in Baptismo remissione
peccatorum.</p>
        </div3>
<div3>
          <head>32.</head>
          <p>
 <hi>[vers. 54.]</hi> Deinde sequitur: <hi>Et induxit eos in
montem sanctificationis suae.</hi> Quanto melius in sanctam
Ecclesiam? <hi>Montem quem acquisivit dextera ejus.</hi> 
Quanto est Ecclesia sublimior quam acquisivit Christus,
de quo dictum est: <hi>Et brachium Domini cui revelatum
est <note>(Isai. LIII, 1)</note>
          </hi>? <hi>Et ejecit a facie eorum Gentes:</hi> 
et a facie fidelium suorum; nam quodammodo
Gentes sunt, gentilium errorum maligni spiritus. <hi>Et
sorte divisit eis terram in funiculo distributionis.</hi> Et in
nobis <hi>omnia operatur unus atque idem Spiritus, dividens
propria unicuique prout vult <note>(I Cor. XII, 11)</note>
          </hi>.</p>
        </div3>
<div3>
          <head>33.</head>
          <p>
 <hi>[vers. 55-58.] Et habitare fecit in tabernaculis
eorum tribus Israel.</hi> In tabernaculis, inquit, Gentium
habitare fecit tribus Israel. Quod spiritualiter sic melius
disserendum puto, ut ad coelestem gloriam, unde
peccantes angeli ejecti atque dejecti sunt, per Christi
gratiam subvehamur. Illa enim <hi>generatio prava et
amaricans,</hi> quoniam istis beneficiis corporalibus non
ponebat tunicam vetustatis, <hi>tentaverunt</hi> adhuc <hi>et exacerbaverunt
Deum excelsum, et testimonia ejus non custodierunt:
et averterunt se, et non servaverunt pactum,
quemadmodum patres eorum:</hi> pacto enim quodam et
placito dixerunt, <hi>Omnia quae locutus est Dominus Deus
noster, faciemus et audiemus <note>(Exod. XIX, 8)</note>
          </hi>. Notandum
sane quod ait, <hi>quemadmodum patres eorum:</hi> 
cum per totum Psalmi textum tanquam de hominibus
eisdem loqui videretur, apparet tamen nunc de illis
dici qui jam erant in terra promissionis, et patres eorum
dictos qui in eremo amaricaverunt.</p>
        </div3>
<div3>
          <head>34.</head>
          <p>
 <hi>Conversi sunt,</hi> inquit, <hi>in arcum pravum:</hi> vel,
sicut alii codices habent, <hi>in arcum perversum.</hi> Quid
autem hoc sit, in eo quod sequitur magis apparet,
ubi ait: <hi>Et in iram concitaverunt eum in collibus suis.</hi> 
In idololatriam eos prosiluisse significat. Arcus ergo
perversus est, non pro nomine Domini, sed contra
nomen Domini, qui dixit eidem populo: <hi>Non erunt
tibi dii alii praeter me <note>(Id. XX, 3)</note>
          </hi>. Per arcum autem
significat animi intentionem. Hoc ipsum denique planius
<pb n="1005"/>
exprimens, <hi>Et in sculptilibus suis,</hi> inquit, <hi>ad aemulationem
eum provocaverunt.</hi> </p>
        </div3>
<div3>
          <head>35.</head>
          <p>
 <hi>[vers. 59, 60.] Audivit Deus, et sprevit:</hi> id est,
advertit, et vindicavit. <hi>Et ad nihilum redegit nimis
Israel.</hi> Deo quippe spernente quid remanserunt, qui
Deo adjuvante fuerunt quod fuerunt? Nimirum autem
rem illam gestam commemorat, quando victi
sunt ab Allophylis tempore Heli sacerdotis, et Arca
Domini capta est, et magna strage vastati sunt <note>(I Reg.
IV, 10, 11)</note>. Hoc est quod dicit, <hi>Et repulit tabernaculum
Selom, tabernaculum suum ubi habitavit in hominibus.</hi> 
Eleganter exposuit quare repulerit tabernaculum
suum, cum ait, <hi>ubi habitavit in hominibus.</hi> Cum
ergo digni non essent in quibus habitaret, cur non
repelleret tabernaculum, quod utique non propter se
instituerat, sed propter ipsos, quos jam judicabat indignos
in quibus habitaret?</p>
        </div3>
<div3>
          <head>36.</head>
          <p>
 <hi>[vers. 61.] Et tradidit in captivitatem virtutem
eorum, et pulchritudinem eorum in manus inimici.</hi> 
Ipsam Arcam unde sibi videbantur invicti, et unde
sibi plaudebant, virtutem et pulchritudinem eorum
dicit. Denique et postea male viventes, et de templo
Domini gloriantes, terret per prophetam, dicens: <hi>Videte quid feci Selom, ubi erat tabernaculum meum <note>(Jerem. VII, 12)</note>
          </hi>.</p>
        </div3>
<div3>
          <head>37.</head>
          <p>
 <hi>[vers. 62, 63.] Et conclusit in gladio populum
suum, et haereditatem suam sprevit. Juvenes eorum comedit
ignis:</hi> id est, ira. <hi>Et virgines eorum non sunt lamentatae:</hi> 
quia neque hoc vacabat in hostili metu.</p>
        </div3>
<div3>
          <head>38.</head>
          <p>
 <hi>[vers. 64.] Sacerdotes eorum in gladio ceciderunt,
et viduae eorum non plorabantur.</hi> Ceciderunt enim
in gladio filii Heli, quorum unius uxor viduata, et
mox in partu mortua, propter eamdem perturbationem
plangi non potuit honore funeris <note>(I Reg. IV,
19, 20)</note>.</p>
        </div3>
<div3>
          <head>39.</head>
          <p>
 <hi>[vers. 65.] Et excitatus est tanquam dormiens
Dominus.</hi> Videtur enim dormire, quando populum
suum dat in manus eorum quos odit, ubi eis dicatur: <hi>Ubi est Deus tuus 
 <note>(Psal. XLI, 11)</note>
          </hi>? <hi>Excitatus</hi> ergo <hi>est tanquam dormiens, tanquam potens crapulatus a
vino.</hi> 
 Nullus hoc de Deo dicere auderet, nisi Spiritus
ejus. Dixit enim, sicut videtur impiis insultantibus,
quod velut ebrius diu dormiat, quando non tam cito
quam putant homines, subvenit.</p>
        </div3>
<div3>
          <head>40.</head>
          <p>
 <hi>[vers. 66.] Et percussit inimicos suos in posteriora:</hi> 
illos utique qui gaudebant quod Arcam ejus
captivare potuerunt; percussi enim sunt in sedibus
suis <note>(I Reg. V, 6)</note>. Quod ejus poenae signum mihi videtur,
qua quisque cruciabitur, si in posteriora respexerit;
quae, sicut Apostolus, aestimare debet ut
stercora <note>(Philipp. III, 8)</note>. Qui enim sic suscipiunt testamentum
Dei, ut vetere vanitate non se exuant, similes
sunt hostilibus populis qui Arcam testamenti
captivatam juxta sua idola posuerunt. Et illa quidem
vetera etiam illis nolentibus cadunt, quia <hi>omnis caro
fenum, et claritas hominis ut flos feni. Fenum aruit, et
flos decidit:</hi> Arca <hi>autem Domini manet in aeternum</hi> 
<pb n="1006"/> <note>(Isai. XL, 6, 7)</note>;
secretum scilicet testamenti regnum
coelorum, ubi est aeternum <hi>Verbum</hi> Dei. Sed
illi qui posteriora dilexerunt, ex ipsis justissime
cruciabuntur: <hi>Opprobrium</hi> enim <hi>sempiternum dedit
illis.</hi> </p>
        </div3>
<div3>
          <head>41.</head>
          <p>
 <hi>[vers. 67, 68.] Et repulit,</hi> inquit, <hi>tabernaculum
Joseph, et tribum Ephraem non elegit. Et elegit tribum
Juda.</hi> Non dixit, Repulit tabernaculum Ruben, qui
fuit primogenitus Jacob; nec eos qui sequuntur, et
Judam nascendo praecedunt, ut illis repulsis et non
electis, tribus Juda eligeretur. Poterat enim dici merito
illos repulsos, quia et in benedictione Jacob, qua
suos filios benedixit, peccata eorum commemorata
graviter detestatur <note>(Gen. XLIX, 1-7)</note>; quamvis in
eis tribus Levi sacerdotalis tribus esse meruerit, unde
etiam Moyses fuit <note>(Exod. II, 1)</note>. Nec dixit, Repulit
tabernaculum Benjamin; vel, Tribum Benjamin
non elegit, ex qua rex esse jam coeperat; nam inde
fuerat electus Saül <note>(I Reg. IX, 1, 2)</note>: unde ex ipsa
vicinitate temporis, quando ille repulsus est atque
reprobatus, et David electus <note>(Ibid. XVI, 1, 13)</note>, convenienter
posset hoc dici; nec tamen dictum est: sed
eos potissimum nominavit, qui clarioribus meritis
videbantur excellere. Nam Joseph pavit in Aegypto
patrem et fratres suos, et impie venditus, merito pietatis,
castitatis, sapientiae, justissime sublimatus est <note>(Gen. XLI, 40)</note>;
et Ephraem majori fratri avi sui Jacob
benedictione praelatus est <note>(Id. XLVIII, 19)</note>: et tamen
Deus <hi>repulit tabernaculum Joseph, et tribum
Ephraem non elegit.</hi> Ubi per haec praeclari meriti nomina,
quid aliud quam universum populum illum vetusta
cupiditate a Domino terrena praemia requirentem,
repulsum et reprobatum intelligimus; electam
autem tribum Juda, non pro meritis ipsius Judae?
Longe quippe majora sunt merita Joseph; sed per
tribum Juda, quoniam inde exstitit Christus secundum
carnem, novum populum Christi illi populo veteri
praelatum Scriptura testatur, aperiente Domino
in parabolis os suum. Jam inde etiam quod sequitur, <hi>Montem Sion quem dilexit,</hi> 
 Ecclesiam Christi melius
intelligimus, non propter praesentis temporis beneficia
carnalia Deum colentem, sed futura et aeterna
praemia oculis fidei longe speculantem: nam et Sion
Speculatio interpretatur.</p>
        </div3>
<div3>
          <head>42.</head>
          <p>
 <hi>[vers. 69.]</hi> Denique sequitur, <hi>Et aedificavit sicut
unicornuorum sanctificationem suam:</hi> vel, sicut
quidam interpretes verbum novum fecerunt, <hi>sanctificium
suum.</hi> Unicornui recte intelliguntur, quorum
firma spes in unum illud erigitur, de quo alius dicit
psalmus, <hi>Unam petivi a Domino; hanc requiram <note>(Psal. XXVI, 4)</note>
          </hi>.
Sanctificium vero Dei est, secundum
apostolum Petrum, intellecta <hi>plebs sancta, et regale
sacerdotium <note>(I Petr. II, 9)</note>
          </hi>. Quod vero sequitur, <hi>In terra quam fundavit in aeternum:</hi> 
 quod habent graeci
codices, <foreign xml:lang="greek">εἰς τὸν αἰῶνα,</foreign> utrum in <hi>aeternum,</hi> an <hi>in saeculum</hi> 
dicatur a nobis, in latinorum interpretum potestate
est, quoniam utrumque significat; et ideo hoc
in latinis codicibus, illud in aliis invenitur. Habent
aliqui etiam pluraliter, id est, <hi>in saecula;</hi> quod in
<pb n="1007"/>
graecis quos habuimus, non invenimus, Quis vero
fidelium dubitet Ecclesiam, etiamsi aliis abeuntibus,
aliis venientibus, ex hac vita mortaliter transit, tamen
in aeternum esse fundatam?</p>
        </div3>
<div3>
          <head>43.</head>
          <p>
 <hi>[vers. 70, 71.] Et elegit David servum suum.</hi> 
Tribum ergo Juda propter David; David autem
propter Christum: tribum igitur Juda propter Christum,
quo transeunte clamaverunt caeci, <hi>Miserere nobis,
fili David;</hi> et continuo misericordia ejus lumen
receperunt <note>(Matth. XX, 30, 34)</note>, quia verum erat
quod clamaverunt. Hoc ideo non transeunter dicit,
sed attente commendat Apostolus, scribens ad Timotheum: <hi>Memor esto Christum Jesum resurrexisse
a mortuis ex semine David, secundum Evangelium
meum, in quo laboro usque ad vincula, tanquam malefaciens;
sed sermo Dei non est alligatus 
 <note>(II Tim. II, 8,
9)</note>
          </hi>. Ipse itaque Salvator secundum carnem factus
ex semine David, figuratur in hoc loco nomine David,
aperiente Domino in parabolis os suum. Nec moveat
quod cum dixisset, <hi>Et elegit David,</hi> quo nomine Christum
significavit, addidit, <hi>servum suum;</hi> non, filium
suum: imo vero hinc agnoscamus, non Patri coaeternam
Unigeniti substantiam, sed formam servi
susceptam ex semine David.</p>
        </div3>
<div3>
          <head>44.</head>
          <p>
 <hi>Et sustulit eum de gregibus ovium; de post festantes
accepit eum, pascere Jacob servum suum, et Israel
haereditatem suam.</hi> Ille quidem David, ex cujus
semine caro Christi est, ab officio pastorali pecorum
ad hominum regnum translatus est: noster autem
David, ipse Jesus, ab hominibus ad homines, a Judaeis
ad Gentes; tamen secundum parabolam ab ovibus
ad oves ablatus atque translatus est. Non sunt enim
modo in terra illa Ecclesiae Judaeae in Christo, quae
fuerunt circumcisorum recenti passione et resurrectione
Domini nostri; de quibus dicit Apostolus: <hi>Eram autem ignotus facie Ecclesiis Judaeae quae sunt
in Christo: tantum autem audiebant quia is qui aliquando
nos persequebatur, nunc evangelizat fidem quam
aliquando vastabat; et in me magnificabant Dominum <note>(Gal. I, 22-24)</note>
          </hi>.
Jam hinc illae Ecclesiae transierunt
populorum circumcisorum; ac per hoc in Judaea quae
modo in terra est, non est modo Christus: ablatus
est inde; nunc Gentium greges pascit. Sane <hi>de post
fetantes</hi> inde acceptus ost. Illae quippe priores fuerunt
tales, de qualibus dicitur in Cantico canticorum uni
Ecclesiae quae constat ex multis, id est uni gregi cujus
membra sunt multi greges; de talibus ergo dicitur: <hi>Dentes tui,</hi> 
 id est, per quos loqueris, vel per
quos in corpus tuum, velut manducando, caeteros
trajicis; hoc itaque significantes <hi>dentes tui, sicut grex
detonsarum ascendens de lavacro, quae omnes geminos
creant, et sterilis non est in eis <note>(Cant. IV, 2)</note>
          </hi>. Deposuerunt
enim tunc velut vellera onera saeculi, quando
ante pedes Apostolorum venditarum rerum suarum
pretia posuerunt <note>(Act. II, 45, et IV, 34)</note>, ascendentes
de lavacro illo, de quo eos admonet apostolus
Petrus, sollicitos quod Christi sanguinem fuderint,
et dicit. <hi>Agite poenitentiam, et baptizetur unusquisque
vestrum in nomine Domini Jesu Christi, et dimittentur
<pb n="1008"/>
vobis peccata vestra <note>(Act. II, 38)</note>
          </hi>. Geminos autem creaverunt,
opera scilicet duorum praeceptorum geminae
charitatis, dilectionis Dei, et dilectionis proximi:
unde sterilis non erat in eis. De post has oves fetantes
David noster acceptus, nunc alios greges pascit
in Gentibus, et ipsos Jacob et Israel: sic enim
dictum est, <hi>Pascere Jacob servum suum, et Israel haereditatem
suam.</hi> Non enim, quia ex Gentibus sunt
istae oves, ideo ab illo semine alienatae sunt, quod
est Jacob et Israel. Semen est enim Abrahae, semen
promissionis, de quo ei Dominus dixit: <hi>In Isaac vocabitur
tibi semen <note>(Gen. XXI, 12)</note>
          </hi>. Quod exponens
Apostolus: <hi>Non,</hi> inquit <hi>filii carnis, sed filii promissionis
deputantur in semine <note>(Rom. IX, 8)</note>
          </hi>. Ex gentibus
enim erant fideles quibus dicebat, <hi>Si autem vos Christi,
ergo Abrahae semen estis, secundum repromissionem
haeredes <note>(Gal. III, 29)</note>
          </hi>? Quod vero ait, <hi>Jacob servum
suum, et Israel haereditatem suam,</hi> more suo Scriptura
repetivit eamdem sententiam. Nisi forte quispiam
sic distinguere velit, ut hoc tempore Jacob serviat;
tunc autem sit aeterna haereditas Dei quando videbit
Deum facie ad faciem, unde Israel nomen accepit <note>(Gen. XXXII, 28)</note>.</p>
        </div3>
<div3>
          <head>45.</head>
          <p>
 <hi>[vers. 72.] Et pavit eos,</hi> inquit, <hi>in innocentia
cordis sui.</hi> Quid illo innocentius, qui ullum peccatum,
non solum a quo vinceretur, sed etiam quod vinceret
non habebat? <hi>Et in intellectu manuum suarum deduxit
eos:</hi> vel, sicut aliqui codices habent, <hi>in intellectibus
manuum suarum.</hi> Alius putaret ita congruentius potuisse
dici, In innocentia manuum et intellectu cordis:
hic autem qui magis quam alii quid loqueretur
sciebat, cordi maluit adjungere innocentiam, et manibus
intelligentiam. Illud propterea, quantum existimo,
quia multi sibi videntur innocentes, qui non
faciunt mala, cum timent ne patiantur si fecerint;
vellent autem facere, si impune potuissent. Tales videri
possunt habere innocentiam manuum, non tamen
cordis. Et quae tandem aut qualis est ista innocentia,
si cordis non est, ubi homo factus est ad
imaginem Dei? Quod vero ait, <hi>In intellectu,</hi> vel <hi>intelligentia
manuum suarum deduxit eos,</hi> videtur mihi
eam dixisse intelligentiam quam ipse facit in credentibus;
ideo <hi>manuum suarum:</hi> facere quippe ad manus
pertinet: sed sicut possunt intelligi manus Dei,
quia et Christus sic homo, ut etiam Deus. Hoc certe
ille David, de cujus est iste semine, facere non poterat
in populo cui sicut homo regnabat; sed ille hoc
facit, cui recte anima fidelis dicere potest: <hi>Intelligere
me facito, et perscrutabor legem tuam <note>(Psal. CXVIII,
34)</note>
          </hi>. Proinde, ne ab illo erremus, dum de nostra,
velut ex nobis sit, intelligentia fidimus, ejus manibus
nos credendo subdamus. Ipse in nobis eam faciat,
ut in intelligentia manuum suarum nos deducat erutos
ab errore, eoque perducat ubi jam non possimus
errare. Hic est fructus populi Dei, attendentis legem
Dei, et inclinantis aurem suam in verba oris ejus,
ut dirigat in eo cor suum, et sit cum illo creditus
<pb n="1009"/>
spiritus ejus, ne immutetur in generationem pravam
et amaricantem; sed his omnibus sibi annuntiatis,
non solum ad praesentem vitam, verum etiam ad aeternam,
nec tantum ad recipienda bonorum operum
praemia, sed etiam in ipsa bona opera facienda, ponat
in Deo spem suam.
</p>
        </div3>
      </div1>

<div1>
        <head>IN PSALMUM LXXVIII ENARRATIO.</head>
<div3>
          <head>1.</head>
          <p>
 <hi>[vers. 1.]</hi> In titulo psalmi hujus tam brevi et
simplici immorandum esse non puto. Prophetiam vero
quam hic praemissam legimus, evidenter scimus impletam.
Cum enim ista canerentur temporibus regis
David, nihil tale adhuc contigerat ex adversitate Gentium
civitati Jerusalem, nec templo Dei, quod nec
aedificatum adhuc erat. Post mortem quippe David,
filium ejus Salomonem Deo templum fecisse quis
nesciat? Dicitur ergo tanquam praeteritum, quod in
spiritu videbatur esse futurum: <hi>Deus, venerunt Gentes
in haereditatem tuam.</hi> Qua loquendi consuetudine
etiam illud est prophetatum de Domini passione, <hi>Dederunt in escam meam fel, et in siti mea potaverunt
me aceto 
 <note>(Psal. LXVIII, 22)</note>
          </hi>; et alia quae in eodem
psalmo ventura velut facta narrantur. Nec illud mirandum
est, quod Deo ista dicuntur. Non enim nescienti
indicantur, quo revelante praesciuntur; sed
anima cum Deo loquitur pietatis affectu quem novit
Deus. Nam et Angeli quae hominibus nuntiant, nescientibus
nuntiant; quae autem Deo nuntiant, scienti
nuntiant, quando illi offerunt orationes nostras, et
ineffabili modo de actibus suis aeternam veritatem,
tanquam legem incommutabilem consulunt. Et iste
ergo homo Dei dicit Deo quod discat a Deo, tanquam
discipulus magistro non ignoranti, sed judicanti; ac
sic, aut probanti quod docuit, aut quod non docuit
reprehendenti: maxime quia specie precantis Propheta
eos in se transfigurat, qui tunc futuri essent
quando ista ventura. Solent autem in oratione dici
Deo quae vindicans fecerit. et adjungi petitio ut jam
misereatur et parcat. Hoc modo et hic dicuntur a quo
praedicuntur, tanquam ab eis dicantur quibus acciderunt;
et ipsa deploratio atque precatio, prophetatio
est.</p>
        </div3>
<div3>
          <head>2.</head>
          <p>
 « Deus, venerunt Gentes in haereditatem tuam;
polluerunt templum sanctum tuum, posuerunt Jerusalem
in pomorum custodiam. Posuerunt morticina
servorum tuorum escas volatilibus coeli, carnes sanctorum
tuorum bestiis terrae. Effuderunt sanguinem
eorum sicut aquam in circuitu Jerusalem, et non
erat qui sepeliret. »  Si in ista prophetia quisquam nostrum
eam vastationem Jerusalem intelligendam putaverit,
quae facta est a Tito imperatore Romano, cum
jam Dominus Jesus Christus post resurrectionem et
ascensionem suam praedicaretur in Gentibus; non
mihi occurrit quomodo dici potuerit jam ille populus
<pb n="1010"/>
haereditas Dei, non tenens Christum, quo reprobato
et occiso factus est reprobus, qui in eum nec post
ejus resurrectionem credere voluit, et insuper martyres
ejus occidit. Ex illo enim populo Israel quicumque
in Christum crediderunt, quibus facta est Christi
praesentatio, et quodammodo promissi redditio salubris
atque fructuosa, de quibus et ipse Dominus dicit, <hi>Non sum missus nisi ad oves quae perierunt domus
Israel 
 <note>(Matth. XV, 24)</note>
          </hi>, ipsi ex illis <hi>sunt filii promissionis,</hi> 
ipsi <hi>deputantur in semine <note>(Rom. IX, 8)</note>
          </hi>, ipsi
pertinent ad haereditatem Dei. Hinc sunt Joseph,
homo justus, et virgo Maria quae peperit Christum <note>(Matth. I, 16)</note>:
hinc Joannes Baptista, amicus sponsi,
et parentes ejus Zacharias et Elizabeth <note>(Luc. I, 5)</note>:
hinc Simeon senex et Anna vidua, qui Christum non
loquentem sensu corporis audierunt; sed adhuc infantem
non loquentem, spiritu cognoverunt <note>(Id. II,
25, 36)</note>: hinc beati Apostoli: hinc Nathanael in
quo dolus non erat <note>(Joan. I, 47)</note>: hinc alius Joseph
qui exspectabat etiam ipse regnum Dei <note>(Id. XIX, 38,
et Luc. XXIII, 51)</note>: hinc tanta illa multitudo quae
praecedebat et sequebatur jumentum ejus, dicens, <hi>Benedictus qui venit in nomine Domini 
 <note>(Matth. XXI, 9)</note>
          </hi>;
in qua erat et congregatio puerorum in quibus dixit
impletum, <hi>Ex ore infantium et lactentium perfecisti
laudem <note>(Psal. VIII, 3)</note>
          </hi>. Hinc etiam illi post ejus resurrectionem,
quorum die uno tria, et alio quinque
millia baptizati sunt <note>(Act. II, 41, et IV, 4)</note>, in animam
unam et cor unum charitatis igne conflati; quorum
nemo dicebat aliquid proprium, sed erant illis
omnia communia <note>(Id. IV, 32)</note>: hinc sancti diaconi,
quorum Stephanus ante Apostolos martyrio est coronatus <note>(Id. VII, 58)</note>:
hinc tot Ecclesiae Judaeae quae in
Christo erant, quibus erat facie Paulus ignotus <note>(Gal.
I, 22)</note>, notus autem saevitia famosissima, sed notior
Christi misericordissima gratia: hinc et ipse secundum
praemissam de se prophetiam, <hi>Lupus rapax,
mane rapiens, et ad vesperum dividens escas <note>(Gen. XLIX,
27)</note>
          </hi>, id est, prius rapiens persecutor ad mortem,
postea pascens praedicator ad vitam. Hi erant ex illo
populo haereditas Dei. Unde et ait ipse minimus Apostolorum <note>(I Cor. XV, 9)</note>,
doctor Gentium:  « Dico
ergo, Numquid repulit Deus plebem suam? Absit.
Nam et ego Israelita sum ex semine Israel, de tribu
Benjamin. Non repulit Deus plebem suam quam praescivit. » 
Haec plebs quae ex illa gente Christi corpori
accessit, haereditas Dei est. Nam quod ait Apostolus, <hi>Non repulit Deus plebem suam quam praescivit,</hi> 
 illi
psalmo utique respondet, ubi scriptum est, <hi>Quoniam
non repellet Dominus plebem suam:</hi> ibi autem sequitur, <hi>Et haereditatem suam non derelinquet 
 <note>(Psal. XCIII, 14)</note>
          </hi>;
ubi evidenter apparet, talem plebem esse haereditatem
Dei. Ut enim hoc diceret Apostolus, supra commemoraverat
propheticum testimonium de praenuntiata
futura incredulitate populi Israel: <hi>Tota die expandi
manus meas ad populum non credentem et contradicentem <note>(Rom. X, 21, et Isai. LXV, 2)</note>
          </hi>.
Hic ergo
ne quisquam male intelligens, universum illum populum
crimine incredulitatis et contradictionis arbitretur
<pb n="1011"/>
esse damnatum, continuo subjecit: <hi>Dico ergo,
Numquid repulit Deus plebem suam? Absit. Nam et
ego Israelita sum ex genere Israel, de tribu Benjamin.</hi> 
Hic ostendit quam plebem dixerit, utique populi
prioris, quam si totam Deus reprobasset atque damnasset,
non utique ipse Christi esset apostolus,
Israelita ex semine Abraham, de tribu Benjamin.
Adhibet autem valde necessarium testimonium, dicens:
 « An nescitis in Elia quid dicit Scriptura,
quemadmodum interpellat Deum adversus Israel?
Domine, Prophetas tuos occiderunt, altaria tua suffoderunt,
et ego derelictus sum solus, et quaerunt
animam meam. Sed quid dicit illi responsum divinum?
Reliqui mihi septem millia virorum qui non
curvaverunt genua ante Baal. Sic ergo et in hoc tempore
reliquiae per electionem gratiae salvae factae
sunt. »  Istae reliquiae sunt ex illa gente haereditatis
Dei; non illi de quibus paulo post dicit:  « Caeteri vero
excaecati sunt. »  Sic enim ait:  « Quid ergo? Quod
quaerebat Israel, hoc non est consecutus: electio autem
consecuta est; caeteri vero excaecati sunt »  <note>(Rom.
XI, 1-7)</note>. Ista igitur electio, istae reliquiae, ista plebs
Dei quam non repulit Deus, haereditas ejus dicitur.
In illo autem Israel qui hoc non est consecutus, in
illis caeteris excaecatis, non erat jam haereditas Dei
de qua dici posset, post Christi in coelis glorificationem,
tempore Titi imperatoris, <hi>Deus, venerunt Gentes
in haereditatem tuam,</hi> et caetera quae de illius populi
et templi et civitatis vastatione videntur in hoc
psalmo esse praedicta.</p>
        </div3>
<div3>
          <head>3.</head>
          <p>
 Proinde aut ea debemus intelligere quae facta
sunt ab aliis hostibus, antequam Christus venisset in
carne <note>(non enim erat alia tunc haereditas Dei, ubi
et Prophetae sancti erant, quando facta est transmigratio
in Babyloniam, graviterque gens illa vastata
est <hi>[IV Reg. XXIV, 14]</hi>; et sub Antiocho etiam Machabaei
horrenda perpessi, gloriosissime coronati sunt <hi>[II Machab. VII]</hi>.
Ea quippe dicta sunt in hoc psalmo,
quae solent fieri etiam strage bellorum)</note>; aut certe
si post resurrectionem et ascensionem Domini accipienda
est hic commemorata haereditas Dei; ea sunt intelligenda
quae a cultoribus idolorum et inimicis nominis
Christi, Ecclesia ejus in tanta martyrum numerositate
perpessa est. Quanquam enim Asaph Synagoga interpretetur,
quae est congregatio, idque nomen usitatius
insederit genti Judaeorum; tamen et Ecclesiam istam
posse dici congregationem, et illum veterem populum
dictum esse Ecclesiam, jam in alio psalmo satis aperteque
monstravimus. Haec igitur Ecclesia, haec
haereditas Dei ex circumcisione et praeputio congregata
est, id est ex populo Israel et ex caeteris Gentibus,
per <hi>lapidem quem reprobaverunt aedificantes,</hi> et <hi>factus est in caput anguli 
 <note>(Psal. CXVII, 22)</note>
          </hi>; in quo
angulo tanquam duo parietes de diverso venientes
copularentur. <hi>Ipse est enim pax nostra, qui fecit utraque
unum, ut duos conderet in se in unum novum hominem,
faciens pacem, et coadunaret utrosque in uno
<pb n="1012"/>
corpore Deo <note>(Ephes. II, 14-16)</note>
          </hi>; in quo corpore sumus
filii Dei, clamantes, <hi>Abba, Pater <note>(Rom. VIII, 15,
et Gal. IV, 6)</note>
          </hi>: <hi>Abba</hi> propter illorum linguam, <hi>Pater</hi> 
propter nostram; hoc est enim <hi>Abba,</hi> quod <hi>Pater.</hi> 
Unde Dominus qui dixit, <hi>Non sum missus nisi ad oves
quae perierunt domus Israel <note>(Matth. XV, 24)</note>
          </hi>, ostendens
illi genti redditam praesentiae ipsius promissionem;
ait tamen alio loco, <hi>Habeo alias oves quae non sunt de
hoc ovili; oportet me et ipsas adducere, ut sit unus
grex et unus pastor <note>(Joan. X, 16)</note>
          </hi>: Gentes significans,
quas erat adducturus, non quidem per suam praesentiam
corporalem, ut illud verum sit,  « Non sum
missus nisi ad oves quae perierunt domus Israel; » 
sed tamen per Evangelium suum, quod erant disseminaturi
 « speciosi pedes annuntiantium pacem, annuntiantium
bona »  <note>(Rom. X, 15)</note>:  « In omnem »  enim
 « terram exiit sonus eorum, et in fines orbis terrae
verba eorum »  <note>(Psal. XVIII, 5)</note>. Hinc et Apostolus
ait,  « Dico ergo Christum Jesum ministrum fuisse
circumcisionis propter veritatem Dei, ad confirmandas
promissiones Patrum: »  ecce quod est,  « non
sum missus nisi ad oves quae perierunt domus Israel. » 
Deinde subjungit Apostolus,  « Gentes autem super
misericordia glorificare Deum: »  ecce quod est,
 « Habeo alias oves quae non sunt de hoc ovili; oportet
me et ipsas adducere, ut sit unus grex et unus pastor. » 
Quod utrumque breviter dictum est in eo quod
de propheta idem apostolus commemorat: <hi>Laetamini,
Gentes, cum plebe ejus <note>(Rom. XV, 8-10)</note>
          </hi>. Iste ergo
unus grex sub pastore uno, haereditas Dei est, non
solum Patris, sed etiam Filii. Nam Filii vox est, <hi>Funes
ceciderunt mihi in praeclaris, etenim haereditas mea
praeclara est mihi <note>(Psal. CXV, 6)</note>
          </hi>: et ipsius haereditatis
vox est apud prophetam, <hi>Domine Deus noster,
posside nos <note>(Isai. XXVI, 13, sec. LXX)</note>
          </hi>. Hanc haereditatem
non moriens Pater Filio reliquit; sed ipse Filius
eam sua morte mirabiliter acquisivit, quam resurrectione
possedit.</p>
        </div3>
<div3>
          <head>4.</head>
          <p>
 Si ergo de hac intelligendum est quod in psalmi
hujus prophetia canitur, <hi>Deus, venerunt Gentes in haereditatem
tuam,</hi> ut venisse Gentes accipiamus in Ecclesiam,
non credendo, sed persequendo, id est, eam
invasisse voluntate delendi atque omnino perdendi,
sicut tot persecutionum exempla monstrarunt; oportet
ut quod sequitur, <hi>Polluerunt templum sanctum
tuum,</hi> non in lignis et lapidibus, sed in ipsis intelligatur
hominibus, de quibus, tanquam lapidibus vivis,
construi dicit apostolus Petrus domum Dei <note>(I Petr.
II, 5)</note>. Unde et apostolus Paulus apertissime dicit, <hi>Templum Dei sanctum est, quod estis vos 
 <note>(I Cor. III,
17)</note>
          </hi>. Hoc itaque templum persecutores in his utique
polluerunt, quos ad negandum Christum, terrendo
vel cruciando coegerunt, atque ut idolis supplicarent,
vehementer instando fecerunt: quorum multos poenitentia
reparavit, atque ab illa inquinatione mundavit.
Poenitentis enim vox est:  « Et a delicto meo
munda me; »  et,  « Cor mundum crea in me, Deus,
et spiritum rectum innova in visceribus meis »  <hi>(Psal.
<pb n="1013"/>
L, 4, 12)</hi>. Jam vero quod sequitur,  « Posuerunt Jerusalem
in pomorum custodiam: »  et ipsa Ecclesia hoc
nomine recte intelligitur,  « Jerusalem libera, mater
nostra, de qua scriptum est, Laetare sterilis quae non
paris, erumpe et exclama, quae non parturis; quoniam
multi filii desertae, magis quam ejus quae habet
virum »  <note>(Gal. IV, 26, et Isai. LIV, 1)</note>. « In custodiam pomorum, » 
quod dictum est, desertionem intelligendam
existimo quam fecit vastitas persecutionis: id
est, velut custodiam pomorum; quia deseruntur pomorum
custodiae, cum poma transierint. Et certe
quando Gentilibus persequentibus Ecclesia deserta
visa est, in coelestem mensam spiritus martyrum,
tanquam de horto dominico multa et suavissima
poma, transierunt.</p>
        </div3>
<div3>
          <head>5.</head>
          <p>
 <hi>[vers. 2.] Posuerunt,</hi> inquit, <hi>morticina servorum
tuorum escas volatilibus coeli, carnes sanctorum tuorum
bestiis terrae.</hi> Quod dictum est, <hi>morticina,</hi> hoc repetitum
est, <hi>carnes;</hi> et quod dictum est, <hi>servorum tuorum,</hi> 
hoc repetitum est, <hi>sanctorum tuorum:</hi> illud
tantummodo variatum est, <hi>volatilibus coeli,</hi> et <hi>bestiis
terrae.</hi> Melius sane interpretati sunt qui <hi>morticina</hi> posuerunt,
quam sicut quidam <hi>mortalia.</hi> Morticina enim
non dicuntur nisi mortuorum; mortalia vero etiam
vivorum corporum nomen est. Cum ergo, sicut dixi,
ad agricolam suum spiritus martyrum velut poma
transissent, morticina eorum et carnes eorum posuerunt
volatilibus coeli, et bestiis terrae: quasi quidquam
eorum resurrectioni deperiret, ex occultis naturae
sinibus totum redintegraturo illo, cui et capilli
nostri numerati sunt <note>(Matth. X, 30)</note>.</p>
        </div3>
<div3>
          <head>6.</head>
          <p>
 <hi>[vers. 3.] Effuderunt sanguinem eorum sicut aquam,</hi> 
id est, abundanter et viliter: <hi>in circuitu Jerusalem.</hi> 
Si Jerusalem terrenam urbem hic accipimus, eorum
sanguinem intelligimus effusum in circuitu ejus, quos
hostes extra muros reperire potuerunt. Si autem Jerusalem
illam intelligimus, de qua dictum est, <hi>Multi filii
desertae, magis quam ejus quae habet virum,</hi> circuitus ejus
est per universam terram: in ea quippe lectione
prophetica, ubi scriptum est, <hi>Multi filii desertae, magis
quam ejus quae habet virum,</hi> paulo post ei dicitur, <hi>Et
qui eruit te, Deus Israel universae terrae vocabitur <note>(Isai.
LIV, 1, 5)</note>
          </hi>. Circuitus ergo hujus Jerusalem in hoc
psalmo intelligendus est quousque tunc fuerat eadem
Ecclesia dilatata, fructificans et crescens in universo
mundo, quando in omni parte ejus persecutio saeviebat,
et martyrum stragem, quorum sanguis sicut
aqua effundebatur, cum magnis lucris thesaurorum
coelestium faciebat. Quod vero adjunctum est, <hi>Et non
erat qui sepeliret:</hi> aut non incredibile debet videri
tam magnum in aliquibus locis fuisse terrorem, ut
sepultores sanctorum corporum nulli prorsus existerent;
aut certe quia insepulta cadavera in multis locis
diu jacere potuerunt, donec a religiosis quodammodo
furata sepelirentur.</p>
        </div3>
<div3>
          <head>7.</head>
          <p>
 <hi>[vers. 4.] Facti sumus,</hi> inquit, <hi>opprobrium vicinis
nostris.</hi> Ideo pretiosa, non in conspectu hominum, a
quibus hoc erat opprobrium, sed in conspectu Domini
<pb n="1014"/>
mors sanctorum ejus <note>(Psal. CXV, 15)</note>. <hi>Subsannatio et
irrisio:</hi> vel, ut quidam interpretati sunt, <hi>illusio, eis
qui in circuitu nostro sunt.</hi> Repetitio est sententiae superioris:
nam quod supra dictum est, <hi>opprobrium,</hi> 
hoc repetitum est, <hi>subsannatio et irrisio;</hi> et quod supra
dictum est, <hi>vicinis nostris,</hi> hoc repetitum est, <hi>eis
qui in circuitu nostro sunt.</hi> Proinde secundum Jerusalem
terrenam vicini, et in circuitu gentis ejus, utique
aliae gentes intelliguntur: secundum autem Jerusalem
liberam matrem nostram, vicini sunt et in circuitu
ejus, inter quos inimicos suos habitat Ecclesia in circuitu
orbis terrarum.</p>
        </div3>
<div3>
          <head>8.</head>
          <p>
 <hi>[vers. 5.]</hi> Deinde jam manifestam precem fundens,
unde intelligatur superioris afflictionis commemoratio
non esse quasi indicatio, sed deploratio: <hi>Usquequo,</hi> 
 inquit, <hi>Domine, irasceris in finem, exardescet
velut ignis zelus tuus?</hi> Rogat utique ne Deus usque in
finem irascatur, id est, ne illa tanta pressura, et tribulatio,
atque vastatio usque in finem perseveret;
sed temperet correptionem suam, secundum illud
quod in alio psalmo dicitur: <hi>Cibabis nos pane lacrymarum,
et potabis nos in lacrymis in mensura <note>(Psal.
LXXIX, 6)</note>
          </hi>. Nam, <hi>quousque, Domine, irasceris in finem?</hi> 
ita dictum est, ac si diceretur, Noli, Domine, irasci
in finem. Et in eo quod sequitur, <hi>Exardescet velut
ignis zelus tuus,</hi> utrumque subaudiendum est, et, <hi>quousque,</hi> 
 et, <hi>in finem;</hi> ac si diceretur, Quousque exardescet
velut ignis zelus tuus in finem? Nam ita hic
duo ista subaudienda sunt, sicut superius unum illud
quod dictum est, <hi>posuerunt:</hi> nam cum habeat prior
sententia, <hi>Posuerunt morticina servorum tuorum escas
volatilibus coeli,</hi> hoc verbum posterior non habet, ubi
dictum est, <hi>Carnes sanctorum tuorum bestiis terrae;</hi> 
sed subauditur utique quod habet superior, <hi>posuerunt.</hi> 
Ira porro et zelus Dei, non sunt perturbationes Dei,
sicut nonnulli Scripturas quas non intelligunt arguunt: 
sed nomine irae intelligitur vindicta iniquitatis;
nomine zeli exactio castitatis, ne anima legem
Domini sui contemnat, et a Deo suo fornicando dispereat.
Haec ergo ipso effectu in hominum afflictione
sunt turbulenta; in Dei autem dispositione tranquilla
sunt, cui dictum est: <hi>Tu autem, Domine virtutum, cum
tranquillitate judicas <note>(Sap. XII, 18)</note>
          </hi>. Satis autem his
ostenditur verbis, propter peccata hominibus, licet
fidelibus, has fieri tribulationes; quamvis hinc florescat
martyrum gloria merito patientiae, et pie sustentato
in flagello Domini moderamine disciplinae. Hoc
Machabaei inter saeva tormenta <note>(II Mach. VII)</note>, hoc
tres viri inter innoxias flammas <note>(Dan. III, 21)</note>, hoc
Prophetae sancti in captivitate testantur. Quamvis
enim paternam correptionem fortissime et piissime
perferant; non tamen tacent haec accidere meritis
peccatorum: horum enim vox est et in Psalmis, <hi>Emendans emendavit me Dominus, et morti non tradidit
me 
 <note>(Psal. CXVII, 18)</note>
          </hi>. Flagellat enim omnem filium
quem recipit: et quis est filius cui non det disciplinam
<pb n="1015"/>
pater ejus <note>(Hebr. XII, 6, 7)</note>?</p>
        </div3>
<div3>
          <head>9.</head>
          <p>
 <hi>[vers. 6.]</hi> Quod vero adjungit, <hi>Effunde iram tuam
in gentes quae te non noverunt, et in regna quae non invocaverunt
nomen tuum,</hi> etiam ista prophetatio est,
non optatio. Non malevolentiae voto ista dicuntur,
sed spiritu praevisa praedicuntur; sicut de Juda traditore,
quae mala illi fuerant pro suis meritis eventura,
ita prophetata sunt, quasi optata sint. Quemadmodum
enim Propheta non imperat Christo, quamvis
modo imperativo pronuntiet quod dicit, <hi>Accingere
gladium tuum circa femur, potentissime; specie tua, et
pulchritudine tua, et intende, et prospere procede, et
regna <note>(Psal. XLIV, 4 et 5)</note>
          </hi>: ita non optat, sed prophetat
qui dicit, <hi>Effunde iram tuam in gentes quae te non noverunt.</hi> 
Quod more suo repetit, dicens, <hi>Et in regna quae
non invocaverunt nomen tuum:</hi> nam gentes per regna
repetitae sunt; et quod eum non noverunt, per hoc
repetitum est, quod non invocaverunt nomen ejus.
Quomodo ergo intelligendum est quod ait Dominus
in Evangelio, <hi>Servus qui nescit voluntatem domini sui,
et facit digna plagis, vapulabit paucis; servus autem qui
scit voluntatem domini sui, et facit digna plagis, vapulabit
multis <note>(Luc. XII, 48, 47)</note>
          </hi>, si major ira Dei est in
gentes quae Dominum non cognoverunt? In eo quippe
quod ait, <hi>Effunde iram tuam,</hi> satis hoc verbo indicavit
quam multam iram voluerit intelligi: unde postea dicit, <hi>Redde vicinis nostris septies tantum.</hi> 
 An quia multum
interest inter servos, qui licet nesciant voluntatem
Domini sui, tamen invocant nomen ejus, et
alienos a familia tanti patrisfamilias, qui sic ignorant
Deum, ut nec invocent Deum? Invocant enim pro eo
vel simulacra, vel daemonia, vel quamlibet creaturam;
non Creatorem, qui est benedictus in saecula.
Neque enim istos, de quibus hoc prophetat, ita nescientes
significat Domini sui voluntatem, ut tamen
ipsum Dominum timeant; sed ita ipsum Dominum
nescientes, ut nec invocent eum, et inimici nominis
ejus existant. Multum ergo distat inter servos voluntatem
domini sui nescientes, et tamen in familia ejus
atque in domo viventes, et inimicos non solum ipsum
dominum scire nolentes, sed et non ejus nomen invocantes,
atque in servis insuper oppugnantes.</p>
        </div3>
<div3>
          <head>10.</head>
          <p>
 <hi>[vers. 7.]</hi> Denique sequitur: <hi>Quia comederunt
Jacob, et locum ejus desolaverunt.</hi> Jacob quippe figuram
gestavit Ecclesiae, sicut Esau veteris Synagogae;
unde dictum est: <hi>Et major serviet minori <note>(Gen. XXV,
23)</note>
          </hi>. Potest in hoc nomine intelligi ea, de qua loquebamur,
haereditas Dei, in quam invadendam atque
vastandam post resurrectionem et ascensionem Domini
Gentes persequendo venerunt. Sed, <hi>locum Jacob,</hi> 
quomodo intueamur intelligendum est. Magis enim
locus Jacob illa civitas putari potest, in qua erat et
templum quo universam illam gentem, sacrificandi et
adorandi causa et Pascha celebrandi, Dominus praeceperat
convenire. Nam si Christianorum conventus
inhibitos atque compressos a persecutoribus Propheta
vellet intelligi, loca desolata videretur dicere
<pb n="1016"/>
debuisse, non locum. Sed possumus accipere pro numero
plurali numerum singularem positum, sicut
vestem pro vestibus, militem pro militibus, pecus pro
pecoribus: multa enim hujusmodi moris est dici, nec
solum vulgo loquentium, verum etiam disertissimorum
auctorum eloquentiae. Nec ab ipsa divina Scriptura
hoc genus locutionis alienum est: posuit enim
et ipsa ranam pro ranis, locustam pro locustis <note>(Psal.
LXXVII, 45)</note>, et innumerabilia talia. Quod vero dictum
est, <hi>Comederunt Jacob,</hi> hoc bene intelligitur, quod
multos in suum malignum corpus, hoc est in suam
societatem, terrendo transire coegerunt.</p>
        </div3>
<div3>
          <head>11.</head>
          <p>
 <hi>[vers. 8.]</hi> Meminit sane, quamvis illis pro merito
pessimae voluntatis ex ira Dei digna reddenda
sint, non tamen eos aliquid adversus haereditatem
ejus valere potuisse, nisi eam voluisset ipse pro peccatis
ejus flagellando emendare. Unde subjungit: <hi>Ne
memineris iniquitatum nostrarum antiquaram.</hi> Non ait
praeteritarum, quae possent esse etiam recentiores;
sed <hi>antiquarum,</hi> hoc est a parentibus venientium:
talibus quippe iniquitatibus damnatio, non correptio
debetur. <hi>Cito anticipent nos misericordiae tuae.</hi> Anticipent
utique ad judicium tuum: <hi>Superexaltat</hi> enim <hi>misericordia
in judicio</hi>; <hi>judicium</hi> autem <hi>sine misericordia,</hi> 
sed <hi>ei qui non fecit misericordiam <note>(Jacobi II, 13)</note>
          </hi>.
Quod autem adjungit, <hi>Quia pauperes facti sumus nimis,</hi> 
ad hoc vult intelligi anticipare nos misericordias Dei,
ut nostra paupertas, id est infirmitas, eo miserante
adjuvetur ad ejus praecepta facienda, ne ad judicium
ejus damnandi veniamus.</p>
        </div3>
<div3>
          <head>12.</head>
          <p>
 <hi>[vers. 9.]</hi> Ideo sequitur: <hi>Adjuva nos, Deus salutaris
noster.</hi> Hoc verbo quod ait, <hi>Salutaris noster,</hi> satis
exponit quam voluerit paupertatem intelligi in eo
quod dixerat, <hi>Quoniam pauperes facti sumus nimis:</hi> 
ipsa est quippe infirmitas, cui <hi>Salutaris</hi> est necessarius.
Cum vero adjuvari nos vult, nec ingratus est
gratiae, nec tollit liberum arbitrium: qui enim adjuvatur,
etiam per seipsum aliquid agit. Addidit etiam, <hi>Propter gloriam nominis tui, Domine, libera nos,</hi> 
 ut qui
gloriatur, non in seipso, sed in Domino glorietur <note>(I Cor. I, 31)</note>.
 <hi>Et propitius esto,</hi> inquit, <hi>peccatis nostris
propter nomen tuum:</hi> non propter nos; nam quid aliud
merentur peccata nostra, quam debita et digna supplicia?
sed <hi>propitius esto peccatis nostris propter nomen
tuum.</hi> Sic ergo nos liberas, id est, eruis a malis, cum
et adjuvas nos ad faciendam justitiam, et propitius es
peccatis nostris, sine quibus in hac vita non sumus: <hi>Quoniam non justificabitur in conspectu tuo omnis vivens <note>(Psal. CXLII, 2)</note>
          </hi>.
 <hi>Peccatum</hi> autem <hi>iniquitas est <note>(I Joan. III, 4)</note>
          </hi>;
et <hi>si iniquitates observaveris, quis sustinebit <note>(Psal. CXXIX, 3)</note>
          </hi> 
?</p>
        </div3>
<div3>
          <head>13.</head>
          <p>
 <hi>[vers. 10.]</hi> Quod autem adjungit, <hi>Nequando dicant
in Gentibus, Ubi est Deus eorum?</hi> magis pro ipsis
Gentibus est accipiendum. Male enim pereunt qui de
Deo vero desperaverint, putantes eum vel non esse,
vel suos non adjuvare, nec eis esse propitium. Illud
vero quod sequitur, <hi>Et innotescat in nationibus coram
oculis nostris vindicta sanguinis servorum tuorum qui
<pb n="1017"/>
effusus est,</hi> vel sic intelligitur, cum credunt in verum
Deum, qui persequebantur ejus haereditatem; quia et
ipsa vindicta est, qua perimitur saeva iniquitas eorum
gladio verbi Dei, de quo dictum est, <hi>Accingere
gladium tuum <note>(Psal. XLIV, 4)</note>
          </hi>; vel cum perseverantes
inimici in fine puniuntur. Nam mala corporalia quae
in hoc saeculo patiuntur, communia possunt habere
cum bonis. Est et aliud vindictae genus, quo Ecclesiae
dilatationem et fecunditatem in hoc saeculo, post tantas
persecutiones quibus eam omnino perituram putabant,
peccator, et incredulus, et inimicus videt et irascitur,
dentibus suis frendet et tabescet <note>(Psal. CXI, 10)</note>:
quis enim negare audeat hanc etiam esse gravissimam
poenam? Sed nescio utrum satis eleganter accipiatur
quod ait, <hi>ante oculos nostros,</hi> si hoc poenae genus
intelligamus quod in intimis cordis agitur, et torquet
etiam illos qui nobis adulanter arrident, nec a nobis
videri potest quid in homine interiore patiantur. Illud
autem quod sive eis credentibus iniquitas eorum interimitur,
sive in malignitate perseverantibus supplicium
novissimum redditur, sine scrupulo quaestionis
intelligitur dictum, <hi>Innotescat ante oculos nostros vindicta
in nationibus.</hi> </p>
        </div3>
<div3>
          <head>14.</head>
          <p>
 Et haec quidem, ut diximus, prophetatio est,
non optatio: sed propter illud quod scriptum est in
Apocalypsi, sub ara Dei martyres ad Deum clamare
et dicere, <hi>Quousque, Domine, non vindicas sanguinem
nostrum <note>(Apoc. VI, 9, 10)</note>
          </hi>? non est praetereundum
quemadmodum accipi oporteat; ne propter exsaturandum
odium credantur sancti desiderare vindictam,
quod ab eorum perfectione longe abest. Et tamen
scriptum est,  « Laetabitur justus, cum viderit vindictam
impiorum; manus suas lavabit in sanguine peccatoris » <note>(Psal. LVII, 11)</note>:
et Apostolus ait,  « Non
vos ipsos vindicantes, charissimi, sed date locum irae;
scriptum est enim, Mihi vindictam, et ego retribuam,
dicit Dominus »  <note>(Rom. XII, 19)</note>. Nec ipse itaque praecipit
ut nolint vindicari, sed ut non se ipsi vindicantes
dent <hi>locum irae</hi> Dei qui dixit, <hi>Mihi vindictam, et
ego retribuam.</hi> Et Dominus in Evangelio viduam proponit
in similitudinem, quae vindicari desiderans, judicem
interpellabat injustum, qui eam tandem aliquando
non justitia ductus, sed taedio victus audivit <note>(Luc. XVIII, 3-5)</note>:
hoc autem Dominus proposuit, ut
ostenderet multo magis Deum justum cito facturum
judicium electorum suorum, qui ad eum clamant die
ac nocte. Inde est et ille sub ara Dei martyrum clamor,
ut Dei judicio vindicentur. Ubi est ergo illud,
 « Diligite inimicos vestros, benefacite eis qui vos
oderunt, et orate pro eis qui vos persequuntur »  <note>(Matth.
V, 44)</note>? ubi est et illud,  « Non reddentes malum pro
malo, nec maledictum pro maledicto »  <note>(I Petr. III,
9)</note>; et,  « Nulli malum pro malo reddentes »  <note>(Rom.
XII, 17)</note>? Si enim malum pro malo non est cuiquam
reddendum; non solum factum malum pro facto
malo, sed nec votum malum reddendum est pro facto
vel voto malo. Reddit autem votum malum, qui
<pb n="1018"/>
etiamsi non ipse vindicat, tamen ut ejus inimicum
Deus puniat, expectat atque optat. Quapropter cum
et homo justus et homo malus de inimicis suis velint
a Domino vindicari, unde discernentur, nisi quia justus
et magis cupit inimicum suum corrigi quam puniri;
et cum in eum videt a Domino vindicari, non
ejus delectatur poena, quia non eum odit, sed divina
justitia, quia Deum diligit? Denique si in hoc saeculo
in eum vindicatur, vel pro illo etiam laetatur, si corrigitur;
vel certe pro aliis, ut eum timeant imitari.
Ipse quoque fit melior, non supplicio illius odia sua
pascendo, sed errata emendando. Ac per hoc de benevolentia,
non de malitia est quod laetatur justus,
cum videt vindictam, et manus suas lavat, id est,
opera mundiora efficit in sanguine, hoc est in exitio
peccatoris; sumens inde non mali alieni gaudium,
sed divinae admonitionis exemplum. Si autem in futuro
saeculo, ultimo Dei judicio vindicatur, hoc ei
placet quod Deo; ne bene sit malis, ne piorum praemiis
etiam impii perfruantur: quod utique injustum
est, et a regula veritatis, quam justus diligit, alienum.
Cum enim nos ad diligendos inimicos Dominus hortaretur,
exemplum proposuit Patris nostri qui in coelis
est, <hi>qui facit solem suum oriri super bonos et malos,
et pluit super justos et injustos <note>(Matth. V, 45)</note>
          </hi>; numquid
tamen ideo vel temporalibus correptionibus non
emendat, vel pertinaciter duros in fine non damnat?
Sic ergo inimicus diligatur, ut non displiceat Domini
justitia qua punitur; et sic placeat justitia qua punitur,
ut non de malo ejus, sed de bono judice gaudeatur. Malevolus
vero animus contristatur, si ejus inimicus correctus
evaserit poenam: et cum puniri eum videt, vindicari
se ita gaudet, ut non justitia Dei quem non diligit,
sed illius quem odit, miseria delectetur: et cum Deo
dimittit judicium, ut plus noceat Deus quam ipse nocere
posset exoptat: et cum dat cibum inimico esurienti,
potumque sitienti, malitiose sapit quod scriptum
est, <hi>Hoc enim faciens carbones ignis congeres
super caput ejus.</hi> Agit enim ut amplius aggravet, et ei
excitet indignationem Dei, quam carbonibus ignis significari
putat; non intelligens illum ignem esse poenitentiae
urentem dolorem, quousque caput erectum
superbia, beneficiis inimici ad humilitatem salubrem
deponitur, et in bono illius hujus malum vincitur.
Unde Apostolus vigilanter adjunxit, <hi>Noli vinci a malo,
sed vince in bono malum <note>(Rom. XII, 20, 21)</note>
          </hi>. Quomodo
autem potest vincere in bono malum in superficie
bonus, et in alto malus; qui opere parcit, et corde
saevit; manu mitis, voluntate crudelis? Sic ergo specie
poscentis in hoc psalmo futura in impios vindicta
prophetatur, ut intelligamus sanctos homines Dei
suos inimicos dilexisse, nec cuiquam voluisse nisi
bonum, quod est pietas in hoc saeculo, aeternitas in
futuro: in poenis autem malorum, non malis eorum,
sed Dei bonis judiciis fuisse delectatos; et ubicumque
in Scripturis sanctis leguntur in homines odia eorum,
odia fuisse vitiorum, quae ipse etiam unusquisque hominum
<pb n="1019"/>
oderit oportet in se, si diligit se.</p>
        </div3>
<div3>
          <head>15.</head>
          <p>
 <hi>[vers. 11.]</hi> Jam vero quod sequitur, <hi>Intret ante
conspectum tuum,</hi> vel sicut alii codices habent, <hi>in conspectu
tuo gemitus compeditorum:</hi> non facile quisquam
reperit conjectos in compedes a persecutoribus
sanctos; et si accidit in tam magna atque multiplici
varietate poenarum, tam raro accidit, ut non sit credendum
hoc in isto versu quod commemoraret potissimum
elegisse Prophetam. Sed nimirum compedes
sunt infirmitas, et corruptibilitas corporis, quae aggravant
animam. Per ejus enim fragilitatem, velut
quorumdam dolorum molestiarumque materiam, ad
impietatem poterat compellere persecutor. Ab his compedibus
concupiscebat dissolvi Apostolus, et esse cum
Christo; manere autem in carne necessarium propter
illos quibus Evangelium ministrabat <note>(Philipp. I, 23)</note>.
Donec ergo corruptibile hoc induat incorruptionem, et
mortale hoc induat immortalitatem <note>(I Cor. XV, 53)</note>, velut
compedibus caro infirma promptum impedit spiritum.
Has ergo compedes non sentiunt, nisi qui in semetipsis
ingemiscunt gravati <note>(II Cor. V, 4)</note>, habitaculum
quod de coelo est superindui cupientes, quia et mors
horrori est, et moerori vita mortalis. Pro his Propheta
gementibus ingemit, ut intret in conspectu Dei
gemitus eorum. Possunt et illi intelligi compediti, qui
praeceptis sapientiae colligati sunt, quae patienter sustentata
in ornamenta vertuntur; unde scriptum est: <hi>Injice pedem tuum in compedes ejus 
 <note>(Eccli. VI, 25)</note>
          </hi>. <hi>Secundum magnitudinem,</hi> 
 inquit, <hi>brachii tui, recipe in
adoptionem filios mortificatorum,</hi> vel sicut in aliis codicibus
legitur, <hi>posside filios morte punitorum</hi>. Ubi
satis mihi videtur ostendisse Scriptura, quis fuerit
gemitus compeditorum, qui pro nomine Christi persecutiones
gravissimas pertulerunt, quae in isto psalmo
apertissime prophetantur. In diversis enim passionibus
constituti orabant pro Ecclesia, ne infructuosus
esset posteris sanguis illorum; ut dominica seges,
unde inimici eam putabant perituram, inde feracius
pullularet. <hi>Filios</hi> quippe <hi>mortificatorum</hi> dicit, qui non
solum non sunt territi praecedentium passionibus,
sed in eum pro cujus nomine passos eos noverant,
exhortante illorum gloria ad imitandum accensi, copiosissimis
agminibus crediderunt. Ideo dixit, <hi>Secundum
magnitudinem brachii tui.</hi> Res enim tam magna
secuta est in populis christianis, ut eam qui se aliquid
persequendo proficere putabant, nullo modo
crederent secuturam.</p>
        </div3>
<div3>
          <head>16.</head>
          <p>
 <hi>[vers. 12.] Redde,</hi> inquit, <hi>vicinis nostris septies
tantum in sinus eorum.</hi> Non mala optat; sed justa praenuntiat,
et ventura prophetat. Septenario autem
numero, id est septupla retributione, perfectionem
poenae vult intelligi, quia isto numero plenitudo significari
solet. Unde et illud est in bonis, <hi>Accipiet in hoc
saeculo septies tantum <note>(Marc. X, 30)</note>
          </hi>: quod positum est
pro omnibus; <hi>Quasi nihil habentes, et omnia possidentes</hi> 
<pb n="1020"/> <note>(II Cor. VI, 10)</note>.
Vicinos dicit, quia inter illos habitat
Ecclesia usque in diem separationis: non enim
modo fit discessio corporalis. <hi>In sinus eorum</hi> dicit,
utique nunc in occultis; ut vindicta quae in hac vita
agitur in occulto, post <hi>innotescat in nationibus ante
oculos nostros.</hi> Homo namque cum datur in reprobum
sensum, in interiore sinu accipit suppliciorum meritum
futurorum. <hi>Opprobrium eorum, quod exprobraverunt
tibi, Domine.</hi> Hoc eis redde septuplum in sinus
eorum, id est, pro isto opprobrio eos in occultis eorum
plenissime reproba. Ibi enim exprobraverunt
nomen tuum, te arbitrantes in servis tuis delere de
terra.</p>
        </div3>
<div3>
          <head>17.</head>
          <p>
 <hi>[vers. 13.] Nos autem populus tuus:</hi> generaliter
accipiendum de omni genere piorum et verorum
christianorum. <hi>Nos</hi> ergo quos perdere se posse putaverunt, <hi>populus tuus, et oves gregis tui,</hi> 
 ut qui gloriatur,
in Domino glorietur <note>(I Cor. I, 31)</note>, <hi>confitebimur tibi
in saeculum.</hi> Alii autem codices habent, <hi>confitebimur
tibi in aeternum.</hi> Ex ambiguo graeco facta est ista diversitas:
quod enim habet graecus, <foreign xml:lang="greek">εἰς τὸν αἰῶνα</foreign>, et <hi>in
aeternum,</hi> et <hi>in saeculum</hi> interpretari potest; sed pro
loco intelligendum quid melius interpretandum sit.
Sensus ergo hujus loci magis mihi videtur ostendere, <hi>in saeculum</hi> 
 dici oportere, id est usque in finem saeculi.
Sequens autem versus more Scripturarum,
maximeque Psalmorum, repetitio superioris est ordine
commutato, prius habens quod ibi est posterius,
et posterius quod ibi est prius. Nam quod ibi dictum
est, <hi>confitebimur tibi,</hi> pro ipso hic dictum est, <hi>annuntiabimus
laudem tuam.</hi> Quod itaque ibi dictum est, <hi>in
saeculum,</hi> pro ipso hic dictum est, <hi>in generationem et
generationem.</hi> Ista quippe generationis repetitio perpetuitatem
significat: sive, ut nonnulli intelligunt,
quia duae sunt generationes, vetus et nova. Sed in
hoc fit saeculo utraque: quoniam qui non renatus
fuerit ex aqua et Spiritu, non intrabit in regnum coelorum <note>(Joan. III, 5)</note>;
deinde quia in isto saeculo annuntiatur
laus Dei, nam in futuro saeculo cum videbimus
eum sicuti est <note>(I Joan. III, 2)</note>, cui deinceps
annuntietur, non erit. <hi>Nos</hi> ergo, <hi>populus tuus, et oves
gregis tui,</hi> quas persequendo illi crediderunt se posse
consumere, <hi>confitebimur tibi in saeculum,</hi> permanente
utique Ecclesia usque in finem, quam illi delere conati
sunt: <hi>in generationem et generationem annuntiabimus
laudem tuam;</hi> quae laus ut taceretur, nos finire
conati sunt. Multis autem jam locis sanctarum Scripturarum
insinuavimus confessionem etiam pro laude
poni: sicuti est illud, <hi>Haec dicetis in confessione, Opera
Domini universa quoniam bona valde <note>(Eccli. XXXIX, 39)</note>
          </hi>;
maximeque illud quod ait ipse Salvator, qui nullum
habebat omnino peccatum quod poenitendo confiteretur: <hi>Confiteor tibi, Pater, Domine coeli et terrae, quia
abscondisti haec a sapientibus et prudentibus, et revelasti
ea parvulis 
 <note>(Matth. XI, 25)</note>
          </hi>. Hoc dixi, ut apertius intelligatur,
id esse repetitum in eo quod dictum est, <hi>annuntiabimus laudem tuam,</hi> 
 quod superius dictum
erat, <hi>confitebimur tibi.</hi> 
</p>
        </div3>
      </div1>

<div1>
        <head>IN PSALMUM LXXIX ENARRATIO. SERMO.</head>

<pb n="1021"/>
<div3>
          <head>1.</head>
          <p>
 <hi>[vers. 1.]</hi> Non adeo multa sunt in hoc psalmo,
in quibus sermo noster patiatur difficultatem, vel intentio
auditorum intelligendi impedimentum. Proinde
adjuvante Domino, cum affectu audiendi et videndi jam
quae prophetata et praedicta sunt, tanquam eruditi in
schola Christi, currere debemus quae plana sunt; ut si
forte obscura exigunt officium interpretandi, ea quae
plana sunt legendi officium a me debeant flagitare.
Cantatur hic de adventu Domini et Salvatoris nostri
Jesu Christi, et de vinea ejus. Sed cantat ille Asaph,
quantum apparet, illuminatus atque correctus, cujus
nomine nostis significari Synagogam. Denique titulus
Psalmi est, <hi>In finem pro his qui immutabuntur:</hi> utique
in melius, quoniam Christus finis Legis <note>(Rom. X, 4)</note> ideo
venit, ut immutet in melius. Et addit, <hi>testimonium
ipsi Asaph:</hi> bonum testimonium veritatis. Denique
hoc testimonium et Christum et vineam confitetur;
hoc est caput et corpus, regem et plebem, pastorem
et gregem, et totum omnium Scripturarum mysterium
Christum et Ecclesiam. Concludit autem titulus Psalmi, <hi>pro Assyriis.</hi> 
 Assyrii interpretantur, Dirigentes. Jam
ergo non sit generatio quae cor non direxit suum <note>(Psal. LXXVII, 8)</note>,
sed generatio jam dirigens. Ergo
audiamus quid dicat in hoc testimonio.</p>
        </div3>
<div3>
          <head>2.</head>
          <p>
 <hi>[vers. 2.] Qui pascis Israel, intende.</hi> Quid est, <hi>Qui pascis Israel, intende, qui deducis velut oves Joseph?</hi> 
Invocatur ut veniat, exspectatur ut veniat, desideratur
ut veniat. Ergo dirigentes inveniat: <hi>Qui deducis,</hi> 
inquit, <hi>velut oves Joseph:</hi> ipsum Joseph velut
oves. Ipse Joseph oves sunt, et ipse Joseph ovis est.
Audito Joseph, quanquam et interpretatio ejus nominis
multum juvet; significat enim Augmentum, et
ideo utique venit ille, ut mortificatum granum multipliciter
surgeret <note>(Joan. XII, 25)</note>, hoc est, augeretur
populus Dei: tamen ex eo quod jam nostis contigisse
Joseph, veniat in mentem a fratribus venditus, veniat
a suis exhonoratus, apud alienigenas exaltatus <note>(Gen.
XXXVII, 28, et XLI, 40)</note>, et intelligetis in cujus grege
esse debeamus, simul cum illis qui jam dirigunt cor
suum, ut lapis reprobatus ab aedificantibus fiat in caput
anguli <note>(Matth. XXI, 42, et Psal. CXVII, 22)</note>, tenens
duos parietes de diverso venientes, sed in angulo
concordantes. <hi>Qui sedes super Cherubim.</hi> Cherubim
sedes est gloriae Dei, et interpretatur Plenitudo scientiae.
Ibi sedet Deus in plenitudine scientiae. Licet intelligamus
Cherubim sublimes esse coelorum potestates
atque virtutes; tamen si vis, eris Cherubim. Si
enim Cherubim sedes est Dei, audi quid dicat Scriptura: <hi>Anima justi sedes est sapientiae 
 <note>(Sap. VII)</note>
          </hi>.
Quomodo, inquis, ero plenitudo scientiae? quis hoc
implet? Habes unde impleas: <hi>Plenitudo Legis charitas</hi> 
<pb n="1022"/> <note>(Rom. XIII, 10)</note>.
Noli per multa ire atque distendi.
Terret te ramorum diffusio; radicem tene, et de
magnitudine arboris noli cogitare. Sit in te charitas,
et necesse est plenitudo scientiae consequatur. Quid
enim nescit qui charitatem scit, quandoquidem dictum
est: <hi>Deus charitas est <note>(I Joan. IV, 8)</note>
          </hi>.</p>
        </div3>
<div3>
          <head>3.</head>
          <p>
 <hi>[vers. 3.] Qui sedes super Cherubim, appare.</hi> 
Ideo enim erravimus, quia non apparebas. <hi>Coram
Ephraem, et Benjamin, et Manasse.</hi> Appare, inquam,
coram gente Judaeorum, coram populo Israel: ibi
enim Ephraem, ibi Manasses, ibi Benjamin. Sed interpretationem
videamus: Ephraem, Fructificatio;
Benjamin, Filius dexterae; Manasses, Oblitus. Appare
enim coram fructificato, coram filio dexterae, appare
coram oblito, ut jam non sit oblitus, sed venias illi
in mentem qui liberasti. Si enim Gentes commemorabuntur,
et convertentur ad Dominum universae fines
terrae <note>(Psal. XXI, 28)</note>; populus ipse de Abraham veniens,
non habuit parietem suum qui gaudeat in
angulo, cum scriptum sit, <hi>Reliquiae salvae fient <note>(Rom.
IX, 27)</note>
          </hi>? <hi>Excita potentiam tuam.</hi> Nam infirmus eras,
quando dicebatur: <hi>Si filius Dei est, descendat de
cruce <note>(Matth. XXVII, 40)</note>
          </hi>. Nihil valere videbaris: praevaluit
super te persecutor; et demonstrasti hoc antea,
quia et Jacob ipse praevaluit in lucta, homo Angelo.
Quando, nisi vellet Angelus? et praevaluit homo, et
victus est Angelus; et victor homo tenet Angelum, et
dicit: <hi>Non dimittam te, nisi benedixeris me.</hi> Magnum
sacramentum! Et stat victus, et benedicit victorem:
victus, quia voluit; carne infirmus, majestate fortis.
Et benedixit: <hi>Vocaberis,</hi> inquit, <hi>Israel.</hi> Tetigit tamen
et femoris latitudinem, et aruit, eumdemque hominem
unum fecit et benedictum et claudum <note>(Gen.
XXXII, 26, 28, 25)</note>. Vides claudicasse populum Judaeorum:
vide ibi et benedictum genus Apostolorum. <hi>Excita</hi> 
 ergo <hi>potentiam tuam:</hi> quamdiu videris infirmus?
Crucifixus ex infirmitate, resurge in virtute <note>(II Cor. XIII, 4)</note>:
 <hi>Excita potentiam tuam, et veni, ut
salvos facias nos.</hi> </p>
        </div3>
<div3>
          <head>4.</head>
          <p>
 <hi>[vers. 4.] Deus, converte nos.</hi> Aversi enim sumus
a te, et nisi tu convertas, non convertemur. <hi>Et illumina
faciem tuam, et salvi erimus.</hi> Numquid ille obscuram
habet faciem? Non habet obscuram faciem, sed
apposuit ei nubem carnis, et tanquam velum infirmitatis,
et non est putatus ipse cum penderet in ligno,
agnoscendus cum sederet in coelo. Nam ita factum
est. Praesentem in terra Christum et miracula facientem
non agnovit Asaph; mortuum tamen, posteaquam
resurrexit et ascendit in coelum, agnovit, compunctus
est: dixerit et de illo totum hoc testimonium quod
modo agnoscimus in hoc psalmo, <hi>Illumina faciem
tuam, et salvi erimus.</hi> Obtexisti faciem tuam, et aegrotavimus:
illumina illam, et salvi erimus.</p>
        </div3>
<div3>
          <head>5.</head>
          <p>
 <hi>[vers. 5.] Domine, Deus virtutum, usquequo irasceris
in orationem servi tui?</hi> Jam <hi>servi tui.</hi> Irascebaris
in orationem inimici tui, adhuc irasceris in orationem
servi tui! Convertisti nos, agnovimus, et adhuc
irasceris in orationem servi tui! Ita plane irasceris,
<pb n="1023"/>
ut pater corrigens, non ut judex damnans. Ita plane
irasceris, quia scriptum est, <hi>Fili, accedens ad servitutem
Dei, sta in justitia et timore, et praepara animam
tuam ad tentationem <note>(Eccli. II, 1)</note>
          </hi>. Ne putes jam transisse
iram Dei quia conversus es; transiit, sed ne
damnet in aeternum. Flagellat autem, non parcit,
quia flagellat omnem filium quem recipit <note>(Hebr. XII,
6)</note>. Si flagellari detrectas, recipi quare desideras?
Flagellat omnem filium quem recipit: flagellat omnem,
qui et Unico non pepercit. Sed tamen <hi>quamdiu irasceris
in orationem servi tui?</hi> non jam inimici tui; sed <hi>irasceris in orationem servi tui.</hi> 
 Quamdiu?</p>
        </div3>
<div3>
          <head>6.</head>
          <p>
 <hi>[vers. 6.]</hi> Sequitur: <hi>Cibabis nos pane lacrymarum,
et potabis nos in lacrymis in mensura.</hi> Quid est, <hi>in mensura?</hi> 
 Apostolum audi: <hi>Fidelis Deus qui non
vos permittit tentari supra quam potestis ferre <note>(I Cor.
X, 13)</note>
          </hi>. Ipsa est mensura, pro viribus tuis: ipsa est
mensura, ut erudiaris, non ut opprimaris.</p>
        </div3>
<div3>
          <head>7.</head>
          <p>
 <hi>[vers. 7.] Posuisti nos in contradictionem vicinis
nostris.</hi> Plane factum est; nam de Asaph electi sunt
qui irent ad Gentes, et praedicarent Christum, et diceretur
eis: <hi>Quis est iste novorum daemoniorum annuntiator <note>(Act. XVII, 18)</note>
          </hi>?
 <hi>Posuisti nos in contradictionem
vicinis nostris.</hi> Eum enim praedicabant cui contradicebatur.
Quem praedicabant? Mortuum resurrexisse
Christum. Quis hoc audiat? quis hoc noverit?
Nova res! sed signa consequebantur, et incredibili
rei fidem miracula faciebant. Contradicebatur, sed
contradictor vincebatur, et ex contradictore fidelis
efficiebatur. Ibi tamen magna flamma: ibi martyres
cibati de pane lacrymarum, et potati in lacrymis; sed
in mensura, non amplius quam poterant ferre ut post
mensuram lacrymarum sequeretur corona gaudiorum. <hi>Et inimici nostri subsannaverunt nos.</hi> 
 Et ubi sunt qui
subsannaverunt? Diu dictum est: Qui sunt isti colentes
mortuum, adorantes crucifixum? diu dictum
est. Ubi est nasus subsannantium? Nonne nunc qui
reprehendunt, in cavernas fugiunt, ne videantur? <hi>Et
inimici nostri subsannaverunt nos.</hi> </p>
        </div3>
<div3>
          <head>8.</head>
          <p>
 <hi>[vers. 8, 9.]</hi> Sed videtis quid sequitur: <hi>Domine,
Deus virtutum, converte nos, et ostende faciem tuam,
et salvi erimus. Vineam ex Aegypto transtulisti; ejecisti
Gentes, et plantasti eam.</hi> Novimus, factum est. Quot
gentes ejectae sunt! Amorrhaei, Cethaei, Jebusaei,
Gergesaei, et Evaei: quibus expulsis et victis, introductus
est populus ex Aegypto liberatus in terram
promissionis. Unde vinea ejecta sit, et ubi plantata
sit, audivimus. Videamus quid deinde factum est;
quomodo crediderit, quantum creverit, quid occupaverit. <hi>Vineam ex Aegypto transtulisti; ejecisti gentes, et
plantasti eam.</hi> </p>
        </div3>
<div3>
          <head>9.</head>
          <p>
 <hi>[vers. 10-12.] Viam fecisti in conspectu ejus, et
plantasti radices ejus, et implevit terram.</hi> Numquid impleret
terram, nisi via fieret in conspectu ejus? Quae
via facta est in conspectu ejus? <hi>Ego sum,</hi> inquit, <hi>via,
veritas et vita <note>(Joan. XIV, 6)</note>
          </hi>. Merito implevit terram.
Hoc dictum est modo de vinea ista, quod perfectum
est usque in finem: verumtamen quid prius? <hi>Operuit
montes umbra ejus, et arbusta ejus cedros Dei. Extendisti
<pb n="1024"/>
palmites ejus usque ad mare, et usque ad flumen
propagines ejus.</hi> Hoc desiderat officium expositoris,
non sufficit lectoris et laudatoris: adjuvate me intendendo;
solet enim vineae hujus commemoratio in hoc
psalmo caliginem facere minus intentis. Etenim magnitudo
vineae hujus jam a nobis explicata est; et
unde facta est, et unde facta sit magna, praedictum
est. <hi>Viam fecisti in conspectu ejus, et plantasti radices
ejus, et implevit terram:</hi> hoc de perfectione ipsius dictum
est. Sed tamen prima gens Judaea fuit ista vinea.
Gens autem Judaea usque ad mare, et usque ad
flumen regnavit. Usque ad mare: apparet in Scriptura
quod mare ibi vicinum sit <note>(Num. XXXIV, 5)</note>. Et
usque ad flumen Jordanem. Trans Jordanem enim
aliquid Judaeorum collocatum est; intra Jordanem
autem tota gens. Ergo <hi>usque ad mare, et usque ad flumen</hi> 
regnum Judaeorum, regnum Israel: non autem <hi>a
mari usque ad mare, et a flumine usque ad terminos orbis
terrae,</hi> illa jam perfectio vineae est de qua hic praedixit, <hi>Viam fecisti in conspectu ejus, et plantasti radices
ejus, et implevit terram.</hi> 
 Cum tibi ergo praedixisset
perfectionem, rediit ad initium, de quo initio sit facta
perfectio. Initium vis audire? <hi>Usque ad mare et usque
ad flumen.</hi> Finem vis audire? <hi>Dominabitur a mari
usque ad mare, et a flumine usque ad terminos orbis
terrae <note>(Psal. LXI, 8)</note>
          </hi>: hoc est, <hi>implevit terram.</hi> Videamus
ergo testimonium Asaph; quid factum est primae
vineae, quid est exspectandum secundae vineae, imo
eidem vineae: ipsa est enim; non enim altera est.
Inde Christus salus ex Judaeis <note>(Joan. IV, 22)</note>, inde
Apostoli, inde primi credentes, et pretia rerum suarum
ante pedes Apostolorum ponentes <note>(Act. II, 45, et
IV, 35)</note>; inde omnia haec. Et si aliqui ex ramis <hi>fracti
sunt, propter incredulitatem fracti sunt: tu autem,</hi> populus
Gentium, <hi>fide sta; noli altum sapere, sed time.
Nam si Deus naturalibus ramis non pepercit, neque tibi
parcet. Si autem altum sapis, non tu radicem portas,
sed radix te <note>(Rom. XI, 18-21)</note>
          </hi>. Quid ergo, vinea ante
cujus conspectum facta est via, ut impleret terram,
primo ubi fuit? <hi>Operuit montes umbra ejus.</hi> Qui sunt
montes? Prophetae. Quare operuit illos umbra ejus?
Quia obscure locuti sunt quae futura annuntiata sunt.
Audis a Prophetis, Observa sabbatum, Octavo die circumcide
infantem, Offer sacrificium arietis, vituli,
hirci: noli moveri; umbra ejus est cooperiens montes
Dei, veniet post umbram manifestatio. <hi>Et arbusta ejus
cedros Dei:</hi> id est, cooperuit cedros Dei, altissimas,
sed Dei. Sunt enim cedri significantes superbos
evertendos. Cedros Libani, altitudines mundi operuit
crescendo vinea ista, et montes Dei, omnes sanctos
Prophetas, Patriarchas.
<pb n="1025"/>
</p>
        </div3>
<div3>
          <head>10. </head>
          <p>
 <hi>[vers. 13.]</hi> Sed quousque <hi>extendisti palmites ejus?
Usque ad mare, et usque ad flumen propagines ejus.</hi> 
Inde quid? <hi>Utquid dextruxisti maceriam ejus?</hi> Jam videtis
eversam illam gentem Judaeorum; jam ex alio
psalmo audistis, <hi>In dolabro et fractorio dejecerunt
eam <note>(Psal. LXXIII, 6)</note>
          </hi>. Quando fieret, nisi ejus maceria
destrueretur? Quae est maceria ejus? Munitio ejus.
Exstitit enim superba adversus plantatorem suum.
Servos ad se missos et petentes mercedem coloni flagellaverunt,
ceciderunt, occiderunt. Venit et unicus
Filius; dixerunt, <hi>Hic est haeres, venite occidamus eum,
et nostra erit haereditas: occiderunt et extra vineam
projecerunt <note>(Matth. XXI, 34-39)</note>
          </hi>. Projectus, magis possedit
unde projectus est. Sic enim ei minatur per
Isaiam: <hi>Destruam maceriam ejus.</hi> Quare? <hi>Exspectavi
enim ut faceret uvam; fecit autem spinas:</hi> exspectavi
inde fructum, et inveni peccatum. Quid ergo quaeris,
o Asaph, <hi>Utquid destruxisti maceriam ejus?</hi> Tu enim
nescis quare? <hi>Exspectavi ut faceret judicium, et fecit
iniquitatem <note>(Isai. V, 5, 2, 7)</note>
          </hi>: non erat destruenda maceria
ejus? Et venerunt Gentes, destructa maceria,
invasa est vinea, ac deletum regnum Judaeorum. Hoc
primo plangit, sed non sine spe. De directione enim
cordis jam loquitur, id est, pro Assyriis, pro dirigentibus
Psalmus est. <hi>Utquid destruxisti maceriam
ejus; et vindemiant eam omnes transeuntes viam?</hi> Quid
est, <hi>viam transeuntes?</hi> Temporaliter dominantes.</p>
        </div3>
<div3>
          <head>11.</head>
          <p>
 <hi>[vers. 14.] Devastavit eam aper de silva.</hi> Aprum
de silva quid intelligimus? Judaeis porcus adversus est,
et in porco ponunt tanquam immunditiam Gentium.
A Gentibus autem eversa est gens Judaea: sed rex
ille qui evertit, non tantum porcus immundus, sed
etiam aper fuit. Quid enim aper, nisi porcus saevus,
porcus superbus? <hi>Aper de silva vastavit eam. De silva:</hi> 
de Gentibus. Etenim illa vinea erat; Gentes autem
silvae erant. Sed quando crediderunt Gentes, quid dictum
est?  « Tunc exsultabunt omnia ligna silvarum <note>(Psal. XCV, 12)</note>.
Devastavit eam aper de silva, et singularis
ferus depastus est eam. »  Quid est,  « singularis
ferus? »  Ipse aper qui devastavit eam, singularis
ferus. Singularis, quia superbus. Hoc enim dicit
omnis superbus: Ego sum; ego sum, et nemo.</p>
        </div3>
<div3>
          <head>12.</head>
          <p>
 <hi>[vers. 15, 16.]</hi> Sed quo fructu haec?  « Deus virtutum
convertere vero. »  Quamvis haec facta sint,
 « convertere vero. Respice de coelo, et vide, et visita
vineam istam. Et perfice eam quam plantavit dextera
tua. »  Non aliam institue, sed hanc perfice. Ipsum
est enim semen Abraham, ipsum est semen in quo benedicuntur
omnes Gentes <note>(Gen. XXII, 18)</note>: ibi est
radix, ubi portatur oleaster insertus. <hi>Perfice vineam
istam quam plantavit dextera tua.</hi> Sed ubi perficit? <hi>Et
super filium hominis quem confirmasti tibi.</hi> Quid evidentius?
quid adhuc exspectatis ut vobis disputando
exponamus, et non potius vobiscum admirando clamemus: <hi>Perfice vineam istam quam plantavit dextera
tua, et super filium hominis</hi> 
 eam perfice? Quem filium
hominis? <hi>Quem confirmasti tibi.</hi> Magnum firmamentum!
aedifica quantum potes. <hi>Fundamentum enim aliud
nemo potest ponere, praeter quam quod positum est, quod
est Christus Jesus <note>(I Cor. III, 11)</note>
          </hi>.
<pb n="1026"/>
</p>
        </div3>
<div3>
          <head>13. </head>
          <p>
 <hi>[vers. 17.] Succensa igni et effossa, ab increpatione
vultus tui peribunt.</hi> Quae sunt succensa igni et
effossa, quae peribunt ab increpatione vultus ejus?
Videamus et intelligamus quae sint igni succensa et
effossa. Quid increpavit Christus? Peccata: ab increpatione
vultus ejus peccata perierunt. Quare ergo
peccata igni succensa et effossa? Omnia peccata duae
res faciunt in homine; cupiditas, et timor. Cogitate,
discutite, interrogate corda vestra, perscrutamini
conscientias; videte utrum possint esse peccata, nisi
aut cupiendo, aut timendo. Proponitur praemium
ut pecces, id est, quod te delectat; facis propter
quod cupis. Sed forte non induceris donis, terreris
minis; facis propter quod times. Corrumpere te
vult aliquis, ut dicas, verbi gratia, falsum testimonium.
Innumerabilia sunt, sed planiora propono, de
quibus caetera conjiciatis. Attendisti tu Deum, et
dixisti in animo tuo: <hi>Quid prodest homini, si
totum mundum lucretur, animae autem suae detrimentum
patiatur <note>(Matth. XVI, 26)</note>
          </hi>? Non adducor praemio,
ut perdam animam meam pro lucro pecuniae. Convertit
ille se ad incutiendum metum; qui praemio
corrumpere non valuit, incipit minari damnum, expulsionem,
caedes fortassis et mortem: ibi jam, si cupiditas
non valuit, forte timor valebit ut pecces. Porro
autem si de Scripturis contra cupiditatem venit tibi
in mentem, <hi>Quid prodest homini, si totum mundum lucretur,
animae autem suae detrimentum patiatur;</hi> veniat
etiam contra timorem in mentem, <hi>Nolite timere eos
qui corpus occidunt; animam autem non possunt occidere <note>(Id. X, 28)</note>
          </hi>.
Quicumque te vult occidere, usque
ad corpus ei licet; usque ad animam non licet. Anima
tua non morietur, nisi tu eam volueris occidere. Perimat
aliena iniquitas carnem tuam, dum servet veritas
animam tuam. Si autem a veritate resilieris, quid tibi
amplius facturus est inimicus, quam tu tibi ipse facis?
Inimicus saeviens carnem potest occidere: tu autem
dicendo falsum testimonium animam occidis. Audi
Scripturam: <hi>Os quod mentitur, occidit animam <note>(Sap.
I, 11)</note>
          </hi>. Itaque, fratres mei, ad omne recte factum
amor et timor ducit: ad omne peccatum amor et timor
ducit. Ut facias bene, amas Deum, et times
Deum: ut autem facias male, amas mundum, et times
mundum. Haec duo convertantur ad bonum:
amabas terram, ama vitam aeternam; timebas mortem,
time gehennam. Quidquid tibi iniquo promiserit
mundus, numquid potest dare quantum dabit justo
Deus? Quidquid tibi justo minatus fuerit mundus,
numquid potest facere quod facit iniquo Deus? Vis
videre quid daturus est Deus, si juste vixeris? <hi>Venite,
benedicti Patris mei; percipite regnum quod vobis paratum
est ab origine mundi.</hi> Vis videre quid facturus est
impiis? <hi>Ite in ignem aeternum, qui paratus est diabolo
et angelis ejus <note>(Matth. XXV, 34, 41)</note>
          </hi>. Bene quidem
nihil tu aliud vis, quam ut bene tibi sit. Nam in eo
quod amas, vis ut bene tibi sit; et in eo quod times,
non vis ut male tibi sit: sed non in ea regione quaeris,
in qua quaerendum est. Festinas; nam et sine indigentia
vis esse, et sine molestia: bonum est quod
<pb n="1027"/>
vis, sed tolera quod non vis, ut assequaris quod vis.
Proinde illius facies delens peccata, quid faciet? quae
sunt peccata succensa igni et effossa? Quid fecerat
amor malus? Tanquam ignem succenderat. Quid fecerat
timor malus? Tanquam effoderat. Amor quippe
inflammat; timor humiliat: ideo peccata mali amoris,
igne succensa sunt; peccata mali timoris, effossa
sunt. Humiliat et bonus timor, accendit et bonus
amor; sed aliter, atque aliter. Nam et colonus intercedens
pro arbore, quae fructus non dabat, ne subverteretur,
ait: <hi>Circumfodio eam, et adhibeo cophinum
stercoris <note>(Luc. XIII, 8)</note>
          </hi>. Fossa significat piam humilitatem
timentis, et stercoris cophinus sordes utiles poenitentis.
De igne autem boni amoris Dominus dicit, <hi>Ignem veni mittere in mundum 
 <note>(Id. XII, 49)</note>
          </hi>. Quo igne
inardescant spiritu ferventes, et Dei ac proximi charitate
flagrantes. Ac per hoc, sicut omnia justa opera
bono timore et bono amore fiunt; sic malo amore et
malo timore omnia peccata committuntur. Ergo, <hi>Succensa
igni et effossa,</hi> omnia scilicet peccata, <hi>ab increpatione
vultus tui peribunt.</hi> </p>
        </div3>
<div3>
          <head>14.</head>
          <p>
 <hi>[vers. 18-20.] Fiat manus tua super virum dexterae
tuae, et super filium hominis quem confirmasti tibi.
Et non discedimus a te.</hi> Quamdiu generatio prava et
amaricans, et quae cor non dirigit suum <note>(Psal. LXXVII,
8, 9)</note>? Dicat Asaph: Ostendat se misericordia tua;
fac bene cum vinea tua, perfice illam, <hi>quoniam caecitas
ex parte Israel facta est, ut plenitudo Gentium introiret,
et sic omnis Israel salvus fieret <note>(Rom. XI, 25, 26)</note>
          </hi>. Demonstrata
facie tua <hi>super virum dexterae tuae quem
confirmasti tibi, non discedimus a te:</hi> quamdiu nos increpas?
quamdiu accusas? Hoc fac, <hi>et non discedimus
a te: Vivificabis nos, et nomen tuum invocabimus.</hi> Tu
nobis dulcis eris; <hi>vivificabis nos.</hi> Nam prius amabamus
terram, non te; sed mortificasti membra nostra
quae sunt super terram <note>(Coloss. III, 5)</note>. Illud enim
<pb n="1028"/>
Vetus Testamentum habens promissa terrena, hoc
videtur suadere, ne gratis colatur Deus; sed quia
aliquid dat in terra, ideo diligatur. Quid amas, ut
Deum non ames? dic mihi. Ama, si potes, aliquid
quod ille non fecit. Circumspice universam creaturam;
vide utrum alicubi cupiditatis visco tenearis, et
a diligendo Creatore impediaris, nisi ea re quam creavit
ipse quem negligis. Quare autem amas ista, nisi
quia pulchra sunt? Possunt esse tam pulchra, quam
ille a quo facta sunt? Miraris haec, quia illum non vides:
sed per ea quae miraris, ama quem non vides.
Interroga creaturam; si a seipsa est, remane in illa:
si autem ab illo est, non ob aliud perniciosa est amatori,
nisi quia praeponitur Creatori. Quare hoc dixi?
Propter versum istum, fratres. Mortui ergo erant, qui
propterea Deum colebant ut eis secundum carnem
bene esset: sapere enim secundum carnem mors est <note>(Rom. VIII, 6)</note>;
et mortui sunt qui non Deum gratis
colunt, id est, quia ipse bonus est, non quia dat talia
bona quae dat et non bonis. Pecuniam vis a Deo?
Habet et latro. Uxorem, fecunditatem filiorum, salutem
corporis, dignitatem saeculi? Attende quam multi
mali habent. Hoc est totum propter quod eum colis?
Nutabunt pedes tui, putabis te sine causa colere,
quando in eis vides ista qui eum non colunt <note>(Psal.
LXXII, 2)</note>. Ergo ista dat omnia etiam malis; se solum
servat bonis. <hi>Vivificabis nos:</hi> nam mortui eramus,
quando terrenis rebus inhaerebamus; mortui eramus,
quando terreni hominis imaginem portabamus. <hi>Vivificabis
nos:</hi> innovabis nos; vitam interioris hominis
dabis nobis. <hi>Et nomen tuum invocabimus:</hi> id est, te
diligemus. Tu nobis dulcis eris remissor peccatorum
nostrorum; tu eris totum praemium justificatorum. <hi>Domine Deus virtutum, converte nos; et ostende faciem
tuam, et salvi erimus.</hi> 
</p>
          <p>
            <emph>
              <pb n="1027"/>EXPLICIT TOMI QUARTI PARS PRIOR.</emph>
</p>
</div3>
      </div1>
</body>
  </text>
</TEI>