<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Sermones dubii</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 39</title>
           <idno>AugHip.SerDub</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>SERMO CCCLXIV . <hi>De Samsone</hi> . <hi>Judic. capp.</hi> XIII-XVI.</head>
<div3>
          <head>1.</head>
          <p>
 <hi>Fortitudo Samson ex Spiritu Dei.</hi> Samson fortitudinem
habuit de gratia, non de natura. Nam si
fortis esset natura, cum ei capillus demeretur, fortitudo
non adimeretur. Et ubi erat illa potentissima fortitudo,
nisi in eo quod Scriptura dixit, <hi>Incedebat cum
illo Spiritus Domini?</hi> Ad Domini Spiritum pertinebat
illa fortitudo. In Samson vas erat, in Spiritu plenitudo
erat. Vas impleri et exinaniri potest. Omne autem
vas aliunde habet complementum. Ideo in Paulo ipsa
gratia commendata est, quando dictus est <hi>vas electionis <note>(Act. IX, 15)</note>
          </hi>.
Videamus ergo Allophylis qualem
parabolam Samson proposuit. <hi>De edente,</hi> inquit, <hi>exivit
cibus, et de forti est egressa dulcedo.</hi> Prodita est
haec parabola, delata ad amicos, soluta est; victus
est Samson. Hic si justus est, latet: valde in profundo
est hujus viri justitia. Nam et quod legitur victus
blanditiis muliebribus, et quod ad meretricem intravit,
videtur hujus meritum vacillare minus intelligentibus
secreta veritatis. Nam et propheta uxorem meretricem
praecepto Domini jubetur accipere <note>(Osee I,
2)</note>. Fortasse poterimus dicere hoc in veteri Testamento
criminosa vel damnabilia non fuisse, quando
quidem hoc quod dicebat vel agebat, prophetia erat.
Requiramus ergo quid significaverit victus, quid significaverit
victor, quid significaverit cedens blanditiis
muliebribus, quid significaverit prodens secretum
parabolae, quid significaverit intrans ad meretricem,
quid significaverit vulpes capiens, et per caudas vulpium,
quibus ignem alligavit, inimicorum fructus incendens.
Quos quidem fructus de compendio incendere
potuit, si non in vulpibus mysterium cogitaret.
Numquid enim stipula arida ardere non potuit, nisi
ignem per eam vulpes transferrent? Intelligamus
ergo grandia latere mysteria.
<pb n="1640"/>
</p>
        </div3>
<div3>
          <head>2. </head>
          <p>
 <hi>In Samsone figuratus Christus. Uxor Samsonis.
Problema ipsius.</hi> Quid erat Samson? Si dicam, Christum
significabat: verum mihi dicere videor; sed
continuo occurrit cogitantibus, Et Christus vincitur
blanditiis muliebribus? Et Christus quomodo intelligitur
ad meretricem intrare potuisse? Deinde, et
Christus quando capite nudatur, capillo raditur, virtute
spoliatur, alligatur, excaecatur, illuditur? Evigila,
fides, attende quid sit Christus, non solum quid
fecit, sed etiam quid passus est Christus. Quid fecit?
Operatus est, ut fortis: passus est, ut infirmus. In
uno intelligo utrumque. Video fortitudinem Filii Dei,
video infirmitatem filii hominis. Accedit et aliud, quia
Christus totus, quomodo eum Scriptura commendat,
et caput et corpus est. Sicut Ecclesiae caput est Christus,
ita Christi corpus Ecclesia est <note>(Ephes. IV, 15,
et Coloss. I, 18)</note>. Et sola quidem ut non sit, cum capite
suo totus Christus est. Habet ergo Ecclesia in se
fortes, habet infirmos; habet eos qui solido pane vescuntur,
habet eos qui adhuc lacte nutriendi sunt. Addo
aliud, quod necesse est confiteri: in ipsa societate
Sacramentorum, communicatione Baptismatis, participatione
Altaris, habet justos, habet injustos. Modo
enim corpus Christi, quod nostis, in area est; postea
in horreo erit. Tamen cum in area est, non recusat
paleas sustinere: cum tempus advenerit reponendi,
triticum a paleis segregabit <note>(Matth. III, 12)</note>. Quaedam
ergo fecit Samson ex persona capitis, quaedam
ex persona corporis, totum tamen ex persona Christi.
In eo enim quod virtutes et mirabilia operatus est
Samson, caput Ecclesiae Christum significavit: in eo
autem quod prudenter fecit, illorum qui in Ecclesia
juste vivunt imaginem gessit: ubi forte praeventus est
et incaute egit, eos qui in Ecclesia peccatores sunt,
figuravit. Meretrix quam Samson in conjugium sumit,
Ecclesia est, quae ante agnitionem unius Dei cum idolis
fornicata fuit, quam postea sibi Christus adjunxit.
Postquam vero ab eo illuminata fidem suscepit, etiam
hoc meruit, ut per eum salutis sacramenta cognosceret,
et ab eodem revelarentur ei mysteria coelestium
secretorum. Nam quaestio ipsa quae continet, <hi>De edente exivit cibus, et de forti est egressa dulcedo,</hi> 
quid aliud significat quam Christum a mortuis resurgentem?
De edente utique, id est, de morte quae
cuncta devorat atque consumit, exivit cibus ille qui
dixit, <hi>Ego sum panis vivus, qui de coelo descendi <note>(Joan.
VI, 41)</note>
          </hi>. Quem humana exacerbavit iniquitas, et cui
aceti et fellis amaritudinem propinavit, ab eo plebs
Gentium vitae dulcedinem conversa suscepit. Ac sic
<pb n="1641"/>
de mortui leonis ore, id est, de Christi morte, qui
accubans dormivit ut leo, apum, id est Christianorum
processit examen. Quod autem dicit, <hi>Non invenissetis
parabolam meam, nisi arassetis in vitula mea:</hi> vitula
haec Ecclesia est, quae fidei mysteria, Trinitatis,
resurrectionis, judicii pariter et regni, in fines terrae
per Apostolorum et sanctorum doctrinam ac praedicationem
vulgavit, et intelligentibus atque cognoscentibus
aeternae vitae praemia repromisit.</p>
        </div3>
<div3>
          <head>3.</head>
          <p>
 <hi>Sodalis ducens ipsius uxorem figura haereticorum.
Vulpes ignem in caudis trahentes.</hi> Sequitur autem, <hi>Iratus
est Samson, quia duxit sodalis ejus uxorem ejus.</hi> 
Sodalis iste omnium haereticorum figuram gessit.
Magnum secretum, fratres mei. Nam haeretici, qui
Ecclesiam diviserunt, uxorem Domini sui ducere et
abducere voluerunt. De Ecclesia enim et de Evangeliis
exierunt, qui per impietatis adulterium Ecclesiam,
id est, Christi corpus in partem suam conantur
invadere. Unde fidelis ille servus et amicus dominicae
sponsae loquitur dicens: <hi>Despondi enim vos
uni viro virginem castam exhibere Christo.</hi> Et depravati
sodalis tangit fideli zelo et increpatione personam. <hi>Et timeo,</hi> 
 inquit, <hi>ne sicut serpens Evam seduxit, ita et
sensus vestri corrumpantur a veritate quae est in Christo
Jesu <note>(II Cor. XI, 2, 3)</note>
          </hi>. Qui autem sunt sodales, id
est, haeretici desertores, qui sponsam Domini invadere
voluerunt, nisi Donatus, Arius, Manichaeus, et
caetera vasa erroris et perditionis? De talibus Apostolus
dicit: <hi>Audio in vobis,</hi> inquit, <hi>scissuras esse:
alius enim dicit, Ego quidem sum Pauli; alius autem,
Ego Apollo; alius vero, Ego Cephae <note>(I Cor. I, 11, 12)</note>
          </hi>.
Videamus igitur mysticus iste Samson quid fecerit
offensus in uxore ab alieno. Cepit enim vulpes, id
est, adulterantes sodales, de quibus dicitur in Canticis
canticorum, <hi>Capite nobis vulpes pusillas, exterminantes
vineas <note>(Cant. II, 15)</note>
          </hi>. Quid est, <hi>Capite?</hi> Id est,
comprehendite, convincite, confutate; ne exterminentur
ecclesiasticae vineae. Quid est aliud vulpes capere,
nisi haereticos divinae legis auctoritate revincere,
et sanctarum Scripturarum testimoniis velut quibusdam
vinculis alligare atque constringere? Vulpes capit,
ligatis ignem caudis apponit. Quid sibi volunt
caudae vulpium colligatae? Caudae vulpium quid sunt,
nisi posteriora haereticorum, qui prima habent blanda
et deceptoria: ligata, id est, damnata, et ignem in
fine trahentia; ut eorum fructus et opera consumant,
qui suis seductionibus acquiescunt? Dicit homini
modo, Noli audire haereticos, noli acquiescere haereticis.
Respondet, Quare? Numquid ille et ille non
audivit haereticos? Numquid et alius quilibet christianus
non tanta mala commisit, tanta adulteria fecit,
tantas rapinas exercuit? Et quid illi contigit mali?
Prima vulpium sunt, quae seducti attendunt; et
retro est ignis. Nihil, inquit, illi contigit. Numquid
quia praecedit, post se nihil trahit? Venturus est ad
ignem posteriorem. Putas autem quia haeretici ignem
trahunt unde ardeant fructus inimicorum, et ipsi non
ardebunt? Sine dubio enim vulpes, ubi messes incenderunt,
et ipsae utique arserunt. Videte ergo judicium
<pb n="1642"/>
haereticis retro, quomodo non vident post
se. Habent blandimenta, ut mulceant, primas partes
suas liberas ostendunt: in judicio Dei in ligatis
caudis, id est, in posterioribus suis ignem trahunt,
quia improbitas praecedit poenas suas.</p>
        </div3>
<div3>
          <head>4.</head>
          <p>
 <hi>Accessus ad meretricem. Portae civitatis, cum a
somno surrexisset, in montem ablatae.</hi> Quod autem intravit
ad meretricem, si sine causa fecit, quicumque
fecit, immundus est: si autem propheta fecit, sacramentum
est. Si non ita intravit ut concumberet cum
ea, mysterii causa fortassis intravit. Sed concubuisse
non legimus. Sequitur, <hi>Inimici vero exspectabant ad
portas civitatis, ut comprehenderent eum, cum a meretrice,
ad quam intraverat, fuisset egressus. Ille vero
dormiebat.</hi> Videte quemadmodum non scriptum est
quia mixtus est meretrici; sed scriptum est quia <hi>dormiebat. Ubi exsurrexit,</hi> 
 inquit, <hi>media nocte exiit, et
abstulit portas civitatis ipsius cum seris, et easdem portas
levavit in cacumen montis, et ab Allophylis teneri
non potuit.</hi> Portas civitatis, quibus ad meretricem
intravit, abstulit, et in montem levavit. Quid est hoc?
Infernum et amorem mulieris, utrumque Scriptura
conjungit. Inferni imaginem tenebat domus meretricis.
Recte pro inferis ponitur: quia neminem repellit,
et omnem intrantem ad se trahit <note>(Prov. XXX,
16)</note>. Agnoscimus hoc loco Redemptoris nostri opera,
postquam Synagoga, ad quam venerat, a se per diabolum
separata est, posteaquam decalcavit eum, id
est, in loco Calvariae crucifixit, ad inferna descendit;
et inimici custodiebant locum dormientis, id est, sepulcrum;
et capere volebant quem videre non poterant.
Ille autem dormiebat ibi. Hoc ideo dixi, quia
vera mors erat. Quod dictum est, <hi>Media nocte surrexit;</hi> 
hoc significat, quia in secreto surrexit. Aperte
enim passus est; solis autem discipulis et certis quibuscumque,
cum surrexit, manifestatus est. Ergo
quod intravit, omnes viderunt; quod surrexit, pauci
cognoverunt, tenuerunt et palpaverunt. Tollit tamen
portas civitatis, id est, aufert portas inferni. Quid est
portas inferni tollere, nisi mortis imperium removere?
Recipiebat enim et non remittebat. Quid
autem fecit Dominus noster Jesus Christus? Ablatis
portis mortis, ascendit in cacumen montis. Novimus
enim eum et resurrexisse, et in coelos ascendisse.</p>
        </div3>
<div3>
          <head>5.</head>
          <p>
 <hi>Virtus in capillis. Excaecatio et mors Samsonis.</hi> 
Quid est autem quod in capillis virtutem habebat? Et
hoc, fratres, diligenter attendite. Virtutem non habuit
in manu, non in pede, non in pectore, non in
ipso capite; sed in capillis, in crinibus. Quid sunt
capilli? quid comae? Et nos videmus, et interrogatus
Apostolus respondet nobis, <hi>Coma velamentum est <note>(I Cor. XI, 15)</note>
          </hi>.
Et in velamento Christus habebat
virtutem, quando umbrae veteris Legis eum tegebant.
Coma ergo Samson in velamento erat; quia in Christo
aliud videbatur, et aliud intelligebatur. Quid autem
sibi vult, quod proditum est secretum, et decalvatus
est Samson? Contempta est Lex, et passus est Christus.
Christum enim non occiderent, si Legem non
contempsissent. Nam noverant et ipsi quia eis Christum
<pb n="1643"/>
non licebat occidere. Dicebant judici, <hi>Nobis non
licet occidere aliquem <note>(Joan. XVIII, 31)</note>
          </hi>. Decalvatus
est Samson, revelata sunt condensa, remotum est
velamentum; et Christus qui latebat apparuit. Capilli
autem redivivi caput vestierunt: quia Judaei nec resurgentem
Christum credere voluerunt. Fuit quidem
in molendino caecatus, fuit in domo carceris. Domus
carceris vel molendinum, labor est hujus saeculi.
Excaecatio autem Samson illos indicat, qui infidelitate
caecati Christum nec virtutes operantem, nec
ascendentem ad coelestia cognoverunt. Caecitas ergo
quam intulerunt, caecitatem Judaeorum significabat.
Christus autem a Judaeis et comprehensus est et occisus:
sed magis interficientes occidit. Adduxerunt
ergo eum inimici, ut illuderent ei. Jam hic imaginem
crucis attendite. Expansas enim manus ad duas columnas,
quasi ad duo ligna crucis extendit: sed adversarios
suos interemptus oppressit, et illius passio
interfectio facta est persequentium. Et ideo Scriptura
ita conclusit, <hi>Plures mortuus occidit, quam vivus occiderat.</hi> 
Quod mysterium in Domino nostro Jesu Christo
evidenter impletum est: redemptionem nostram,
quam vivens minime celebraverat, mortuus celebravit:
qui vivit et regnat in saecula saeculorum. Amen.
</p>
        </div3>
      </div1>

<div1>
        <head>SERMO CCCLXV . <hi>De versu 7 Psalmi</hi> XV, Benedicam Dominum, qui tribuit mihi intellectum, <hi>etc.</hi>.</head>
<div3>
          <head>1.</head>
          <p>
 <hi>Deus corde laudandus et amore. Laus sine
amore, nec vera, nec Deo accepta.</hi> Cantavimus, et diximus, <hi>Benedicam Dominum:</hi> 
 utinam corde, non ore
tantum: nam si ore et non corde, sordescit laus
Domini in ore peccatoris <note>(Eccli. XV, 9)</note>; nec sibi
prodest oris confessio, si non sit intus charitatis
professio. Videte, fratres: non est charitas virtus
oris; ibi sedem figit, ubi pulchra est amica sponsi.
Ubi autem haec pulchritudo? <hi>Omnis gloria filiae regis
ab intus <note>(Psal. XLIV, 14)</note>
          </hi>. Non est aliud ea gloria
quam pulchritudo, non est aliud ea pulchritudo quam
charitas, non est aliud charitas quam vita. Ergo ut
vivas, ama. Si amas, pulcher es: amor bonum, amor
pulchrum. Si absit illud pulchrum, non vivis; speciem
quidem habes, sed non intus. Recludatur sepulcrum
illud tantis fultum columnis, effringatur marmor;
quid aliud occurret quam horrendum cadaver,
ossa fetida, cineres, vermes? Est itaque species, sed
tegit mortuum, ad aspectum cujus horrescis, fremis.
Putas autem mortuus dicat, <hi>Benedicam Dominum?</hi> 
Imo teste Scriptura, <hi>Non mortui laudabunt te, Domine,
neque omnes qui descendunt in infernum <note>(Psal.
CXIII, 17)</note>
          </hi>. Aperi Evangelium, audies Dominum increpantem
et dicentem diabolo, <hi>Obmutesce <note>(Marc.
I, 25)</note>
          </hi>. Quare? Quia <hi>non mortui laudabunt te, neque
omnes qui descendunt in infernum.</hi> Nemo eum laudat
quem non amat; aut si inimicus laudat, virtutem
amat quam in inimico laudat. Qui peccat, inimicitias
exercet cum Deo: neque igitur Deum laudat, nec
virtutem Dei laudat; quia laus aliquod bonum est,
quod non cadit in peccatum. Qui aliquem laudat et
mentitur, calumniatur, aut irridet potius quam laudat.
Aufer a corde charitatem, solum superat mendacium.
Vis ut mendacium laudet veritatem, et inde
Deus sumat elogium, unde proficiscitur blasphemia?
Non magni ducunt sapientes, qui ab insanis et malis
laudantur: laudabitur Deus ab impuro et impudentissimo
<pb n="1644"/>
corde, a blasphema et amentissima mente?
Dic ergo, <hi>Benedicam Dominum, qui tribuit mihi intellectum.</hi> 
Insanus non es, sanatus es, intellectum
habes; lauda Deum tuum, qui tribuit tibi intellectum,
qui praestat oculum: intellectum, ut capias;
oculum, ut aspicias; capias quanta sit latitudo et
longitudo amoris Dei, aspicias in auctorem et consummatorem
fidei; capias charitatem, aspicias Christum;
charitatem, ut ames; Christum, ut benedicas,
et amando et benedicendo cognoscas Dominum, qui
tibi tribuit intellectum; et cognoscendo vivas: quia, <hi>Haec est vita aeterna, ut cognoscant te solum Deum, et
quem misisti Jesum Christum 
 <note>(Joan. XVII, 3)</note>
          </hi>.</p>
        </div3>
<div3>
          <head>2.</head>
          <p>
 <hi>Contra haereticos, intellectum bonum, quo benedicitur
Deus, habere se a natura jactantes.</hi> Sed unde,
quaeso, tibi intellectus iste? Veniet aliquis de transverso,
et dicet: Qui naturam dedit, dedit intellectum;
bona natura, bonus intellectus; hanc bonam sortiar,
sufficit: neque enim intellectus erit degener; et inde
benedicam Dominum, unde mihi tribuit intellectum,
hoc est, a natura. O haeretice, ergo bonam sortitus
es naturam? Taceat Apostolus et confundatur: <hi>Non
quod volo,</hi> inquit, <hi>bonum, hoc facio <note>(Rom. VII, 19)</note>
          </hi>;
et tamen bonam sortitus est naturam, et in hac bona
natura, bonum quod vult agere, non potest agere.
Vult, desiderat, conatur: vult infirme, desiderat incassum;
conatur frustra; et contra quod vult, quod
desiderat, quod conatur, bonum hoc non perficit.
O bonam naturam, cujus imbecilla voluntas, irritum
desiderium, conatus inutiles! Partes suas agant philosophi,
et maximam tibi gratiam habebunt, qui tam
gratuito bonam eis naturam indulges. Quid inde? Noverunt
coelum, noverunt terram, noverunt mare,
abyssos rimantur, abstrusa naturae scrutantur, sciunt
rerum discrimina, differentias, essentias; de his
omnibus rationem reddunt; quid inde? Perge, dic
amplius. Post tot tantaque deficiunt, nec sicut Deum
glorificaverunt, et in cogitationibus suis evanuerunt,
et insipientes facti sunt, cum se sapientes arbitrarentur,
et mutaverunt similitudinem Dei in similitudinem
vituli comedentis fenum, et effusi sunt in errore
Baalim; et obcaecavit eos Deus saeculi, et traditi
sunt in ignominiosas passiones, et similes facti sunt
iis quae adorabant <note>(Id. I, 21-28)</note>. Et tamen bona
natura gaudebant, et per naturam intellectu. O insane,
vides an haec natura tribuat intellectum, quo
Deum benedicant? Quin potius tribuat intellectum,
quo Deo maledicant, et adversus Creatorem exsurgant?
Dicite potius, fratres, <hi>Benedicam Dominum,
qui tribuit mihi intellectum:</hi> nisi tribuisset, non intellexissem;
nisi intellexissem, nunquam benedixissem:
intellectum tribuit, oculum dedit. Caeca natura,
quo ipsa caret non praestat. Fac tibi intellectum, et
te facies caecum. Lumen quod in te est, tenebrae
sunt. Dic ergo, <hi>Illumina tenebras meas, ne unquam
obdormiam in morte <note>(Psal. XII, 4)</note>
          </hi>. Quid est obdormire
in morte? Aliquid a natura sperare, brachium suum
carnem facere, sibi ipsi intellectum fingere: haec qui
fecerit, non tantum in morte est, sed obdormit in
morte, plusquam quatriduanus est, plusquam foetet <note>(Joan. XI, 39)</note>.
Si tantum in morte esset, suscitari
posset: sed in ipsa morte plusquam ferreum somnum
dormit, in ea requiescit. Actum est de eo.</p>
        </div3>
<div3>
          <head>3.</head>
          <p>
 <hi>Rursus confutantur verbis Salomonis.</hi> Sed vis
scire quid egerit is qui bonam sortitus erat naturam?
Dixitne ut tu: In bona natura, bonus mihi
est intellectus, et qui unum tribuit, alterum non
negavit? Allidamus scorpium, conteramus, obstruatur
iniquitati os suum. Lege: <hi>Sortitus sum animam bonam.</hi> 
Perge, audiamus qualem nactus fueris thesaurum, qui
fortasse vertetur in carbones, et utinam in carbones
qui super caput tuum congesti absumant superflua. <hi>Et cum essem magis bonus, veni ad corpus incoinquinatam:
et ut scivi quod non aliter continere possem, nisi
Deus det; et hoc ipsum erat sapientiae, cujus esset donum
cognoscere; conveni Dominum, et deprecatus sum <note>(Sap. VIII, 19-21)</note>
          </hi>.
Verissime sortitus es naturam bonam,
<pb n="1645"/>
quis neget? Nam et diaboli natura bona est, et omnia
quae Deus fecit, bona sunt: sed in hac natura licet
bona, tu sapientem intellectum habebis, quo possis
abstinere a concupiscentiis et desideriis, quae militant
adversus animam, si Deus non dederit? Disce, haeretice,
disce tandem. <hi>Et scivi quod non aliter continere
possem, nisi Deus det:</hi> et in hoc praecipuum sapientiae,
quae tota est intellectus, scire unde contineas, et non aliter
contineas nisi a solo Deo. O egregiam naturam quae a
nullo abstinere potest, nec aliter potest, nisi ut ruat, si
Deus non dederit intellectum, quo non ruat! Cantemus
ergo, fratres, cantemus, <hi>Benedicam Dominum,
qui tribuit mihi intellectum:</hi> dedit naturam, dedit intellectum;
sanavit naturam, sanavit intellectum. In utroque
pius Samaritanus misericordiam exhibuit; descendit,
alligavit vulnera, vino quod intelligimus, tersit, curavit,
in stabulum tulit, hoc est in Ecclesiam, hospiti
commendavit <note>(Luc. X, 33-35)</note>. Quali hospiti? Spiritui
sancto Ecclesiae sanctae inhabitatori. Is accepta moneta,
sed quam conscisso sacco effudit qui pro miseris
solvit, oleo suo, unguento suo, vulnera naturae jacentis
et exspirantis sanavit, et eodem oleo quod accendit,
tenebras meas illuminavit, et intellectum lucidum fecit.
Hoc si non credideris, non tibi erit Samaritanus,
et peribis in vulnere, qui medentis manum renuis admittere.</p>
        </div3>
<div3>
          <head>4.</head>
          <p>
 <hi>Intellectus bonus a Spiritu sancto. Spiritus sanctus
donum nobis Christi passione emptum.</hi> Interrogentur
Apostoli, et dicant quis in illo quinquagesimo a resurrectione
Domini die tribuit illis intellectum? An fortassis
excitaverant illi strepitum terribilem, quo concussus
est locus, in quo exspectabant promissa Patris?
Fortassis accenderunt illum supernum ignem, quo toti
ardebant? Fortassis linguas illas ignitas ipsi creaverunt?
Fortassis ipsi divina illa munera, ex quibus est intellectus,
sibi procuraverunt, et in se secundum desideria
cordis effuderunt? Hoc qui ait, nullam in hoc
sacro quinquagenario partem habet; nec accipit intellectum,
qui secundum naturam dari putat intellectum.
Quando ergo datus est intellectus, nisi quando
et datus est Spiritus? Agamus simul, jam confunderis,
jam erubescis; et utinam ita confundaris ut aedificeris,
ita erubescas ut glorificeris. Quid est Spiritus
sanctus, nisi promissum Patris munus, nisi Filii donum?
Si promittitur, habes a quo promittitur, nam
quae promittuntur, extra nos sunt; et promitteretur
frustra quod aut in potestate nostra esset cum promittitur,
aut cum liberet possideretur. Hoc tibi promitto
quod non habes, et in me est cum promitto, ut
in te descendat quod promitto. Est etiam Spiritus
sanctus donum, et super omne donum, et quod nulli
debetur donum, et quod gratis tribuitur donum. Natus
est Christus, et in praesepio qui piorum jumentorum
esca fieret, reclinatus: tamen sitim, lassitudines
passus est, a suis venditus, a Judaeis traditus et accusatus,
a Gentibus flagellatus, spinis coronatus, crucifixus,
saxo tandem inclusus: quorsum haec omnia? Ut
hoc tibi emeret donum, quod postea credenti dispensaret;
aut potius dispensaret, ut crederes. Nam nisi
prius dedisset, neque ante, neque post credidisses.
Unde si a natura donum hoc habes, inanem reddis
mortem Christi, passionem, crucem. Frustra enim
moritur, ut tibi acquirat quod in te est, et donet quod
possides. Redde Domino praesepii humilitatem, redde
crucis maledictionem, redde profusi sanguinis copiam,
incassum haec omnia: tibi sufficis, inania haec
omnia; dives es, et in divitis naturae bonis computas
intellectum, quem dedit natura, non gratia, et cujus
non es debitor Creatori, nisi in quantum naturam
tribuit, quae tibi intellectum fecit.</p>
        </div3>
<div3>
          <head>5.</head>
          <p>
 <hi>Convincuntur postremo experientia propriae infirmitatis
et concupiscentiae.</hi> Agnoscis, ut puto, errorem:
et utinam emendetit te renes tui <note>(Psal. XV, 7)</note>, ut melius
agnoscas, et agnoscendo petas, et petendo obtineas
spiritum intellectus et consilii et timoris, quo
sapientior evadas, quo fias cautior et Domino subjectior.
Haec, fratres, etsi non tractarem, alius tamen
<pb n="1646"/>
esset qui vos erudiret: et apud vosmetipsos tractatores
essetis. Si enim, quod avertat Deus, in tam crassum
et stupidum errorem prolapsi essetis, ut a natura
vobis intellectum tribui putaretis, quem a sola
gratia et misericordia Dei habetis, emendarent vos renes
vestri, et clamarent, Quare ascendunt cogitationes
hujusmodi in cor vestrum <note>(Luc. XXIV, 38)</note>? Unusquisque
se ipsum consulat, se ipsum palpet, scrutetur,
nec se quaesierit extra; interroget renes suos, et dicent
illi, fuisse legem in membris meis contrariam
legi mentis meae <note>(Rom. VII, 23)</note>; pronus sum ad omne
flagitium, ita me obruunt concupiscentiae fluctus, ut
quotidie mergar, et in profundum peccatorum ruam.
Ascendit invidia, ascendit superbia, ascendit luxuria,
agmine facto miserum petunt: si Charybdim declinaverim,
Scyllam incurro; si libidinem propulso,
irae succumbo; si non me domat avaritia, caedit ebrietas;
si rapinis abstineo, manum et viscera pauperibus
claudo; si calumniis aures obduco, mors intrat
per fenestras, hoc est, per oculos libidinum et voluptatum
incentiva haurio; denique si rimam unam
obturo, centum patent, quibus accipiam inimicum
imbrem, et tandem fatiscam. Haec sunt quae apud te
tractant renes tui, et propria infirmitate conscii erudiunt
te, increpant te, emendant te, et usque in noctem.
Qualem noctem? Conscientiae tuae caliginosae,
cujus tenebris involutus velles, si posses, his quasi
clypeum adversus lumen veritatis obtendere, et de
fortitudine tua bene sperare. Sed emendant te renes
tui. <hi>In renibus et in lumbis robur,</hi> ut est alicubi in
Scriptura <note>(Job XL, 11)</note>: sed quandoquidem adeo
elumbes sint lumbi tui, adeo flaccessentes renes tui,
erudiunt et dicunt, Si in renibus, unde est fortitudo,
tanta est debilitas, tanta infirmitas, quid de caeteris
fiet? Cum nos ergo erudierint lumbi nostri, et docuerint
quam vana sit salus hominum; quid superest,
nisi ut succingamus lumbos nostros, ut non diffluant?
Quando apud nos tabulata nostra, aut nimia vetustate,
aut nimio calore, aut tempestatum impulsione,
vel alia quapiam de causa dehiscunt, illa statim clavis
et nervis compingimus: hoc fiat de lumbis tuis,
hoc est, de fortitudine tua; laxantur, ruunt, fatiscunt,
solvitur tota compago; habes clavos in crucifixo, fortiter
impinge, et tanto melius, quanto profundius;
noli ponere labanti, ut sustentetur; sic firmabitur
compago resoluta. Habent clavi crucis, quo jacentes
erigant, quo debiles restituant, quo labentes retineant.
Impelle, tunde, usque ad medullas, usque ad ipsam
animam, ex hac emendatione sanaberis, et sanatus
dices ad Dominum, <hi>Fortitudinem meam ad te custodiam <note>(Psal. LVIII, 10)</note>
          </hi>:
ex te fortitudo mea, ad te fortitudo
mea. Conversi ad Dominum, etc.
</p>
        </div3>
      </div1>

<div1>
        <head>SERMO CCCLXVI . <hi>De Psalmo</hi> XXII, Dominus regit me, et nihil mihi deerit.</head>
<div3>
          <head>1.</head>
          <p>
 <hi>Psalmus reformationis hominis mysterium continens.</hi> 
Psalmum vobis, dilectissimi, qui ad Christi Baptismum
properatis, in nomine Domini tradimus
memoriae collocandum; cujus necesse est, ut mysterium,
illuminante divina gratia, exponamus. Hic enim
psalmus specialiter reformationem lapsus humani generis,
et sanctae Ecclesiae disciplinam, simulque continet
sacramenta. Pateant igitur silentio aures cordis
vestri ad audiendum, et totius intentionis paratos
sulcos verbi semen inveniat: ut quod nunc sitiens
terra susceperit, tempore accepto inebriata sanguine
Christi, in procero germinans culmo, copiosos afferat
fructus.</p>
        </div3>
<div3>
          <head>2.</head>
          <p>
 <hi>Hominis lapsi figura in eo qui descendit ab Jerusalem
in Jericho.--Dominus regit me, et nihil mihi deerit.</hi> 
Magnum, charissimi, principium confitentis. Firmavit
<pb n="1647"/>
enim defensionis fiduciam, divitiarum roboravit
infinitam substantiam. <hi>Dominus regit me,</hi> firmavit
defensionis fiduciam. <hi>Et nihil mihi deerit,</hi> roboravit
divitiarum infinitam substantiam. Sed quaeramus cujus,
quantique, qualisve sit ista confessio. Illius, illius
est, dilectissimi, qui descendens ex Jerusalem in
Jericho, incidit in latrones. Qui dispoliatus primae
originis dignitate, mortisque telo prostratus humo
sine viribus jacebat et nudus. Qui tuba Legis et Prophetarum
insonante, dum suis conatur surgere viribus,
vulneris dolore retractus, in lapsum gravius recidit
quo jacebat. Quia <hi>Lex,</hi> ut ait Apostolus, <hi>ad perfectum
nihil adduxit <note>(Hebr. VII, 19)</note>
          </hi>. Quem Samaritanus ille
noster, Christus scilicet, qui Samaritanus a Judaeis
est dictus, quod interpretatur Custos, miserando cum
eadem via transiret, id est, cum in carne justus pro
nobis peccatoribus mori venisset, in jumentum suum,
elevans a terra, imposuit; et aberrantem ut ovem
subvectans humeris propriis, in paradisum, unde lapsus
fuerat, ad centenarium, hoc est, ad perfectum
numerum revocavit <note>(Luc. X, 30-35)</note>. <hi>Ipse</hi> enim, ut ait
propheta, <hi>peccata nostra portavit, et pro nobis doluit <note>(Isai. LIII, 4)</note>
          </hi>.
Dic jam, homo, dic in jumento misericordiae,
et humeris dominicae dilectionis sedens, qui
cognitus recognoscis auctorem tuum et Dominum, <hi>Dominus regit me.</hi> 
 Quod utique, nisi a Domino erectus,
jacens dicere non posses. Ipse ergo regit te, qui
portat te. Cum enim dicis, <hi>Dominus regit me;</hi> nihil
est proprium, unde fidas in te. Itaque cave ne extollaris
de meritis tuis. Nulla enim fuerunt, cum ad te
erigendum Dominus venit. Denique nudum invenit,
non vestitum; plagatum invenit, non sanum; jacentem
invenit, non stantem: errantem reperit, non revertentem.
Cave jactantiam, cave; quia qui te semivivum
miserando a terra sustulit, humilem portat,
praecipitat extollentem. Cum enim dixeris timendo,
et in innocentia ambulando, <hi>Dominus regit me;</hi> fiducialiter
addes, <hi>et nihil mihi deerit.</hi> Quoniam nihil deest
timentibus eum <note>(Psal. LXXXIII, 13)</note>; et non privabit
Dominus bonis ambulantes in innocentia <note>(Psal. XXXIII,
10)</note>.</p>
        </div3>
<div3>
          <head>3.</head>
          <p>
 <hi>Ovis per Christum ad ovile reductae securitas.
Pascua animae christianae.</hi> Nam ut scias, quia nihil
tibi deerit, adde quod sequitur: <hi>In loco pascuae ibi
me collocavit; super aquam refectionis educavit me.</hi> 
Agnosce, homo, quid fueris, ubi fueris, sub quo
fueris. Ovis errans eras, in invio et inaquoso, spinis
et tribulis pascebaris: sub mercenario posita, veniente
lupo, secura non eras. Nunc autem requisita a
vero pastore, humeris ejus pietate subvecta, reducta
es ad ovile, id est, ad domum Dei, videlicet Ecclesiam,
ubi pastor tuus Christus, et oves commanent
congregatae. Pastor iste non est ut mercenarius, sub
quo misera laborabas, sub quo lupum timebas. Vis
autem scire quantam tui curam habeat hic pastor
bonus? Animam suam pro te posuit. Ipse enim in
Evangelio dicit: <hi>Pastor bonus animam suam ponit pro
ovibus suis.</hi> Hoc fecit. Insidianti enim lupo tibi, se
obtulit occidendum pro te. Nunc ergo secura manes
in ovili. Nec indiges quempiam alium, qui cortis
tuae claudat aperiatque januam: quia Christus tibi
et pastor, et janua est; ipse et pascua, et provisor. <hi>Ego sum,</hi> 
 inquit, <hi>ostium ovium. Per me si quis ingressus
fuerit, salvabitur; et egredietur et ingredietur, et
pascua inveniet <note>(Joan. X, 11, 9)</note>
          </hi>. Pascua igitur, quae
tibi pastor hic bonus paravit, in quibus te satiari collocavit,
non sunt herbarum virentium varietas, in
quibus quaedam dulci succo, quaedam amarissimo
constant, quae successu temporum aliquando sunt,
<pb n="1648"/>
aliquando non sunt. Pascua tibi eloquia Dei et mandata
sunt dulcia seminata. De his pascuis gustaverat
ille qui dicebat Deo: <hi>Quam dulcia faucibus meis eloquia
tua, super mel et favum ori meo <note>(Psal. CXVIII,
103)</note>
          </hi>! De his pascuis idem ipse dominicis ovibus clamat,
et dicit: <hi>Gustate et videte quam suavis est Dominus <note>(Psal. XXXIII, 9)</note>
          </hi>.
Lege igitur decalogum veteris
Testamenti: <hi>Non occides, non furaberis, non falsum
testimonium dices <note>(Exod. XX, 13-16)</note>
          </hi>, et caetera. Lege
praeceptorum laudem novi Testamenti: <hi>Beati pauperes
spiritu, quoniam ipsorum est regnum coelorum.
Beati mites, quoniam ipsi haereditate possidebunt terram <note>(Matth. V, 3, 4)</note>
          </hi>:
et caetera consequentia, vel similia,
et plura per Prophetas et Apostolos seminata. De
his utique pascuis clamat pastor ad oves, <hi>Operamini
cibum qui non perit <note>(Joan. VI, 27)</note>
          </hi>. Ideo autem non
perit, quia verbum Domini manet in aeternum, Verbum
Domini cibus tuus est, et non solum cibus, sed
et potus. Audi eum per Prophetam dicentem veteri
populo, <hi>Qui edunt me, adhuc esurient; et qui bibunt
me, adhuc sitient <note>(Eccli. XIV, 29)</note>
          </hi>. Item per semetipsum, <hi>Caro mea,</hi> 
 inquit, <hi>vere est cibus, et sanguis
meus vere est potus <note>(Joan. VI, 56)</note>
          </hi>. Non sunt autem
longe pascua haec ab aqua refectionis. Unus his
locus est Ecclesia Dei catholica; ubi mandata vitae
sunt pascua tua, et fons aquae salientis in vitam aeternam,
cujus reficieris fluentis, cum baptizaberis reparandus
in Christo. Hac igitur aqua nisi rigata fuerint
pascua tua, educari non poteris: quia mandata Dei
sine Christi Baptismate germinare non possunt, nec
edi ad animae satietatem.</p>
        </div3>
<div3>
          <head>4.</head>
          <p>
 <hi>Conversio ex Dei gratia, non ex meritis. Semitae
justitiae quaenam.</hi> Cum ergo per aquam refectionis
Christi coeperis esse idoneus, ut sapore pascuarum
dulcium satieris; tunc cognosces, et clamabis gaudens,
et dicens, <hi>Animam meam convertit, deduxit me
per semitas justitiae propter nomen suum.</hi> Diabolus per
peccatum animam tuam evertit, et a Deo avertit;
quam Deus Pater per Christum, non meritis tuis ad
se, sed propter nomen suum, convertit. Jam ergo
illuminatus, jam conversus, jam credens, jam divinis
pascuis per aquam refectionis satiatus dices, <hi>Animam
meam convertit.</hi> Bona est gloria confessionis tuae, si
non sit mutatio conscientiae tuae. Tunc enim vere et
immutabili conscientia hoc dices, cum non ob meritum
tuum, sed propter nomen suum dices. Quae sunt
autem semitae justitiae, in quibus te deduxit? Audi
deductorem tuum. <hi>Quam lata est,</hi> inquit, <hi>et spatiosa
via quae ducit ad perditionem; arcta autem et angusta
via est quae ducit ad vitam <note>(Matth. VII, 13 et 14)</note>
          </hi>. Omnis
namque semita brevis est et compendiosa. Non ergo
per delicias mundi, per opulentiam auri et argenti,
lapidibus etiam vestibusque pretiosissimis conspicuum
honore omni, nobilitate praeditum, sapientia
philosophorum cuncta tumentem, Deus te ordinavit
ire ad regnum coelorum: quia haec omnia, et his
similia, quibus male utuntur, quibus uti bene datur,
efficiuntur eis via lata et spatiosa, id est in spe tantum
quae videtur; et ducit eos, cum praesenti fuerint
vita privati, non ad spem, in qua non habuerunt
spem, sed ad perditionem. Dormierunt enim somnum
suum, et nihil invenerunt omnes viri divitiarum in
manibus suis <note>(Psal. LXXV, 6)</note>. Per semitas justitiae
ire te disposuit, id est, per misericordiam et veritatem.
Universae enim viae Domini misericordia et
veritas <note>(Psal. XXIV, 10)</note>. Contempta via lata et spatiosa,
semitas arctas et compendiosas incedere te
vult, id est, per famem et sitim, per nuditatem, per
jejunium, per ignobilitatem, per paupertatem, per
patientiam, per despectum omnium praesentium, habentem
vero spem promissam. Vis autem evidenter
cognoscere compendium semitarum, per quas jussus
es ambulare? <hi>Diliges Dominum Deum tuum ex toto
corde tuo, et ex tota anima tua; et proximum tuum
<pb n="1649"/>
sicut te ipsum. In his enim duobus mandatis omnis Lex
pendet et Prophetae <note>(Matth. XXII, 37-40)</note>
          </hi>. Ut ergo cito
pervenias, si festinas ad regnum coelorum, in duabus
his semitis, quae omnium caput sunt, et unam faciunt
viam, gradere; ut universas, cum perveneris,
naviter te et sine fatigatione peregisse congaudeas.</p>
        </div3>
<div3>
          <head>5.</head>
          <p>
 <hi>Umbra mortis via peccati.</hi> Has ergo tene semitas,
in his maneant incessus tui, inter diaboli saevientis
insidias, ut securus possis cantare Deo, et dicere: <hi>Nam et si ambulavero in medio umbrae mortis, non
timebo mala; quoniam tu mecum es.</hi> 
 Umbra mortis,
via peccati est, in qua nebulo pirataque diabolus
recte gradientibus retia deceptionis expandit. Umbra
est, quia nihil commune luci cum tenebris. Hujus
umbrae opera repudianda docet Apostolus, inquiens: <hi>Abjiciamus opera tenebrarum, et induamur arma lucis;
sicut in die honeste ambulemus, non in comessationibus
et ebrietatibus, non in cubilibus et impudicitiis, non in
contentione et aemulatione 
 <note>(Rom. XIII, 12 et 13)</note>
          </hi>. Quamdiu
igitur in praesenti vita manes, in medio vitiorum,
saecularium pressurarum, quae sunt umbra
mortis, ambulas. Luceat in corde tuo Christus, qui
illuminat lucernam mentis nostrae per dilectionem
Dei et proximi: et non timebis mala, quoniam ipse
tecum est. <hi>Non te,</hi> inquit per prophetam, <hi>deseram,
neque derelinquam <note>(Josue I, 5)</note>
          </hi>. Item in Evangelio: <hi>Ecce ego ero vobiscum omnibus diebus usque ad consummationem
saeculi 
 <note>(Matth. XXVIII, 20)</note>
          </hi>. Idoneus est
custos tuus. Tecum est Dominus Deus tuus. Cave ne
jactantia deseras comitantem, et remaneas desertus
in umbra mortis.</p>
        </div3>
<div3>
          <head>6.</head>
          <p>
 <hi>Virga disciplinam, baculus adjutorium significat.
Mensa per Christum praeparata.</hi> Cum itaque insidiis
inimici oppugnari te in umbra, et deterreri cognoveris,
apprehende virgam disciplinae, et in baculo
misericordiae fidenter incumbe, ut cum tibi auxilio
sol justitiae refulserit Christus, veraciter dicas, <hi>Virga
tua et baculus tuus ipsa me consolata sunt.</hi> Virga namque
superbum regit, secundum quod dictum est in
Psalmo secundo de Christo: <hi>Reges eos in virga ferrea
et tanquam vas figuli confringes eos <note>(Psal. II, 9)</note>
          </hi>.
Baculus vero debilem sustentat et fessum. Memento
ergo correptionis et disciplinae virgae, ut cum repletus
fueris bonis donorum Dei, non extollaris superbia,
et murmures adversus eum: quia sicut vas
figuli iratus in ea confringet te. Memento etiam
adjutorii baculi, et ne confidas in virtute tua, neve
dicas, Sanctus sum, titubare non possum. Multos
habet lapsus infirmitas nostra, nec sanctitate operum
suorum adhuc in terra dante spinas et tribulos posita
regitur, vel habet gloriam puritatis. Quamdiu ergo
redeat in terram de qua sumpta est, nisi baculo
divinae gratiae regatur, stare non potest. Sive itaque
prospereris in Deo, sive tentationum tempestate
turberis, totum te in baculum misericordiae Dei projice,
ut cum supra eum donis spiritualibus pascendus
accubueris, delectatus gustu suavitatis ejus, convenienter
dicas, <hi>Parasti in conspectu meo mensam adversus
eos qui tribulant me. Impinguasti in oleo caput
meum, et poculum tuum inebrians quam praeclarum
est!</hi> Hoc per orbem terrarum fulta gratiae baculo
universa cantat Ecclesia. Hoc adversus haereticos,
Judaeos atque Gentiles, qui eam deridendo tribulant,
praedicat, non in se, sed in Domino gloriando. Mensa
namque jucunditatis passio Christi est, qui se pro
nobis in mensa crucis obtulit sacrificium Deo Patri,
donans Ecclesiae suae catholicae vitale convivium,
corpore suo nos videlicet satians, et inebrians sanguine.
Hac mensa pasta et vivificata, adversus eos
qui tribulant eam, exsultat Ecclesia, habens spem
vitae aeternae per suam vitam Dominum Christum,
qui eam oleo laetitiae per sanctum Spiritum unxit
abunde. Propter hanc mensam corripiebat in idolio
recumbentes Corinthios Apostolus, dicens: <hi>Non potestis
communicare mensae Domini et mensae daemoniorum:
<pb n="1650"/>
non potestis bibere calicem Domini, et calicem
daemoniorum <note>(I Cor. X, 20 et 21)</note>
          </hi>.</p>
        </div3>
<div3>
          <head>7.</head>
          <p>
 <hi>Gratia praeveniens et subsequens.</hi> Cum vos ergo
divina gratia, ad quam properatis, advexerit, cognoscetis
mensam spiritualis convivii, ut agnita veritate
unusquisque vestrum exsultans, et gratias agens
Deo, jam competenter et fiducialiter dicat, <hi>Et misericordia
tua subsequetur me omnibus diebus vitae meae.</hi> 
Magnum te gloriae solatium comitatur. Propter miseriam
videlicet infirmitatis tuae, misericordia te Dei
subsequitur. Sed prius ut iter tibi vitae aeternae demonstret,
praevenit te, id est, antecedit te, secundum
quod dicit in alio psalmo, <hi>Deus meus, misericordia
ejus praeveniet me <note>(Psal. LVIII, 11)</note>
          </hi>. Praevenit
ergo te misericordia ejus, id est, in viam te ducit
ignorantem viam, ad Deum te vocat longe factum a
Deo; servum peccati attrahit, ut liberum faciat, ut
ambulando in via omnibus diebus vitae tuae non erres.
Subsequitur etiam te, custodiens terga tua, ne insidians
calcaneo tuo serpens diabolus cum quo tibi
sunt inimicitiae, supplantet te. Latro namque aut
occurrendo occidit, aut exsurgendo post tergum. Ob
hoc te praecedit et subsequitur misericordia Dei, ut
medius tutus ambules et securus omnibus diebus
vitae tuae. Habe ergo spem et gloriam, non in te, sed
in praecedente et subsequente misericordia Dei: qua
praeventus es peccator, ut salveris; non inventus es
justus, ut placuisse glorieris.</p>
        </div3>
<div3>
          <head>8.</head>
          <p>
 <hi>Gratiae et christianae professionis quis finis.</hi> Vide
autem quo te perducit, si non deserueris deducentem.
Non in agrum miseriae saecularis, ut inter spinas et
tribulos panem in labore et sudore conquiras; non ad
marina discrimina, ut mercimonii causa ligno fragili
incerta lucra secteris, ubi intentione quaestus multi
merserunt. Ad domum Dei te ducit, non ut hospitem
ad tempus, ut migres ex ea; sed habitatorem, ut permaneas
in ea. Sequitur enim, <hi>Et ut inhabitem in domo
Domini in longitudine dierum.</hi> Domus haec Domini,
paradisus est. Longitudo dierum, vita aeterna est.
Non illic esuries, non sities, nec laborabis aestu solis
et lunae, frigus et tempestates hiemis non senties.
Tristitia et moeror in ea non sunt. Consortio semper
sanctorum beatus eris. Gaudebis cum eis, et exsultabis,
vivendo et laudando in saecula saeculorum Deum.
Dicit enim in alio psalmo, <hi>Beati qui habitant in domo
tua; in saecula saeculorum laudabunt te <note>(Psal. LXXXIII,
5)</note>
          </hi>. Haec est spes fidei vestrae, dilectissimi. Accessistis
ad Dominum credere; festinate et operam date apprehendere
per bonam conversationem quod credidistis.
Non enim propter praesentem vitam efficimini christiani,
sed propter futuram vitam, quam vobis credentibus
et in se perseverantibus Dominus Christus
ipse largitur: qui vivit et regnat cum Deo Patre in
unitate Spiritus sancti, in saecula saeculorum. Amen.
</p>
        </div3>
      </div1>

<div1>
        <head>SERMO CCCLXVII . <hi>De verbis Evangelii Lucae, cap.</hi> XVI, 19-31; <hi>ubi de divité et Lazaro</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Divitis cum Lazaro paupere
comparatio. Avarïtia inexplebilis.</hi> Advertit Sanctitas vestra,
fratres charissimi, et mecum, ut arbitror, tota mentis
intentione perspexit opulentiam divitis, et indigentiam
mendicantis; unum cibis aestuantem, et alium
fame deficientem. Ambo quidem homines, ambo carnales,
ambo mortales: sed non ambo aequales. Natura
<pb n="1651"/>
una, sed vita non una. Nullus eorum a conditione mortis
immunis: et tamen unus epulatur splendide, et alter
in pannis et in aerumna sordescit. Ille delicatis escis
adinventione coquorum gaudebat: iste, si caderent
micae de mensa ejus, exspectabat. Audiant nunc divites,
qui nolunt esse misericordes; audiant quia una
omnes nascimur lege, una vivimus luce, unum spiramus
aerem, una quoque exstinguimur morte: quae si
non intercederet, nec pauper ipse duraret. Hic ulcerosus
et nudus jacens Lazarus, ad Abrahae sinum
Angelorum portatur manibus. Ecce dives refectus
et splendidus tartareo carcere clauditur. Ubi est vestis
illa byssina? ubi vita abundans et affluens copiis multis?
Nonne morte omnia transeunt tanquam umbra? <hi>Nihil intulimus in hunc mundum,</hi> 
 dicit Apostolus, <hi>sed
nec quidquam auferre possumus <note>(I Tim. VI, 7)</note>
            </hi>. Nihil
nobiscum tollimus aut rapimus. Quid si aliquid tolleremus,
nonne vivos homines voraremus? Quae est ista
aviditas concupiscentiae, cum ipsae belluae habeant
modum? Tunc enim rapiunt, quando esuriunt: parcunt
vero praedae, cum senserint satietatem. Inexplebilis
est sola avaritia divitum. Semper rapit, et nunquam
satiatur: nec Deum timet, nec hominem
reveretur: nec patri parcit, nec matrem agnoscit: nec
fratri obtemperat, nec amico fidem servat: viduam
opprimit, pupilli rem invadit: libertos in servitium
revocat, testamentum falsum profert. Res mortui occupantur;
quasi non et ipsi qui hoc faciunt moriantur.
Quae est ergo ista animarum insania, amittere vitam,
appetere mortem? acquirere aurum, et perdere coelum?
Sed quia nemo cogitat Deum, ideo manet in
morte judicium.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Dives cur damnatus.</hi> Merito dictum
est diviti, <hi>Quia recepisti bona in vita tua, et Lazarus
similiter mala; nunc autem hic consolatur, tu vero
cruciaris.</hi> Audiant ista divites, qui nolunt esse misericordes.
Audiant irrogari supplicia eis qui nolunt erogare
subsidia. Audiant pauperem refrigerantem, audiant
divitem poenis gravioribus aestuantem. <hi>Pater
Abraham,</hi> inquit, <hi>mitte Lazarum, ut intingat extremum
digiti sui in aquam, et refrigeret linguam meam; quia
crucior in hac flamma.</hi> At ille: <hi>Memento,</hi> inquit, <hi>fili,
quia recepisti bona in vita tua, et Lazarus similiter mala.</hi> 
Pensantur pro divitiis poenae, refrigerium pro paupertate,
pro purpura flamma, refectio pro nuditate, ut
salva sit aequitas staterae, et non mentiatur modus
illius mensurae: <hi>In qua,</hi> inquit, <hi>mensi fueritis mensura,
ita remetietur vobis <note>(Matth. VII, 2)</note>
            </hi>. Ideo negatur
in poenis misericordia diviti, quia ipse dum viveret,
noluit misereri. Ideo rogans dives non exauditur in
tormentis; quia rogantem pauperem non exaudivit
in terris.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Ad eleemosynam exhortatur.</hi> Dives
et pauper duo sibi sunt contraria: sed iterum duo
sibi sunt necessaria. Nullus indigeret, si se invicem
supportarent; et nemo laboraret, si se ambo juvarent.
Dives propter pauperem factus est, et pauper
propter divitem factus est. Pauperis est orare, et divitis
erogare; Dei est pro parvis magna pensare. De
<pb n="1652"/>
misericordia ejus parva, magna nascitur copia. Fecundus
est ager pauperum, cito reddit dominantibus
fructum. Via coeli est pauper, per quam venitur ad
Patrem. Incipe ergo erogare, si non vis errare. Patrimonii
tui, quo es ligatus, compedem in hac vita resolve;
ut libere ad coelum possis accedere: abjice
abs te divitiarum onera, abjice vincula voluntaria,
abjice anxietates et taedia, quae te pluribus in annis
inquietant. Da petenti, ut possis ipse accipere: tribue
pauperi, si non vis flammis exuri. Da in terra
Christo, quod tibi reddat in coelo. Obliviscere quod
es, et attende quod futurus es. Praesens vita fragilis
est, et in mortem proclivis. Nemo potest stare: sed
omnes cogimur transire. Nolentes imus, inviti eximus,
quia mali sumus. Si autem ante nos aliquid
mitteremus, non ad inane hospitium veniremus. Quod
enim pauperi damus, ante nos praemittimus: quod
autem rapimus, hic totum dimittimus.
</p>
          </div3>
        </div2>
      </div1>

<div1>
        <head>SERMO CCCLXVIII . <hi>De verbis Evangelii Joannis, cap.</hi> XII, 25, Qui amat animam suam, perdet illam: <hi>et de verbis Apostoli, ad Ephesios, cap.</hi> V, 29, Nemo unquam carnem suam odio habuit.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Animam si quis amat, quomodo
perdet.</hi> Modo, fratres, cum divina lectio legeretur,
audivimus Dominum dicentem, <hi>Qui amat animam
suam, perdet illam.</hi> Huic sententiae quasi contrarium
videtur esse quod ait Apostolus, <hi>Nemo unquam carnem
suam odio habuit.</hi> Si ergo nemo est qui carnem
suam oderit, quanto magis nemo est qui oderit animam
suam? Multum quippe anima carni praeponitur:
quia ipsa est habitatrix, caro habitaculum; et anima
dominatur, caro autem servit; anima superior est,
caro subjecta est. Si ergo nemo unquam carnem suam
odio habuit, quis est qui animam suam oderit? Propter
hoc non parvam quaestionem nobis intulit praesens
evangelica lectio, ubi audivimus, <hi>Qui amat animam
suam, perdet illam.</hi> Periculosum est animam amare,
ne pereat. Sed si propterea periculosum est ut ames
animam tuam, ne pereat anima tua, ideo non debes
illam amare, quia non vis illam perire. Si autem non
vis illam perire, amas illam. Quid est hoc? Si amo,
perdo. Ergo non amem, ne perdam. Sed quia timeo
perdere, ideo non amo; et utique quod timeo ne perdam,
amo. Dicit et alibi Dominus: <hi>Quid prodest homini
si totum mundum lucretur, animae vero suae detrimentum
patiatur <note>(Matth. XVI, 26)</note>
            </hi>? Ecce quia sic est
<pb n="1653"/>
amanda anima, ut lucro totius mundi praeferatur; et
tamen observet qui animam amat, quia si amat, perdet
illam. Non vis perdere eam, noli illam amare.
Sed si non vis eam perdere, non potes eam non amare.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Amor quidam perversus et quoddam
rectum odium animae.</hi> Sunt ergo qui perverse
animam suam amant: et hoc vult Dei sermo corrigere,
non ut oderint animam suam, sed ut recte diligant.
Male enim diligendo perdunt eam, et fit quiddam
magnum quasi praeposterum et contrarium: sed
ita tamen fit, ut si diligas eam perverse, perdas illam;
si oderis illam recte, conserves illam. Est ergo quidam
perversus amor ejus, et quoddam rectum odium
ejus. Sed amor perversus ab odio, odium rectum ab
amore ejus. Quis est perversus animae amor? Quando
diligis animam tuam in iniquitatibus. Audi quia ab
odio venit amor iste perversus: <hi>Qui autem diligit
iniquitatem, odit animam suam <note>(Psal. X, 6)</note>
            </hi>. Odium autem
rectum vide, quia ab amore venit. Ibidem Dominus
secutus ait: <hi>Qui autem odit animam suam in hoc saeculo,
in vitam aeternam inveniet eam.</hi> Utique quod vis
invenire in vitam aeternam, multum amas. Quod enim
amas ad tempus, quid prodest? Aut subduceris illi,
aut subducitur tibi. Cum fueris tu subtractus, perit
ipse amator: cum fuerit illud subtractum, perit quod
amasti. Ubi ergo aut amator perit, aut quod amatur,
non est amandum. Sed quid est amandum? Quod
nobiscum potest esse in aeternum. Sed si vis animam
tuam in aeternum habere salvam, oderis eam ad tempus.
Ergo odium rectum ab amore venit; perversus
amor ab odio venit.</p>
          </div3>
<div3>
            <head>3.</head>
            <p>
 <hi>Modus diligendi animam. Duplex amor.</hi> Quis igitur
modus diligendi animam? Putatis martyres non
amabant animas suas? Videtis certe modo, si cujus
vita praesentis saeculi periclitetur, quomodo amici
ejus currunt pro ea: quomodo curritur ad ecclesiam,
rogatur episcopus, ut intermittat, si quas habet actiones,
currat, festinet. Quare? Pro anima. Et omnes
contremiscunt, omnibus caeteris rebus intermissis,
festinandum esse decernunt. Omnis festinatio laudatur,
omnis tardatio accusatur. Quare? Pro anima.
Quid est, pro anima? Ne moriatur homo. Non noverant
martyres amare animas suas: et tamen hoc est
pro anima, me moriatur homo.
</p>
          </div3>
        </div2>

<div2>
          <head>CAPUT III.</head>
<p>Mors hominis iniquitas est. Si curris
pro hac vita centum millia, quot millia debes
currere pro vita aeterna? Si festinas lucrari dies paucos,
et ipsos incertos: hodie enim homo a morte
liberatus, nescit utrum cras moriatur: tamen si sic
curritur propter lucrum paucorum dierum, quia et
usque in senectam pauci dies sunt, quomodo currendum
est pro vita aeterna? Et tamen propter hanc pigri
sunt homines. Difficile invenis qui vel passus lente
moveat pro vita aeterna. Amor ergo perversus animae
abundat; amor autem rectus valde paucorum est.
Nam sicut nemo est qui non diligat animam suam,
sic nemo est qui non amet carnem suam. Unde fieri
potest ut et verum sit quod ait Apostolus, <hi>Nemo unquam
carnem suam odio habuit,</hi> et anima non ametur?
<pb n="1654"/>
Discamus ergo, fratres, amare animas nostras. Omnis
voluptas saeculi transitoria est. Est amor utilis, est
amor noxius: amor amore impeditur; amor noxius
recedat, et amor utilis succedat. Sed quia homines
nolunt illinc recedere; ideo in illos non potest aliud
introire: ut non capiant, pleni sunt; fundant, et capiunt.
Pleni sunt enim amore voluptatum carnalium,
pleni sunt amore vitae praesentis, pleni sunt amore
auri et argenti, possessionum saeculi hujus. Qui ergo
pleni sunt, sic sunt quomodo vasa. Vis ut intret mel
unde acetum nondum fudisti? Funde quod habes, ut
capias quod non habes. Ideo prima renuntiatio est
huic saeculo, et deinde conversio ad Deum. Qui renuntiat,
fundit; qui convertitur, impletur: sed si
non fiat corpore solo, sed et corde.</p>
</div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Amoris initia.</hi> Quaeritur autem,
fratres, quomodo crescat iste amor. Habet enim initia
sua, habet augmenta sua, habet perfectionem suam.
Et debemus nosse quis coeperit, ut eum ad augmenta
cohortemur: quis nec coeperit, ut eum quo incipiat
moneamus: quis et coeperit et creverit, ut eum ad
perfectionem incitemus. Primo illud attendat Charitas
vestra: amores omnes et dilectiones prius sunt in
hominibus de se, et sic de alia re quam diligunt. Si
diligis aurum, prius te diligis, et sic aurum: quia si
tu mortuus fueris, non erit qui aurum possideat.
Ergo dilectio unicuique a se incipit; et non potest nisi
a se incipere. Et nemo monetur ut se diligat. Hoc
enim non solum inest hominibus, sed et pecoribus.
Videtis enim, fratres, quemadmodum non tantum ingentes
bestiae et magna animalia, ut sunt boves aut
cameli vel elephanti, sed et muscae, sed et vermiculi
minimi quomodo nolunt mori, et diligant se. Omnia
animalia mortem fugiunt. Ergo diligunt se, custodire
se volunt; alia velocitate, alia latebris, alia resistendo
et repugnando: omnia tamen animalia pro vita sua
pugnant, mori nolunt, custodire se volunt. Amant
ergo se. Incipe et aliud amare. Sed quid est ipsum
aliud? Quidquid amaveris, aut hoc est quod tu, aut
inferius te est, aut superius te est. Si inferius te est
quod amas, ad consolandum ama, ad tractandum
ama, ad utendum ama, non ad illigandum. Verbi
gratia, aurum amas, noli te illigare auro: quanto melior
es quam aurum? Aurum enim terra est fulgens;
tu autem ut illuminareris a Domino, ad imaginem
Dei factus es. Cum sit aurum creatura Dei, non tamen
fecit Deus aurum ad imaginem suam, sed te. Ergo
posuit sub te aurum. Amor ergo iste contemnendus
est. Ad usum assumenda sunt ista, non eis vinculo
amoris quasi glutino haerendum est. Non facias tibi
membra, quae cum coeperint praecidi, doleas atque
crucieris. Quid ergo? Assurge ab isto amore, quo
amas inferiora quam tu es: incipe amare paria, id
est, quod tu es. Sed quid multis opus est? Si volueris,
breviter poteris.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Amor verus et probus quo ordine
comparatur.</hi> Quo ordine autem verum amorem et veram
charitatem habere possimus, ipse Dominus dixit
nobis in Evangelio, et evidenter ostendit. Sic enim
<pb n="1655"/>
ait: <hi>Diliges Dominum Deum tuum ex toto corde tuo,
et ex tota anima tua, et ex omnibus viribus tuis; et
proximum tuum sicut te ipsum <note>(Matth. XXII, 37, 39)</note>
            </hi>.
Primum ergo dilige Deum, deinde te ipsum; post haec
dilige proximum tuum sicut te ipsum. Prius tamen
disce amare te ipsum: sic dilige proximum tuum sicut
te ipsum. Nam si te ipsum non nosti amare, quomodo
proximum poteris in veritate diligere? Putant enim
nonnulli homines legitimo ordine se amare, quando
res alienas rapiunt, quando se inebriant, quando libidini
serviunt, quando per diversas calumnias injusta
lucra conquirunt. Isti tales audiant Scripturam dicentem, <hi>Qui diligit iniquitatem, odit animam suam.</hi> 
 Si ergo
amando iniquitatem, te ipsum non solum non diligis,
sed etiam odio habes; quomodo aut Deum aut proximum
diligere poteris? Si ergo vis verae charitatis ordinem
custodire, fac justitiam, dilige misericordiam,
fuge luxuriam; incipe secundum praeceptum Domini,
non solum amicos, sed etiam inimicos diligere. Et
haec cum fideliter custodire toto corde contenderis,
istis virtutibus quasi quibusdam gradibus poteris ascendere,
ut merearis Deum toto animo et tota virtute
diligere. Et cum ad istam felicem perfectionem veneris,
omnes concupiscentias istius mundi tanquam
stercora computabis: et cum propheta poteris dicere, <hi>Mihi autem adhaerere Deo, bonum est 
 <note>(Psal. LXXII, 28)</note>
            </hi>.
</p>
          </div3>
        </div2>
      </div1>

<div1>
        <head>SERMO CCCLXIX . De Nativitate Domini, I.</head>
<div3>
          <head>1.</head>
          <p>
 <hi>Duplex Christi ortus, alius ante omnem diem, alius
in die. Nativitas Christi divinis testimoniis illustrata.</hi> Salvator
noster natus de Patre sine die, per quem factus
est omnis dies, voluit in terra habere natalem hunc
diem, quem hodie celebramus. Quisquis hunc diem
miraris aeternum mirare potius ante omnem diem
permanentem, omnem diem creantem, in die hodierno
nascentem, a malitia diei liberantem. Adhuc
mirare. Quae peperit, et mater et virgo est; quem
peperit, et infans et Verbum est. Merito coeli locuti
sunt, Angeli gratulati, pastores laetati. Magi mutati,
reges turbati, parvuli coronati. Lacta, mater, cibum
nostrum; lacta panem de coelo venientem, et in praesepi
positum velut piorum cibaria jumentorum. Illic
enim <hi>cognovit bos possessorem suum, et asinus praesepe
domini sui <note>(Isai. I, 3)</note>
          </hi>; circumcisio scilicet et praeputium,
cohaerendo lapidi angulari, quorum primitiae
fuerunt pastores et Magi. Lacta eum qui talem fecit
te, ut ipse fieret in te, qui tibi et munus fecunditatis
attulit conceptus, et decus virginitatis non abstulit
natus: qui sibi, priusquam nasceretur, et uterum de
quo nasceretur, et diem quo nasceretur elegit. Et ipse
condidit quod elegit, ut illinc procederet ut sponsus
de thalamo suo, quo mortalibus oculis posset videri,
et augmento lucis annuae se lucem mentium venisse
<pb n="1656"/>
testari. Prophetae cecinerunt Conditorem coeli et terrae
in terra cum hominibus futurum: angelus annuntiavit
Creatorem carnis et spiritus in carne venturum.
Salutavit Joannes ex utero in utero Salvatorem;
Simeon senex Deum agnovit infantem; Anna vidua
virginem matrem. Haec sunt testimonia nativitatis
tuae, Domine Jesu, antequam tibi fluctus substernerentur
calcanti, cederent imperanti; antequam ventus
te jubente siluisset, mortuus te vocante vixisset, sol
te moriente palluisset, terra te resurgente tremuisset,
coelum te ascendente patuisset: antequam ista et alia
mirabilia jam juvenilis tui corporis aetate fecisses.
Adhuc in manibus matris portabaris, et jam Dominus
orbis agnoscebaris. Ipse puer parvulus ex semine
Israel, et ipse nobiscum Deus Emmanuel.</p>
        </div3>
<div3>
          <head>2.</head>
          <p>
 <hi>Nativitas Christi aeterna.</hi> Quae est illa nostri generatio
Salvatoris, qua gignenti Patri coaeternus est,
quando hanc generationem ex virgine mundus expavit,
quam pia fides agnovit et tenuit, infidelitas autem
irrisit, superbia timuit superata? Quaenam est illa generatio,
qua <hi>in principio erat Verbum, et Verbum erat
apud Deum, et Deus erat Verbum <note>(Joan. I, 1)</note>
          </hi>? Vel
quod est hoc Verbum, quod dicturus ante non silebat,
quo dicto non siluit qui dicebat? Quod est Verbum
sine tempore, per quod facta sunt tempora? Verbum
quod labia nullius aperuit coeptum, clausitve finitum:
Verbum quod initium non habet ex ore loquentium,
et aperit ora mutorum: Verbum quod linguis gentium
disertis non fit, et linguas infantium disertas
facit. Quaenam est, inquam, illa generatio, cui Pater
moriendo non cedit, quia non eam vivendo praecedit?
Ab omnibus locorum temporumque intervallis, ab
omni distentione spatiorum, quam vel in diebus, vel
in corporibus sentire consuevimus, levemus ad eum,
quantum ipso adjuvante possumus, animam nostram,
si quomodo capere valeamus et natum non praevenientem
qui gignit, et gignentem non subsequentem
qui gignitur, Patrem et Filium: nec pariter patres,
nec pariter filios, sed pariter aeternos: non utrumque
generantem, nec utrumque nascentem, sed alterum
sine altero non viventem: et Patrem sempiterne genuisse,
et Filium sempiterne natum esse cogitemus,
si valemus; si non valemus, credamus. Non est quod
hic dicere valeamus, sed tamen non longe positum
est ab unoquoque nostrum: <hi>In illo enim vivimus, et
movemur, et sumus <note>(Act. XVII, 28)</note>
          </hi>. Transcendamus
carnem nostram, in qua parentes ante filios vivunt:
quia ut filios possent generare creverunt, et filiis
crescentibus jam senescunt. Nondum natis filiis parentes
vixerunt, quia et parentibus mortuis filii victuri
sunt. Transcendamus et animas nostras: pariunt et
ipsae aliquid cogitando, quod secum habent sciendo;
sed possunt amittere obliviscendo, quia non habebant
ante nascendo. Cuncta corporalia, temporalia, mutabilia
transcendamus: ut videamus super omnia, per
quem facta sunt omnia. Ascensus noster in corde est:
quia et ille ad quem ascendimus prope est. Longe
autem ab illo sumus, in quantum dissimiles sumus.
Ascendit ergo ad eum sua similitudo, quam in nobis
fecit et refecit, qua nondum perfecta, palpitat infirmus
aspectus, et ineffabilem candorem lucis aeternae non
potest intueri. Cujus ergo fulgorem mentis acies nondum
capit, <hi>generationem ejus quis enarrabit <note>(Isai. LIII,
8)</note>
          </hi>? Sed <hi>Verbum caro factum est, et habitavit in nobis <note>(Joan. I, 14)</note>
          </hi>.</p>
        </div3>
<div3>
          <head>3.</head>
          <p>
 <hi>Nativitas Christi temporaria.</hi> Hanc ergo generationem,
cujus hodiernum celebramus diem, hanc in
qua dignatus est venire per Israel, et fieri Emmanuel,
nobiscum Deus in carnis infirmitate, non nobiscum in
cordis iniquitate; accedens ad nos per id quod assumpsit
ex nostro, et liberans nos per id quod mansit
in suo (visitavit quippe Dominus servos suos per
mortalem infirmitatem, ut eos liberos faceret per incommutabilem
veritatem): hanc ergo generationem,
cujus ut cumque capax est humana fragilitas; non
<pb n="1657"/>
illam quae sine tempore manet, sine matre super
omnia; sed istam quae in tempore facta est, sine patre
inter omnia: hunc virginis filium et virginum sponsum,
de incorrupta matre nascentem, incorruptibili
veritate fetantem, laudemus, amemus, adoremus, ut
in ejus misericordia de astutia victa diaboli triumphemus.
Diabolus ad nos decipiendos corrupta feminea
mente subrepsit: Christus ad nos liberandos
incorrupta feminea etiam carne processit; qui est
benedictus cum Patre et Spiritu sancto in saecula saeculorum.
Amen.
</p>
        </div3>
      </div1>

<div1>
        <head>SERMO CCCLXX . De Nativitate Domini, II.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Nativitatis seu conditionis
hominis quatuor genera.</hi> Hodiernus dies ad habendam
spem vitae aeternae, magnum contulit gaudium generi
humano. Primus enim homo, quo cadente omnes
cecidimus, cujus ruina est mortalitas nostra, non est
natus, sed factus; patre nullo, nulla matre, sed Deo
operante. Haec est hominis prima conditio. Adam de
terra. Secunda conditio est hominis, qua creatur femina
de latere viri. Tertia conditio est hominis, qua
natus est homo ex viro et femina. Quarta conditio est
Dei et hominis, qua natus est Christus sine viro de
femina. In istis quatuor conditionibus una sola nobis
usitata est, caeterae tres non sunt in oculis carnis, sed
in fide cordis. De terra factum hominem sine patre,
sine matre, non novimus; factam feminam de latere
viri non novimus, lectam et auditam credidimus.
Tertia illa usitata est nobis ipsa quotidiana de complexu
maris et feminae quotidie nascuntur homines.
Jam ergo erat una sine viro et femina, jam erat altera
de viro sine femina, jam erat tertia de viro et femina,
quarta restabat sine viro de femina. Sed ista quarta
liberavit tres. Prima enim et secunda ruerunt, tertiam
de ruina genuerunt, in quarta salutem invenerunt.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Omnis fidelium gradus Salvatori
omnium nato attestatur.</hi> Exsultent ergo virgines; virgo
peperit Christum. Nihil in ea quod voverunt putent
exterminatum: mansit virgo post partum. Exsultent
viduae; infantem Christum vidua Anna cognovit.
Exsultent conjugatae; nasciturum Dominum Jesum
Christum Elisabeth maritata prophetavit. Nullus gradus
praetermissus est, de quo non haberet testimonium
salus omnium. Numquid enim solae virgines ad regnum
coelorum perveniunt? Perveniunt et viduae. Magni
meriti fuit illa vidua sancta Anna. A virginitate enim
sua septem annos vixerat cum viro suo; quo defuncto
usque ad senilem aetatem pervenerat, et in senectute
sancta exspectabat infantiam Salvatoris; ut parvum
<pb n="1658"/>
videret annosa, parvum agnosceret anicula, intrantem
in mundum Salvatorem videret itura <note>(Luc. II, 36-38)</note>.
Et in masculino sexu tria ipsa genera commendata
sunt. Ipse Christus puer natus est; exsultent pueri,
continentiam voventes puero. Ipse vere integritatem
pudicitiae consecravit, qui suae matri fecunditatem attulit,
virginitatem non abstulit. Simeon ille senex diu
vixerat, cujus aetas comparatur Annae; et audierat
responsum; quod non esset visurus mortem nisi
prius videret Christum Domini.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Desiderium Christi nascituri quantum
in antiquis sanctis.</hi> Intelligite, fratres, quantum desiderium
habebant antiqui sancti videndi Christum.
Sciebant illum esse venturum, et omnes qui pie vivebant,
dicebant, O si hic me inveniat illa nativitas!
o si quod credo in Scripturis Dei, videam oculis meis!
Et ut noveritis quantum desiderium habebant sancti,
qui noverant de Scripturis sanctis virginem parituram,
sicut audistis cum Isaias legeretur, <hi>Ecce virgo in utero
concipiet, et pariet filium, et vocabitur nomen ejus Emmanuel <note>(Isai. VII, 14)</note>
            </hi>.
Emmanuel quid sit, Evangelium
nobis aperuit dicens, <hi>quod interpretatur, Nobiscum
Deus <note>(Matth. I, 23)</note>
            </hi>. Non tibi ergo sit mirum, quaecumque
infidelis anima, non tibi videatur impossibile ut
virgo pareret, virgo pariens permaneret. Intellige natum
Deum, et non miraberis virginis partum. Ut ergo
noveritis antiquos sanctos et justos optasse videre,
quod concessum est huic seni Simeoni; Dominus noster
Jesus Christus ad discipulos loquens ait: <hi>Multi
justi et prophetae voluerunt videre quae vos videtis, et
non viderunt; et audire quae auditis, et non audierunt <note>(Id. XIII, 17)</note>
            </hi>.
Multum senex iste fuit ad audiendum
serus, sed ad videndum maturus. Non exspectavit
ut Christum audiret loquentem, quoniam agnovit
infantem. Et hoc illi concessum erat jam decrepito,
quasi desideranti et suspiranti et dicenti quotidie in
orationibus suis: Quando veniet? quando nascetur?
quando videbo? Putas durabo? putas hic me inveniet?
putas isti oculi mei videbunt, per quem cordis oculi
revelabuntur? Dicebat ista in orationibus suis, et pro
desiderio suo accepit responsum, quod non gustaret
mortem, nisi prius videret Christum Domini. Gestabat
eum Maria mater ejus infantem: vidit ille, et agnovit.
Ubi noverat quem agnovit? An intus est revelatus,
qui foris est natus? Vidit, et agnovit. Agnovit Simeon
infantem tacentem; et occiderunt Judaei juvenem
mirabilia facientem. Cum ergo cognovisset, accepit
in ulnas suas, hoc est, in brachia sua, amplexatus est
eum. Portabat a quo portabatur. Ipse enim est Christus
sapientia Dei, attingens a fine usque ad finem fortiter,
et disponens omnia suaviter <note>(Sap. VIII, 1)</note>.
Quantus ibi erat, et quam magnus, quam parvus factus
erat? Parvus factus, parvos quaerebat. Quid est,
parvos quaerebat? Non superbos, non elatos; sed humiles
et mites colligebat. In praesepi dignatus est poni,
ut esset piorum cibaria jumentorum. Accepit ergo
eum Simeon in brachia sua, et dixit: <hi>Nunc dimittis,
Domine, servum tuum in pace.</hi> Dimittis in pace, quia
video pacem. Quare ergo dimittis in pace? <hi>Quoniam
<pb n="1659"/>
viderunt oculi mei salutare tuum <note>(Luc. II, 25-30)</note>
            </hi>. Salutare
Dei, Dominus Jesus Christus. <hi>Annuntiate diem ex
die salutare ejus <note>(Psal. XCV, 2)</note>
            </hi>.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Pueri et senes et conjugati attestantur
Christo.</hi> Habetis ergo, pueri, puerum Jesum;
sancti senes, senem Simeonem. Si autem quaeritis,
ut et conjugatus aliquis vir testimonium Domino perhibeat,
Zachariam considerate. Nemo ergo quaerat
aliud, fratres mei, christiani fideles, aut virgo, aut
vidua, aut conjugata, aut puer, aut continens, aut
uxoratus: quidquid plus esse quis voluerit, non invenit
quemadmodum ad Christum pertineat. Non invenimus
testimonium perhibuisse Christo adulteros,
fornicatores, immundos. Et ut a talibus ei testimonium
perhiberetur, ipse praestitit, ipse donavit. Non
enim quisquam sanctus viribus suis. Exsultemus
ergo, charissimi. Ab hodierno die crescunt dies.
Crede in Christum, et crescit in te dies. Credidisti?
Inchoatus est dies. Baptizatus es? Natus est Christus
in corde tuo. Sed numquid Christus natus sic remansit?
Crevit, ad juventutem pervenit: sed in senectutem
non declinavit. Crescat ergo et fides tua, robur
inveniat, vetustatem nesciat. Sic pertinebis ad Christum
Filium Dei, in principio Verbum apud Deum,
Verbum Deum; sed Verbum carnem factum, ut habitaret
in nobis. Majestas ibi latebat, ubi infirmitas
apparebat. In manus suas Simeon infirmitatem accepit,
sed majestatem intus agnovit. Nemo contemnat
natum, si vult esse renatus. Ad illum pertinuit propter
nos nasci, ad nos pertineat in illo renasci: qui
vivit et regnat in saecula saeculorum. Amen.
</p>
          </div3>
        </div2>
      </div1>

<div1>
        <head>SERMO CCCLXXI . De Nativitate Domini, III.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christi duae nativitates.</hi> Natus
est nobis hodie Salvator; et ideo hodie omni mundo
sol verus exortus est. Deus homo factus est, ut homo
Deus fieret: et ut servus in dominum verteretur,
formam servi Dominus accepit. Habitavit in terris habitator
coelorum, ut homo habitator terrae habitaret in
coelis. Natus est ergo nobis Salvator, passus est diem
partus repudiatae Legis conceptus: natus autem de
Patre semper, de matre semel. Etenim Domini nostri
Jesu Christi duas accepimus nativitates: primo divinam,
deinde humanam; sed plane utramque mirabilem:
in illa ut matris, in hac ut patris officia cessarent:
unam aeternam, ut crearet temporales; alteram
temporalem, ut praestaret aeternos. Ille ergo in forma
Dei Patri aequalis, ille in forma servi Patri subditus.
Ille creator temporum, natus in tempore est: factusque
est tam parvus, ut ederetur a femina; sed tam
magnus utique permansit, ut non separaretur a Patre.
Has ergo Domini nativitates etiam duo evangelistarum
testantur principia. Unus enim de nativitate
<pb n="1660"/>
divina ita ait: <hi>In principio erat Verbum, et Verbum
erat apud Deum, et Deus erat Verbum: hoc erat in
principio apud Deum. Omnia per ipsum facta sunt, et
sine ipso factum est nihil <note>(Joan. I, 1-3)</note>
            </hi>. De hac vero
nativitate humana, ita evangelista alius refert: <hi>Liber
generationis Jesu Christi filii David <note>(Matth. I, 1)</note>
            </hi>. Hic
ergo natalis Domini, hic secundae nativitatis dies est:
exsultemus et laetemur in eo. Nec immerito, aucto
jam abhinc die, hodie lux incrementum accipit; cum
humano generi in hoc utique die vera lux venerit: ut
recte dies tramitem solis augeat, quo nobis hunc, per
quem tenebris mortis absolveremur, invexit. Hunc
ergo Prophetae annuntiantes, tanquam lucernae, venturum,
praecesserunt diem ortus ejus, et miracula
quae esset gesturus in carne, clarissimis praeconiis ediderunt.
Rectum namque erat ut praedicaretur esse
venturus, ne cum venisset, dubitaretur. Hic itaque
Deus noster, homo inter homines conversatus est.
Apparuit enim videntibus homo, intelligentibus Deus:
hominem intuentibus offerens, credentibus Deum
servans. Ergo infirmos salvavit aspectus infirmitatis
ejus: firmos quaerit contemplatio divinitatis ejus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Incarnatione visibilis Deus, quem
homo sequatur, exhibetur.</hi> Obsecro vos, charissimi,
intuemini quam magnum sit hoc mysterium veritatis.
Ad salvandos homines Legem dederat, Prophetas miserat:
et quia sanandis languoribus haec remedia
praecesserunt, ipsum se ad salutem eorum offerre hominibus
Deus voluit. Porro homines Deum ipsum in
substantia sua videre non potuerunt: spem vero homines
suam ponere in solo homine non debebant. Quid
ergo hic fieret? Hominem sequi non debebant, homo
sequendus non erat qui videri poterat: Deus sequendus
erat qui videri non poterat. Ut ergo exhiberetur
homini, et qui ab homine videretur et quem homo sequeretur,
Deus factus est homo. Denique cum jam
inter homines versaretur, et tribus apostolis in secreto
adductis medius astaret, subito eis in illa divini
cultus claritate resplenduit: quod apostoli qui praesentes
erant, vix intueri pro humani affectus infirmitate
potuerunt <note>(Id. XVII, 1-6)</note>. Nasci humanitus voluit,
ut nos in ipso nasceremur, et futuris cultoribus
suis iteratae nativitatis sacramenta sanciret: ut nos
qui a nativitate illa coarctati tenebamur obnoxii, Salvatoris
nostri vestigia comitati, secundae nativitatis
praesidio certo potiremur; quo in Deo et ex Deo nati,
abrumperemus vincula mortis antiquae, cum pignus
salutis Spiritum sanctum sumeremus. Ergo cum apparere
hominibus Deus vellet, eosque quae prius mandaverat,
docere etiam praesens cuperet, vim divinam
assumpto homine temperavit, et posuit tenebras latibulum
suum in circuitu suo <note>(Psal. XVII, 12)</note>, cum se
tabernaculo carnis obtexit. Tali ergo et tam ineffabili
sacramento, Christus Deus noster et homo habetur
et Deus; per matrem homo, per Patrem Deus. Sicque
fit ut utrumque illud sit verum quod ait, <hi>Pater major
me est <note>(Joan. XIV, 28)</note>
            </hi>; et, <hi>Ego et Pater unum sumus <note>(Id. X, 30)</note>
            </hi>.
Nam divinitate aequatur Patri, incarnatione
subditur Patri.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Deus et homo quomodo misceri
potuit. Difficilior animae corporisque permixtio.</hi> Quaerere
tamen quidam solent, quomodo misceri potuit
homo et Deus. Quaerunt rationem hujus mysterii,
quod semel factum est: cum ipsi nequaquam possint
reddere rationem ejus quae fit semper, id est, quomodo
anima miscetur corpori, ut homo fiat. Ergo sicut
corporea res incorporeaque conjungitur, ut homo
efficiatur: ita homo conjunctus est Deo, et factus est
Christus. Et tamen ut fieret Christus, duo illa incorporea,
id est, anima et Deus facilius conjungi permiscerique
potuerunt, quam miscetur una incorporea
aliaque corporea, id est, anima et corpus, ut persona
hominis existat. Quod si Deus creator coeli ac
terrae, cum Deus esset, homo factus est, et humiliavit
semetipsum usque ad mortem, mortem autem
<pb n="1661"/>
crucis <note>(Philipp. II, 6-8)</note>, quanto autem superbire non
debet terra et cinis? Videte, fratres, quantum se humiliavit
propter homines Deus. Quantum se dejicere
debet servus, quando ad tantam humilitatem descendit
et Dominus? Quae humilitas, charissimi, si plenissime
ab hominibus possidetur, etiam ad charitatem
usque proficiet. Nam dum alter alterum existimat superiorem,
dilectio facit aequalitatem. Unde non se ipse
homo despiciat, propter quem utique ista subire dignatus
est Deus.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Hominis dignitas ex Dei in ipsum
dignatione.</hi> Et ego quidem, fratres, pro quibus impendi
et superimpendi cupio, licet magnos vos semper
in conscientia mea fecerim; tamen majores quodam
modo vos res mihi ista efficit, cum intendo
quanta sit Domini mei pro homine dignatio. Vos utique
estis Dominicae incarnationis, vos Dominici sanguinis
pretium, vos membra Christi, vobis caput
Christus est: pro vobis nasci, pro vobis pati cuncta
non distulit; crucem quoque ipsam ad hoc pertulit,
ut vos sibi in familiam coaptaret. Vos appellamini
Christi fratres, vos appellamini Christi haeredes.
Proinde, dilectissimi, unusquisque dignum se ipsum
habeat, coram quo peccare non debeat; dignum se
existimet, coram quo si delictum cogitaverit, erubescat. <hi>Pretio enim magno empti estis: glorificate et portate
Deum in corpore vestro 
 <note>(I Cor. VI, 20)</note>
            </hi>. Hic pro
vobis natus est, hic pro vobis oblatus est; hic etiam,
si digne agatis, habitat in vobis. Agamus ergo, meditantes
in lege Domini die ac nocte, ut comprehendere
eum, ut videre mereamur. Agamus, ut quia
dignatus est descendere propter homines Deus, ad
Deum homo possit ascendere.
</p>
          </div3>
        </div2>
      </div1>

<div1>
        <head>SERMO CCCLXXII . De Nativitate Domini, IV.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Nativitas Christi duplex.</hi> 
Novit fides vestra, charissimi, quae hanc universam
multitudinem congregavit, quia natus est nobis hodie
Salvator. Natus est de Patre semper, de matre semel: 
de Patre sine sexu, de matre sine usu. Apud
Patrem quippe defuit concipientis uterus: apud matrem
defuit seminantis amplexus. Prima nativitas ex Patre
naturam servavit: secunda nativitas ex matre gratiam
seminavit. Illa tenuit majestatem divinae substantiae;
ista suscepit societatem mortalitatis humanae.
In hac autem ideo venire dignatus est, ut fieret obediens
usque ad mortem <note>(Philipp. II, 6-8)</note>, et moriendo
vinceret mortem. Utraque nativitas ineffabilis,
utraque mirabilis. Quod enim cor humanum
comprehendere, quaeve lingua valeat explicare,
quomodo natus sit Christus semper ex Deo, aut quomodo
nuper ex utero? Quis intelligat coaeternum Filio
Patrem, quis eloquatur virginem matrem? illum sine
initio, sine fine gignentem; istam sine libidine concipientem,
<pb n="1662"/>
sine corruptione parientem? Utraque nativitas
mira est, quia divina est. Sive ergo illam, sive
istam mens humana consideret, rectissime dicit, <hi>Generationem
ejus quis enarrabit <note>(Isai. LIII, 8)</note>
            </hi>? Et nos
quid faciemus, fratres? Quoniam digne eloqui non valemus,
tacere debemus? Absit a nobis, absit ut taceat
lingua servi, quando Natalis est Domini. Dicamus
ergo quod possumus, quod legimus.</p>
          </div3>
<div3>
            <head>2.</head>
            <p>
 <hi>Ad Christi nuptias Judaei et Gentiles invitati.
Carne et sanguine Christi pascimur. Christus sponsus
et gigas, pulcher et fortis.</hi> Beatus David de Christo
loquens, dicit in Psalmis, <hi>In sole posuit tabernaculum
suum, et ipse tanquam sponsus procedens de
thalamo suo, exsultavit ut gigas <note>(Psal. XVIII, 6)</note>
            </hi>. Processit
enim hodie de sacro thalamo, hoc est, beatorum
virgineorum viscerum abdito incorruptoque secreto.
Processit inde virginis filius, virginis sponsus: filius
videlicet Mariae, sponsus Ecclesiae. Universae enim
Ecclesiae loquebatur Apostolus, quando dicebat: <hi>Aptavi
vos uni viro virginem castam exhibere Christo <note>(II Cor.
XI, 2)</note>
            </hi>.
</p>
          </div3>
        </div2>

<div2>
          <head>CAPUT II.</head>
<p>Ad has tales nuptias Christi, Pater
sponsi primum invitavit populum Judaeorum. Sed quid
ait Evangelium? <hi>Qui invitati erant, non fuerunt digni <note>(Matth. XXII, 8)</note>
            </hi>.
Invitata est postea universarum Gentium
multitudo, ipsa implevit Ecclesiam, ipsa accepit
de mensa dominica non viles epulas, aut ignobiles
potus, sed ipsius pastoris, ipsius occisi Christi carnem
praelibavit et sanguinem. Occisus est ad nuptias
suas ipse innocens agnus, occisus est ad nuptias; et
quoscumque invitavit, de carne sua pavit. Occisus
epulas praeparavit: resurgens nuptias celebravit. Occisus
voluntariam pertulit passionem: resurgens dispositam
duxit uxorem. In utero virginis humanam carnem
velut arrham accepit: in cruce pretiosissimam
dotem suum sanguinem fudit: in resurrectione atque
ascensione sua aeterni matrimonii foedera roboravit. <hi>Ascendit enim in altum, captivam duxit captivitatem, dedit
dona hominibus 
 <note>(Psal. LXVII, 19)</note>
            </hi>. Quae dona? Spiritum
sanctum, per quem diffusa humanis mentibus
charitate, inseparabiliter Christo tanquam viro suo
adhaesit Ecclesia. Processit ergo hodie tanquam sponsus
de sacro thalamo suo, et sicut exsequitur Psalmus, <hi>Exsultavit ut gigas ad currendam viam.</hi> 
 Processit
ut sponsus, exsultavit ut gigas. Pulcher et fortis: pulcher,
ut sponsus; fortis, ut gigas. Pulcher, ut ametur;
fortis, ut timeatur: pulcher, ut placeret; fortis, ut
vinceret. Ubi invenitur in Scripturis sacris sponsi
istius pulchritudo? <hi>Speciosus forma prae filiis hominum:
diffusa est gratia in labiis tuis <note>(Psal. XLIV, 3)</note>
            </hi>. Ubi invenitur
gigantis fortitudo? <hi>Dominus fortis et potens,
Dominus potens in praelio <note>(Psal. XXIII, 8)</note>
            </hi>. Utrumque
autem, id est, et pulchritudinem et fortitudinem in eo
viderat et intellexerat Isaias, cum dicebat: <hi>Quis est
iste qui advenit ex Edom? rubor vestimentorum ejus ex
Bosor, sic speciosus in stola vestimenti cum fortitudine <note>(Isai. LXIII, 1)</note>
            </hi>?
Iste ergo propheta, qui et speciosum
dixit et fortem, sponsum noverat et gigantem.</p>
</div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Viam quomodo cucurrit Christus
<pb n="1663"/>
Ambrosii hymnus.</hi> Ergo, charissimi, <hi>Exsultavit ut gigas
ad currendam viam.</hi> Quam viam, nisi mortalem viam,
quam dignatus est nobiscum habere communem? Ipsa
est via, per quam genus humanum transit. Transeunt
enim per eam veniendo nascentes, et abscedendo morientes.
Et iste generis humani fluvius ab initio usque in
finem ex occultis naturae venis jugiter manat. De isto
fluvio rapido ac turbulento bibere dignatus est Christus.
Modo audistis in psalmo, <hi>De torrente in via bibit <note>(Psal.
CIX, 7)</note>
            </hi>. Torrens iste produxit nos ad nativitatem, perduxit
ad mortem. Quasi ex occulto fontis, abyssum
maris suscepit Christus. Utrumque pro nobis, et natus
et mortuus est. Et quia homines in medio hujus fluminis
constituti, plerumque delectantur mundi blandimentis
et illecebris, quae limo hujus torrentis involvuntur,
atque in profundum inferni demergunt eos, qui dum
transeuntes undas a vide hauriunt, sic necantur, stare
cupientes in torrente praecipitante, et in republica
quaerentes fixa vestigia: ideo Dominus <hi>de torrente in
via bibit.</hi> Quid est, <hi>in via bibit?</hi> Transiens bibit. Bibit
enim et transiit, non remansit: nec stetit in via peccatorum.
Item mortem metuunt homines; quia necesse
est praecipitari omnes hujus torrentis impulsu:
Christus autem mortem quam sponte susceperat, timere
non potuit; ideo dictum est, <hi>Et exsultavit ut gigas
ad currendam viam.</hi> Descendit enim, et cucurrit:
ascendit, et sedit. Nostis, quia sic confiteri soletis:
postquam resurrexit, ascendit in coelum, sedet ad dexteram
Patris. Hunc nostri gigantis excursum brevissime
ac pulcherrime cecinit beatus Ambrosius in hymno,
quem paulo ante cantastis. Loquens enim de
Domino Christo, sic ait:  « Egressus ejus a Patre, regressus
ejus ad Patrem: excursus usque ad inferos,
recursus ad sedem Dei. »  Haec omnia, charissimi,
si quaeramus cur facta sunt, inveniemus facta pro
nobis. Descendit enim, ut ascenderemus; mortuus est,
ut viveremus; resurrexit, ut resurgeremus; ascendit
in coelum, ut terrena contemnere, et cor sursum erigere
disceremus. Denique ut levaret post se spem nostram,
levavit primo carnem suam: et ut speraremus
hoc secuturum in nobis, illud praecessit quod accepit
ex nobis.
</p>
          </div3>
        </div2>
      </div1>

<div1>
        <head>SERMO CCCLXXIII . De Epiphania Domini, I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christus manifestatus Magis.</hi> 
Solemnitas quam hodie celebramus, propter manifestationem
Domini Epiphaniae graecum nomen accepit.
Hodierno quippe die Magis adorantibus tanquam
primitiis Gentium, commendatur manifestatus, qui
ante paucos dies traditur etiam natus. Lapis ille angularis,
qui velut parietes duos, circumcisionis videlicet
<pb n="1664"/>
et praeputii, hoc est Judaeorum atque Gentium, de diverso
venientes in sua unitate copulavit, <hi>et factus est
pax nostra, qui fecit utraque unum <note>(Ephes. II, 11-22)</note>
            </hi>;
ut pastoribus Judaeorum nuntiaretur, Angeli venerunt
de coelo; et ut a magis Gentium adoraretur, stella refulsit
e coelo. Sive ergo per Angelos, sive per stellam,
coeli enarraverunt gloriam Dei: ut in ejus qui
natus est gratia, enarrarent eam etiam Apostoli, portantes
Dominum sicut coeli, atque in omnem terram
exiret sonus eorum, et in fines orbis terrae verba eorum <note>(Psal. XVIII, 2, 5)</note>.
Quae quoniam et ad nos venerunt,
credimus, propter quod et loquimur <note>(II Cor. IV, 13)</note>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Idem tractatur argumentum.</hi> Multa
igitur consideranda sunt, fratres, in hac quam audivimus,
evangelica lectione. Magi veniunt ab oriente,
regem Judaeorum requirunt, qui tot reges Judaeorum
nunquam antea quaesierunt. Requirunt autem, non
aliquem virilis aetatis, sive grandaevum, humanis
oculis, in excelsa sede conspicuum, exercitibus potentem,
armis terrentem, purpura nitentem, diademate
refulgentem [vel de cruce sibi exsultantem, in
qua universos martyres redimeret confitentes, vel ab
inferis resurgentem, aut in coelos ascendentem]; sed
recens natum, in cunis jacentem, uberibus inhiantem,
nullo ornatu corporis, nullis membrorum viribus,
nullis parentum opibus, non sua aetate, non suorum
potestate praestantem. Et quaerunt regem Judaeorum,
a rege Judaeorum; ab Herode [homine], Christum
[Deum et hominem; a terreno rege homine, regem
coelorum qui condiderat hominem]: a grandi parvulum,
a claro latentem, ab excelso humilem, a
loquente infantem, ab opulento inopem, a forti infirmum;
et tamen [quamvis ab Herode persequente,
sibi et aliis Christum dominantem], a contemnente
adorandum: profecto in quo nulla pompa regia videbatur,
sed vera majestas adorabatur.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Herodis metus et in parvulorum
caede saevitia. Innocentes martyrum corona donati.</hi> Denique
Herodes timet: Magi desiderant. Regem illi
cupiunt invenire, regnum metuit ille finire. Utrique
postremo quaerunt: illi, per quem possint vivere;
ille, quem vellet occidere: ille, in quem peccatum
grande committat; illi, qui omnia sibi peccata dimittat.
Necat quippe Herodes parvulos multos, dum
vult ad unius mortem pervenire. Et cum saevientissimam
 et cruentissimam caedem in tot innocentibus
perfecit; se ipsum tanta iniquitate primitus interfecit.
Interea rex noster [Christus], Verbum [Dei] infans
[Deus], Magis illum adorantibus, parvulis pro illo
morientibus, sive jacebat, sive sugebat; et nondum
locutus, credentes inveniebat; et nondum passus,
etiam martyres faciebat. O parvuli beati, modo nati,
nunquam tentati, nondum luctati, jam coronati! Ille
<pb n="1665"/>
de vestra corona dubitaverit in passione pro Christo,
qui etiam Baptismum parvulis prodesse non existimat
Christi. Non habebatis quidem aetatem, qua in Christum
passurum crederetis: sed habebatis carnem, in
qua pro Christo passuro passionem sustineretis. Nullo
modo istos infantes desereret gratia Salvatoris infantis,
qui venerat quaerere quod perierat, non solum in
carne nascendo, verum etiam in cruce pendendo
[ad inferos descendendo, et in coelis ascendendo, et
ad dexteram Patris sedendo]. Nam qui potuit natus
habere praedicatores Angelos, narratores coelos, adoratores
Magos, potuit et illis ne pro eo hic morerentur
praestare, si sciret illa morte perituros, et non
potius majore felicitate victuros. Absit, absit, ut ad
liberandos homines [Christus] veniens, de illorum
praemio qui pro eo interficerentur nihil egerit, qui
pendens in ligno pro eis a quibus interficiebatur
oravit.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Infelices Judaei fabris Arcae Noe et
lapidibus milliariis persimiles.</hi> Quid dicam de infelicitate
Judaeorum, qui Christum quaerentibus Magis,
etiam prophetiam indicem protulerunt, Bethlehem
civitatem designaverunt [quam ipsi non invenerunt]?
Similes fabris Arcae Noe, aliis ubi evaderent praestiterunt,
et ipsi diluvio perierunt: similes lapidibus
milliariis, viam ostenderunt, nec ambulare potuerunt
[quia stolidi in via remanserunt]. Quaesitum est ab
eis, ubi Christus nasceretur: responderunt, <hi>In Bethlehem
Judae. Sic enim scriptum est per prophetam</hi>: <hi>Et tu Bethlehem terra Juda, non minima es in ducibus
Juda. Ex te enim prodibit rex, qui recturus est populum
meum Israel 
 <note>(Matth. II, 1-6)</note>
            </hi>. Audierunt et
abierunt inquisitores; dixerunt et remanserunt doctores:
et contrariis affectibus separati, illi facti sunt
adoratores, illi persecutores. Nunc quoque Judaei simile
aliquid nobis exhibere non desinunt. Nonnulli
enim paganorum ut noverint Christum ante prophetatum,
quando eis de Scripturis testimonia clara proferimus,
suspecti ne forte a Christianis ista conficta
sint, malunt credere codicibus Judaeorum: et sicut
tunc Magi fecerunt, istos dimittunt inaniter lectitare,
ipsi pergunt fideliter adorare.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Spectaculum spirituale in hoc festo.</hi> 
Celebremus itaque exsultantes in Domino, festum
diem Domini; non solum quo est ex Judaeis natus,
verum etiam quo est Gentibus manifestatus. Juvat
intueri omnia, et in unum adducta conspectum, animo
cernere spectaculo spirituali. Nascitur Christus:
virgo concipit, virgo parit, virgo nutrit; adest fecunditas,
nec abest integritas. Angeli annuntiant,
pastores glorificant, coeli enarrant, Magi desiderant,
reges formidant, Judaei demonstrant, Gentes adorant:
frustrantur saevientes, coronantur infantes,
admirantur credentes. Quae est ista humilis celsitudo,
infirmi fortitudo, parvuli magnitudo? Profecto illud
Verbum fecit haec omnia, per quod facta sunt omnia.
<pb n="1666"/>
Verbum quod longe erat a nobis, caro factum est,
ut habitaret in nobis <note>(Joan. I, 3, 14)</note>. Agnoscamus
itaque in tempore, per quem facta sunt tempora: et
celebrantes ejus festa temporalia, praemia desideremus
aeterna.
</p>
          </div3>
        </div2>
      </div1>

<div1>
        <head>SERMO CCCLXXIV . De Epiphania Domini, II.</head>
<div3>
          <head>1.</head>
          <p>
 <hi>Magi ad Christum stella et Angelorum revelatione
perducti.</hi> Anniversaria celebratio diei hujus
anniversarium sermonem a nobis exigit, debitum auribus
et cordibus vestris. Hodie Salvator noster Magos
ad se de tam longinqua gente perduxit. Venerunt
ut adorarent infantem, Verbum Dei. Quare venerunt?
Quia stellam inusitatam viderunt. Et unde eam Christi
esse cognoverunt? Videre enim potuerunt stellam;
numquid loqui eis potuit et dicere, Stella Christi
sum? Procul dubio aliter indicatum est, per aliquam
revelationem. Tamen inusitate rex natus erat, qui et
ab alienis adorandus erat. Numquid non reges ante
in Judaea erant nati, aut per universam terram in
diversis gentibus? Quare iste adorandus, et ab alienigenis
adorandus, non terrente exercitu, sed in
paupertate carnis, latente majestate virtutis? Quando
natus est, adoratus est a pastoribus Israelitis, quibus
eum Angeli nuntiaverunt: sed Magi non erant de
gente Israel. Colebant Gentium deos, hoc est daemonia;
quorum fallaci decipiebantur potentia. Viderunt
ergo quamdam stellam inusitatam, mirati sunt: quaesierunt
sine dubio cujus esset signum, quod tam novum
insolitumque viderunt. Et utique audierunt, profecto
ab Angelis, ab aliqua admonitione revelationis.
Quaeris fortassis, Ab Angelis bonis, an malis? Christum
quidem et angeli mali, hoc est daemones, Filium
Dei esse confessi sunt. Sed cur non et a bonis audierunt,
quando in Christo adorando salus eorum jam
quaerebatur, non iniquitas dominabatur? Potuerunt
ergo illis dicere Angeli: Stella quam vidistis, Christi
est, ite et adorate eum ubi natus est, et simul indicate
qualis et quantus natus. Illi autem hoc audito venerunt
et adoraverunt. Aurum, thus et myrrham obtulerunt,
secundum consuetudinem suam. Talia enim
solebant offerre diis suis.</p>
        </div3>
<div3>
          <head>2.</head>
          <p>
 <hi>Christus ab ipsis Judaeis demonstratus Gentibus.</hi> 
Quod sane antequam facerent, antequam eum in civitate
ubi natus fuerat invenirent, venerunt quaerentes, <hi>Ubi natus est rex Judaeorum?</hi> 
 Nonne poterant
etiam hoc revelatione cognoscere, sicut cognoverant
illam stellam regis esse Judaeorum? Nonne potuit eos
ad illam civitatem eadem stella perducere, sicut
postea perduxit ad locum ubi Christus cum matre
<pb n="1667"/>
infans erat? Poterat sane, non tamen factum est;
ut hoc a Judaeis inquirerent. Quare voluit hoc Deus
a Judaeis inquiri? Ut dum ostendunt in quem non
credunt, ipsa sua demonstratione damnentur. Attendite
quia et nunc fiunt primitiae Gentium Magi, quanto
a majori impietate liberati, tanto majorem dantes
gloriam liberanti. Quaerunt, <hi>Ubi est qui natus est rex
Judaeorum?</hi> Herodes, audito regis nomine, tanquam
aemulus contremiscit. Vocat Legis peritos, interrogat
ab eis secundum Scripturas ut indicent ubi Christus
nasceretur. Illi respondent, <hi>In Bethlehem Judae.</hi> Perrexerunt
Magi, et adoraverunt <note>(Matth. II, 1-11)</note>:
Judaei remanserunt, qui demonstraverunt. O magnum
sacramentum! Hodie per Judaeorum codices convincimus:
fiunt fideles per eorum codices. Ostendimus
Paganis quod nolunt credere. Nam aliquando Pagani
faciunt nobis hujusmodi quaestionem, cum vident quae
scripta sunt sic impleri, ut negare omnino non possint,
quod ea per Christi nomen in omnibus gentibus praesentantur,
quae in sanctis codicibus praedicta recitantur,
in fide regum, in eversione idolorum, in
mutatione rerum humanarum: et aliquando audent,
ut dicant, Vidistis ita fieri, et tanquam praedicta sint
conscripsistis. Hoc poeta quidam eorum fecit: recognoscunt
ista qui legerunt. Narravit quemdam apud
inferos descendisse, atque in beatorum regionem venisse,
demonstratosque illi Romanorum principes nascituros,
quos jam ipse, qui haec scribebat, natos
noverat <note>(Virgilius, Aeneid. lib. 6, vers. 752-887)</note>.
Praeterita enim narravit; sed quasi futura essent
praedicta, conscripsit. Sic et vos, inquiunt nobis Pagani,
vidistis haec omnia fieri, et scripsistis vobis
codices, in quibus haec legantur tanquam praedicta.
O gloria regis nostri! Merito Judaei a Romanis victi
sunt, nec deleti. Omnes gentes a Romanis subactae,
in Romanorum jura transierunt: haec gens et victa
est, et in lege sua mansit, quantum ad Dei cultum
attinet, patrias consuetudines ritumque custodivit.
Everso etiam templo suo, exstincto sacerdotio pristino,
sicut dictum est a Prophetis; servant tamen
circumcisionem et morem quemdam, quo a caeteris
gentibus distinguuntur. Propter quid, nisi propter
testimonium veritatis? Sparsi sunt ubique Judaei,
portantes codices quibus Christus praedicatur, et sicut
praedictus est praesentatur, ut jam Paganis possit ostendi.
Profero codicem, lego prophetam: ostendo
impletam esse prophetiam. Dubitat paganus, ne forte
hoc ipse confinxerim. Inimicus meus habet hunc codicem,
antiquitus sibi a majoribus commendatum.
Ambos inde convinco: Judaeum, quia id prophetatum
et completum ego cognovi; paganum, quia non ego
hoc confinxi.</p>
        </div3>
<div3>
          <head>3.</head>
          <p>
 <hi>Sacrificium uni Deo debitum.</hi> Non ergo seducant
daemonia specie divinationis incautos, et rerum
temporalium male curiosos; nec superbo fastu
decipientes impios, sibi sacrificiorum exigant honorem.
Vere divina praedixerunt divini viri unius discipuli.
Verum sacrificium, uni vero Deo debetur.
<pb n="1668"/>
Hujus figurae ante gratiam, victimis adumbratae
sunt. Quod uno modo futurum fuerat; multis modis
providentia divina praenuntiavit; ut quam magnum
esset, ostenderet. Ipse medicus, ipse medicamentum:
medicus, quia Verbum; medicamentum, quia
Verbum caro factum est. Ipse sacerdos, ipse sacrificium.
Ipse est qui mutavit viam Magorum: ipse
etiam nunc mutat vitam malorum. Cujus in carne
manifestationem, quae graece dicitur Epiphania, justificatae
in spiritu gentes hodierna solemnitate concelebrant:
ut renovet memoriam solemnitas, vigeat
devotione pietas, ferveat congregatione charitas, luceat
invidis veritas.
</p>
        </div3>
      </div1>

<div1>
        <head>SERMO CCCLXXV . De Epiphania Domini, III.</head>
<p> <hi>Christus Judaeis primum et post Gentibus manifestatus.
Infantes martyres effecti. Duo parietes ad angulum convenientes.</hi> Epiphania latine manifestatio est. Dominus
Christus ante paucos dies nativitate sua Judaeis manifestatus
est: hodierno autem die per stellam
Gentibus declaratus est. <hi>Agnovit bos possessorem
suum, et asinus praesepe Domini sui <note>(Isai. I, 3)</note>
          </hi>. Bos
de Judaeis, asinus de Gentibus; ambo ad unum
praesepe venerunt, et verbi cibaria invenerunt.
Magi qui venerunt adorare Christum, et significant
primitias Gentium, Legem non acceperunt, Prophetas
non audierunt: lingua coeli stella fuit. Quasi diceretur
eis, Quid a vobis quaesivi lucri? <hi>Coeli enarrant
gloriam Dei <note>(Psal. XVIII, 2)</note>
          </hi>. Et tamen Herodes
turbatus, a Judaeis quaesivit ubi nasceretur
Christus. Et responderunt, <hi>In Bethlehem Judae:</hi> et
propheticum testimonium adhibuerunt; et Magis
adorare pergentibus, ipsi immobiles permanserunt.
In aggere lapides sunt; viam demonstrant, et ipsi
non ambulant. Tamen perrexerunt Magi ad Bethlehem;
sed inventa civitate, unde possunt domum invenire?
Ecce stella illa quae fulsit de coelo, deduxit
in terra, stetit super locum ubi erat puer. Quantus
famulatus elementorum, et nequitia Judaeorum! Turbatus
est Herodes, quasi venerit Christus regnum
quaerere et invenire terrenum. Natus est coeli leo, et
turbata est terrena vulpecula. Dominus dixit de Herode: <hi>Ite, dicite vulpi illi 
 <note>(Luc. XIII, 32)</note>
          </hi>. Turbata
quid fecit? Occidit infantes. Quid fecit? Occidit infantes
pro Verbo infante <note>(Matth. II)</note>. Ante martyres
sanguine sunt effecti, quam possent ore Dominum
confiteri. Et has primitias Christus misit ad Patrem.
Venit infans, et ierunt infantes; infans ad nos, infantes
ad Deum. <hi>Ex ore infantium et lactentium perfecisti
laudem <note>(Psal. VIII, 3)</note>
          </hi>. Gaudeamus, nobis illuxit
dies. Magi primitiae Gentium nos significaverunt.
<pb n="1669"/>
Agnoverunt Judaei quando natus est, agnoverunt
Gentes hesterno die. Diversi parietes ad lapidem
angularem venerunt, inde Judaei, inde Gentes; de
diverso, sed non ad diversum. Vidistis et nostis, quia
tantum a se parietes longe sunt, quantum ab angulo
remoti sunt. Quantum ad angulum propinquant, propinquant
sibi: cum ad angulum venerint, haerent
sibi. Hoc fecit Christus. Longe a se fuerant Judaei et
Gentes, circumcisio et praeputium, Legis et sine
Lege, cultores unius veri Dei, et multorum falsorum.
Quam longe? Sed ille <hi>est pax nostra, qui fecit
utraque unum.</hi> Sed qui venerunt de Judaeis, ipsi in
bono pariete numerantur: nam qui venerunt, in
ruina non remanserunt. Facti sumus unum illi et
nos: sed in uno; non in nobis <note>(Ephes. II, 11-22)</note>.
Unde natus est Christus? De Judaeis. Sic habes scriptum, <hi>Salus ex Judaeis est 
 <note>(Joan. IV, 22)</note>
          </hi>: sed non
solis Judaeis. Non enim dixit, Salus Judaeis; sed, <hi>Salus ex Judaeis.</hi> 
 Illi comprehenderunt, et ipsi perdiderunt;
illi ligaverunt, et ipsos fugit; ipsi viderunt,
et occiderunt: nos nec comprehendimus, et tenemus;
nec vidimus, et credimus; posteriores sumus,
et antecedimus. Illi qui nos praecesserunt, viam perdiderunt:
nos autem et viam invenimus, et in illa
ambulantes ad patriam veniemus.</p>
</div1>

<div1>
        <head>SERMO CCCLXXVI . Dominica in octavis Paschae.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Magnum miraculum, intrare
januis clausis.</hi> Audivit Charitas vestra, cum sanctum
Evangelium legeretur, Dominum et Salvatorem
nostrum Jesum Christum post resurrectionem suam
clausis ostiis introisse ad discipulos suos. Magnum
miraculum: sed mirari desinis, si Deum cogitaveris.
Mirum enim esset, si solus homo hoc fecisset. Refer
ad omnipotentiam, non ad phantasiam. Ostiis clausis
intravit. Respondeo tibi, ut scias quia vera caro fuerat,
cicatrices tangendas monstravit <note>(Joan. XX, 19-27)</note>.
Sed sicut non est, inquis, naturae corporalis per januam
clausam intrare, sic non est naturae corporalis
super fluctus maris ambulare. Intravit per
clausa ostia, responde mihi, da mihi soliditatem carnis.
Ambulavit super aquas maris, da mihi et tu pondus
carnis. Vis nosse hoc omnipotentiae fuisse? Et
Petro dedit <note>(Matth. XIV, 25-29)</note>. Qui quod voluit, dedit;
quod proprium erat, sibi servavit. Ille enim vivens
per clausas januas intravit, qui nascendo integritatem
matris non violavit. Ergo, fratres, admirati
credamus, credentes obaudiamus, obaudientes speremus
promissa, si facimus jussa: quia ut faciamus
jussa, ipse adjuvat, a quo speramus promissa.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Octavae Infantium. Vetus et novus
homo.</hi> Hodie octavae dicuntur infantium, revelanda
sunt capita eorum, quod est indicium libertatis. Habet
<pb n="1670"/>
enim libertatem ista spiritualis nativitas: proprie
autem carnis nativitas servitutem. Duae sunt utique
hominis nativitates, nasci et renasci. Nascimur
ad laborem, renascimur ad quietem: nascimur ad
miserias, renascimur ad aeternam felicitatem. Nam
illi pueri, infantes, parvuli, lactentes, maternis uberibus
inhaerentes, et quantum in eos gratiae conferatur
nescientes, ut ipsi videtis, quia infantes vocantur,
et ipsi habent octavas hodie: et isti senes, juvenes,
adolescentuli, omnes infantes. Una quippe illorum infantia
pertinet ad vetustatem, altera ad novitatem.
Nam quos videtis recentes a partu, veteres nascuntur.
Vetus homo noster dictus est Adam, ex quo nascimur:
novus homo Christus, per quem renascimur.
Isti ergo et novi sunt, et renati sunt ad aliam vitam,
et est in illis, si dici potest, quando nascuntur, nova
vetustas.</p>
          </div3>
<div3>
            <head>3.</head>
            <p>
 <hi>Baptizatos hortatur ne imitentur malos christianos.
In Ecclesia mali bonis permixti.</hi> Ecce miscentur
hodie fidelibus infantes nostri, et tanquam de nido
volant. Necesse est ergo, ut parturientes eos alloquamur.
Sicut enim recolitis, fratres mei, hirundinum
vel domesticorum passerum pullos, quando volare de
nido coeperint, matres cum strepitu circumvolant, et
vocibus piis testantur pericula filiorum.
</p>
          </div3>
        </div2>

<div2>
          <head>CAPUT III.</head>
<p>Scimus ergo multos, qui appellantur
fideles, male vivere, et gratiae, quam acceperunt,
moribus suis non convenire; laudare Deum lingua,
blasphemare vita. Scimus autem alios inter istos multos,
tanquam inter multam et abundantem paleam,
velut grana gementes in tritura, sed spe horrei se
consolantes. Duo ista genera hominum scimus esse
in Ecclesia. Aream dominicam Ecclesiam novimus:
ventilationem in die judicii speramus, massam frumenti
in resurrectione desideramus, horreum in vita
aeterna sumere cupimus. Ibi nulla palea erit, sicut in
gehenna nullum granum erit. Nunc ergo, fratres mei,
cum sciamus duo ista genera hominum esse in Ecclesia,
piorum et impiorum, bonorum et malorum, timentium
et contemnentium, quibus conjungantur isti,
nescimus. Quid autem velimus, et ipsi sciunt: utrum
de illis vota nostra compleantur, humana ignorantia
sollicitudine fatigatur, aliquando et falsis suspicionibus
agitatur. Ex his discitur in hac terra, ubi sine
tentatione non vivitur. Admoneo ergo vos, sancta
germina; admoneo vos, novellae in agro dominico
plantae, ne de vobis dicatur quod de vinea domus Israel
dictum est, <hi>Exspectavi ut faceret uvas, fecit autem
spinas <note>(Isai. V, 2)</note>
            </hi>. Botrum in vobis inveniat, qui botrus
pro nobis calcatus est. Uvam ferte, bene vivite. <hi>Fructus</hi> 
 enim <hi>spiritus est,</hi> sicut dicit Apostolus, <hi>charitas,
gaudium, pax, longanimitas, benignitas, bonitas,
mansuetudo, fides, continentia, castitas <note>(Galat. V, 22)</note>
            </hi>.
Quando ad nos venerit agricola noster, cujus nos operarii
sumus, ille qui intus dat incrementum: nam
nos forinsecus plantare novimus et rigare; sed ait
Apostolus, <hi>Neque qui plantat est aliquid, neque qui rigat;
sed Deus qui incrementum dat <note>(I Cor. III, 7)</note>
            </hi>; qui
modo videt quomodo audiatis, qui modo inspicit quomodo
<pb n="1671"/>
timeatis, aut jam timere incipiatis: cum ad vos
ille agricola venerit, inveniat in vobis quod dixerat
Apostolus, <hi>Gaudium meum et corona mea, omnes qui
statis in Domino <note>(Philipp. IV, 1)</note>
            </hi>.</p>
</div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Mali ad peccandum inducentes
cavendi. Incantationum remedia illicita. Eleemosyna.</hi> 
Fratres, filii dulcissimi, filii charissimi, imitamini
bonos, cavete malos. Scio enim quia venturi
sunt ad vos homines mali, et persuasuri vobis
vinolentiam, et dicturi sunt vobis, Quare? Nonne
et nos sumus fidelissimi? Scio, inde doleo, inde timeo.
Jam tu si dixeris constanter: Frater, nec te
vellem facere quod facis, sed si te non possum ducere
in bonum meum, vel noli me trahere ad malum
tuum. Hominibus istis, ut fieri solet, caput dolebit.
Dicturus est tibi vicinus tuus aut vicina: Est hic incantator,
est hic remediator, et nescio ubi mathematicus.
Tu dicis: Christianus sum, non licet mihi. Et si
ille dixerit tibi, Quare? nonne ego christianus sum?
tu dicturus es, Sed ego fidelis sum. Et ille tibi: Et
ego baptizatus sum. Fiunt angeli diaboli, membra
Christi. Quia ipsum possidet inimicus, trahere quaerit
et alium. Inveniat vos paratos, qui ista vobis praeparavit.
Ideo loquor, ideo contestor, ideo non taceo,
ideo vestimenta mea excutio, ideo in tribunali Dei
mei excusatum me habeo. Dicam Deo meo: Domine,
non tacui; Domine, talentum quod mihi dedisti non
abscondi, sed erogavi. Hoc poterit mihi dicere: <hi>Serve
nequam, tu dares, ego exigerem <note>(Matth. XXV, 26, 27)</note>
            </hi>.
Ecce, Domine, dedi, tu exige. Et si forte vos vetus
titillaverit consuetudo, habetis quem interpelletis.
Major est adjutor quam oppugnator. Ideo gemitis,
ideo oratis, ideo dicitis, <hi>Ne nos inferas in tentationem.</hi> 
Observate illud etiam, fratres mei, quod supra dicitis, <hi>Dimitte nobis debita nostra;</hi> 
 ut faciatis quod sequitur, <hi>sicut et nos dimittimus debitoribus nostris 
 <note>(Id. VI, 13,
12)</note>
            </hi>. Eleemosynam facis, eleemosynam, accipis. Ignoscis,
ignoscetur tibi. Erogas, erogabitur tibi. Deum audi
dicentem, <hi>Dimittite, et dimittetur vobis; date, et dabitur
vobis <note>(Luc. VI, 37 et 38)</note>
            </hi>. In mente habete pauperes.
Omnibus dico: facite eleemosynas, fratres mei; facite,
et non perdetis. Deo credite. Non solum dico vobis,
non perditis quod facitis pauperibus: sed plane dico
vobis, hoc solum non perditis, caetera perditis. Ecce
videamus si exhilaratis pauperes hodie; horrea ipsorum
vos estis, ut det vobis Deus unde detis, et dimittat
quod forte peccatis. Includite eleemosynam in
corde pauperum, et ipsa pro vobis exorabit Dominum <note>(Eccli. XXIX, 15)</note>:
cui est honor et gloria in saecula
saeculorum. Amen.
</p>
          </div3>
        </div2>
      </div1>

<div1>
        <head>SERMO CCCLXXVII . In Ascensione Domini.</head>
<div3>
          <head>1.</head>
          <p>
-- <hi>Verbum Dei digne a nobis laudari non
potest. Quomodo exsultavit ad currendam viam. Cur
<pb n="1672"/>
bis in Psalmo dictum,</hi> Tollite portas, <hi>etc.</hi> --Dilectissimi
fratres, de Verbo aeterno quis temporale digne proferat
verbum? Magnis infima quomodo sufficiant?
Laudant coeli, laudant virtutes, laudant aetheriae potestates,
laudant coeli luminaria, laudant sidera, ut
potest laudat et terra: non ut digne laudet, sed ne
se ingrata condemnet. Quis explicat, quis loquitur,
quis vel sapit eum qui attingit a fine usque ad finem
fortiter, et disponit omnia suaviter <note>(Sap. VIII, 1)</note>,
quomodo exsultaverit ad currendam viam, ut esset a
summo coelo egressio ejus, et recursus ejus usque ad
summum coeli <note>(Psal. XVIII, 6, 7)</note>? Si ubique attingit,
unde exit? Si ubique attingit, quo vadit? Locis non
distenditur, neque temporibus variatur, neque habet
accessus et recessus: in se manens, ubique circuit
totus. Quae sunt spatia quae non habent omnipotentem,
quae non tenent immensum, quae non suscipiunt
venientem? Si verbum cogitas, nihil diximus. Sed ut
de se humiles doceret aliquid dicere, humiliavit semetipsum
formam servi accipiens <note>(Philipp. II, 8)</note>. In
hac forma descendit, in hac forma, secundum Evangelium,
sapientiae studio profecit <note>(Luc. II, 52)</note>, in hac
forma patiens fuit, in hac forma fortiter dimicavit, in
hac forma mortuus est, in hac forma mortem vicit et
resurrexit, in hac forma ad coelum rediit, qui de coelo
nunquam recessit. Benedictus ergo est in solidamento
coeli, qui <hi>factus</hi> est <hi>pro nobis,</hi> secundum Apostolum, <hi>maledictus, ut in Gentibus benedictio Abrahae
fieret 
 <note>(Galat. III, 13, 14)</note>
          </hi>. <hi>Exsultavit ut gigas <note>(Psal.
XVIII, 6)</note>
          </hi>. Qualis gigas? Mortem moriendo superavit.
Qualis gigas? Portas inferni fregit: exiit, et ascendit.
Quis est iste rex gloriae, propter quem dictum est
quibusdam principibus, <hi>Tollite portas, principes, vestras;
et elevamini, portae aeternae?</hi> Elevamini, magnus
est: angustae estis, non capitis, elevamini. Utquid
hoc? <hi>Ut introeat rex gloriae.</hi> Expavescunt: <hi>Quis est
iste rex gloriae?</hi> Non agnoscitur. Non solum Deus est,
sed et homo: non solum homo est, sed et Deus. Patitur,
certe Deus est? resurgit, certe homo est? An et
Deus et homo est? Vere enim patitur, et vere resurgit.
Hoc autem in uno eodemque psalmo bis dicitur, <hi>Tollite portas, principes, vestras; et elevamini, portae
aeternae, et introibit rex gloriae.</hi> 
 Et repetitur hoc ipsum
post eadem verba, tanquam putetur superfluum et
non necessarium. Sed in repetitione eorumdem verborum
fines attendite, et advertite quare bis dictum
fuerit. Tanquam enim semel resurgenti, et semel
ascendenti, bis portae inferorum et coeli aperiuntur.
Res enim nova, inferis Deus praesens: res nova, coelis
homo assumptus. Utroque tempore, utroque loco,
expavescunt principes. <hi>Quis est iste rex gloriae?</hi> Unde
hoc discernimus? Audi quid utrisque respondeatur.
Illis interrogantibus dicitur, <hi>Dominus fortis et potens,
Dominus potens in bello.</hi> Quali bello? Mortem pro
mortalibus subire, solum pro omnibus pati, non resistere
<pb n="1673"/>
omnipotentem, et tamen vincere morientem.
Magnus ergo iste rex gloriae, etiam apud inferos.
Repetitur etiam hoc coelestibus potestatibus: <hi>Tollite
portas, principes, vestras; et elevamini, portae aeternae.</hi> 
Annon sunt portae aeternae, quarum claves accepit
Petrus? Sed quia secum hominem levat, ibi tanquam
non agnitus dicitur: <hi>Quis est iste rex gloriae?</hi> 
Sed ibi quia non jam certator, sed victor est, quia
non dimicat, sed triumphat; non ibi respondetur, <hi>Dominus potens in bello;</hi> 
 sed, <hi>Dominus virtutum ipse
est rex gloriae <note>(Psal. XXIII, 7-10)</note>
          </hi>?
</p>
        </div3>
      </div1>

<div1>
        <head>SERMO CCCLXXVIII . In die Pentecostes.</head>
<p> <hi>Charitas effectus praesentiae Spiritus sancti. Spiritus
sanctus arrha vitae aeternae. Arrham inter et pignus discrimen.
Datur arrha vitae aeternae, ut eam desideremus.</hi> Grata est Deo solemnitas, ubi viget pietas, et fervet
charitas. Ipse enim est effectus praesentiae Spiritus
sancti: quod docet Apostolus dicens, <hi>Charitas Dei
diffusa est in cordibus nostris per Spiritum sanctum qui
datus est nobis <note>(Rom. V, 5)</note>
          </hi>. Adventus ergo Spiritus
sancti uno in loco centum viginti homines constitutos
implevit. Cum Actus Apostolorum legerentur, audivimus,
Erant congregati in unum centum viginti,
tenentes promissum Christi <note>(Act. I et II)</note>. Dixerant
enim ut essent in civitate, quousque induerentur virtute
ex alto. <hi>Ego enim,</hi> inquit, <hi>mittam promissionem
meam in vobis <note>(Luc. XXIV, 49)</note>
          </hi>. Fidelis promissor,
benignus dator. Quod cum in terra esset promisit,
in coelum ascendit et misit. Habemus pignus futurae
vitae aeternae regnique coelorum. Non nos fraudavit
recenti promissione, et fraudaturus est futura exspectatione?
Omnes homines quando aliquod negotium
inter se contrahunt, et pecuniarii negotii sponsione
relaxantur, plerumque accipiunt arrham, vel dant:
et arrha data fidem facit, etiam rem illam esse secuturam,
cujus arrha praecessit. Arrham nobis dedit
Christus Spiritum sanctum: et qui fallere nos non
possit, securos tamen fecit, quando arrham dedit,
quam etsi non daret, sine dubio quod promiserat exhiberet.
Quid promisit? Vitam aeternam, cujus arrham
Spiritum sanctum dedit. Vita aeterna possessio habitantium:
arrha consolatio est peregrinantium. Melius
enim dicitur arrha quam pignus. Haec enim duo similia
videntur inter se; sed tamen habent aliquam differentiam
non negligendam. Et pignus quando datur,
et arrha quando datur, ideo fit, ut quod promittitur
impleatur: sed quando datur pignus, reddit homo
quod accepit, re completa propter quam pignus accepit;
arrha autem quando datur, non recipitur, sed
superadditur ut impleatur. Arrham ergo habemus:
ipsum fontem, unde arrha est, sitiamus. Arrham habemus
<pb n="1674"/>
aspersionem quamdam in cordibus nostris
Spiritus sancti: si quis sentit hunc rorem, desideret
fontem. Utquid enim habemus arrham, nisi ne fame
et siti in hac peregrinatione deficiamus? Esurimus
enim et sitimus, si tamen peregrinantes nos esse
cognoscimus. Qui peregrinatur, et novit se peregrinari,
desiderat patriam; quam dum desiderat, molesta
est peregrinatio. Si amat peregrinationem, obliviscitur
patriam, et non vult redire. Non est talis patria
nostra, cui aliquid praeponamus. Aliquando enim homines
dum peregrinantur, divites fiunt. Qui egebant
in patria sua, peregrinatione ditescunt, et redire nolunt.
Nos a Domino nostro, ex quo inspiravit primo
homini flatum vitae, peregrinantes omnes nati sumus.
Patria nostra in coelis est, cives Angeli. De patria
nostra, ut ad reditum exhortemur, litterae nobis missae
sunt, quae quotidie in populis recitantur. Vilescat
mundus, ametur a quo factus est mundus.</p>
</div1>

<div1>
        <head>SERMO CCCLXXIX . In Nativitate Joannis Baptistae, I.</head>
<p> <hi>Joannes tam magnus homo, ut Christum Deum praedicaret.
Cur prophetae tot ante per Christum praemissi.</hi> Beatus Joannes, fratres charissimi, cujus hodie
nativitatem celebramus, tam magnus exstitit inter
homines, ut Dominus noster Jesus Christus tale ei
testimonium perhiberet, dicens: <hi>Inter natos mulierum
non surrexit major Joanne Baptista <note>(Matth. XI, 11)</note>
          </hi>.
Audivimus, cum Evangelium legeretur, quam mirabiliter
fuerit ex desperatione conceptus, et quanto
Spiritus sancti testimonio procreatus. Pater ejus eo
quod non credidit, obmutuit. Annuntiatus ergo per
Angelum, et non creditus, patris vocem abstulit,
natus linguam resolvit <note>(Luc. I)</note>. Accipite ergo in hujus
rei mysterio magnum sacramentum. Ante Dominum
Jesum Christum Joannes praemissus est, missi
sunt Prophetae per superiora saecula, nec defuerunt
qui Christum praedicarent. Tantus enim judex venturus
erat, ut multi deberent praeire praecones. Ab
ipso prorsus exordio generis humani non cessavit
se Christus prophetare, et venturum praenuntiare.
Novissime missus est Joannes homo, sed quo homine
nullus exstitit major. Venturus erat Dominus Jesus,
non homo tantum, sed et Deus: utique et Deus et
homo; Deus semper, ad tempus homo; Deus ante
tempora, homo in fine temporum; Deus ante saecula,
homo in fine saeculi. Deus qui hominem fecit, propter
hominem dignatus est homo fieri, quem fecit. Venturo
ergo Domino Jesu Christo, qui plus est quam homo,
ne putaretur tantum esse homo, testimonium debuit
illi perhibere magnus homo. Christus, inquam, Dominus,
non tantum Deus, sed et Deus et homo: Deus
qui nos fecit, homo qui nos refecit. Joannes autem
homo tantum, sed quantus homo? Audi de eo Deum
et hominem dicentem. O Domine Jesu Christe, quis
<pb n="1675"/>
est Joannes? Et dicit Deus, <hi>In natis mulierum non
surrexit major Joanne Baptista.</hi> O Joannes magne
homo, quo in natis mulierum major nemo surrexit,
et tu dic mihi, o magne homo, quis est iste qui putatur
solus homo? Quis est, audi: <hi>Cujus non sum
dignus,</hi> inquit, <hi>calceamenta portare.</hi> Didicimus ecce
per Joannem, et per hominem credendum esse in
Christum, et non esse ponendam spem in homine,
sed in Christo. Ecce habes magnum hominem, quo
nemo major surrexit, et ipse est Joannes. Sed vide
quia iste Joannes amicus est sponsi; sponso zelat,
non sibi. Dicit enim ad se venientibus: <hi>Ego baptizo
vos aqua; qui autem post me venit, major me est, cujus
non sum dignus calceamenta solvere; ille autem baptizabit
vos in Spiritu sancto <note>(Matth. III, 11)</note>
          </hi>. Venite post
me, sed nolite manere in me: transite ad illum qui
creavit vos et me, quia ipse vivificaturus est vos et me.</p>
</div1>

<div1>
        <head>SERMO CCCLXXX . In Nativitate Joannis Baptistae, II.</head>
<div3>
          <head>1.</head>
          <p>
 <hi>Christum temporaliter natum praecessit Joannes.
Nativitates Christi duae. Superbia, tumor. Incarnationis
causa, ut homini Deus exemplum praeberet.</hi> Quietis et
parva vox sufficit. Si autem vultis, fratres, quieti
audire, nolite habere cor in auribus, sed aures in
corde. Hodiernum diem beati Joannis Baptistae solemnitati
illuxisse tradit et credit Ecclesia. Oportet autem
hoc de ipso die credere, quod sine varietate totus
orbis agnoscit: sed quia Joannis esse diem nemo
dubitat, non Joannis qui Evangelium scripsit, sed
Joannis Baptistae praecursoris Domini, qui tanto magnus
apparuit, quanto se humilem praebuit, dicens,
cum ipse Christus putaretur, non se dignum corrigiam
calceamenti solvere ei, quem Dominum agnoscebat <note>(Matth. III, 11)</note>,
ut amicus esse mereretur. Nonnulli
autem putant passionis ejus diem hodie celebrari.
Sciat prius Sanctitas vestra, nativitatis esse diem,
non passionis. Ex lectione quippe evangelica invenitur
ejus nativitas sex mensibus praecedere Domini
nativitatem. Et quoniam diem nativitatis Domini
octavo calendarum januariarum die consensus tradit
Ecclesiae; restat ut hodiernus dies nativitatis Joannis
intelligatur.</p>
        </div3>
<div3>
          <head>2.</head>
          <p>
 <hi>Idem tractatur argumentum.</hi> Praecessit ergo
Joannes Dominum, non tanquam magister discipulum,
sed tanquam praecursor judicem; non ut superimponeret
potestatem, sed ut praeberet officium.
<pb n="1676"/>
Ipsius autem testimonium Joannis de hac re sic se habet: <hi>Qui post me venit, ante me factus est, quia prior
me erat.</hi> 
 Post Joannem venit Dominus nascendo de
virgine Maria, non de Patris substantia. Duas enim
Domini nativitates accepimus, unam divinam, alteram
humanam; tamen utramque mirabilem: illam sine
matre, istam sine Patre: illam aeternam, ut crearet
temporalem; hanc temporalem, ut praestaret aeternam
.
Ille enim de quo dicit Joannes, non Baptista.
sed Evangelista, quia <hi>In principio erat Verbum, et
Verbum erat apud Deum, et Deus erat Verbum,</hi> et quia <hi>omnia per ipsum facta sunt, et sine ipso factum est nihil <note>(Joan. I, 15, 1, 3)</note>
          </hi>:
ille tantus in forma Dei aequalis
Patri, ille sine tempore fabricans tempora, ille ex
nullo saeculo ante omnia saecula judex saeculi, factus
est tam parvus, ut de femina nasceretur; sed mansit
tam magnus, ut a Patre non separaretur. Ei praebentes
obsequium et testimonium, tanquam lucernae venturo
diei, omnes Prophetae praenuntiantes eum ante
ipsum nascendo venerunt, post ipsum credendo adhaeserunt.
Oportebat enim ut praenuntiaretur venturus,
miracula facturus: quibus miraculis, bene intelligentibus
indicaretur Deus; humano autem aspectu videntibus
appareret homo, parvus ad parvos, sed humilis
ad superbos: parvitate sua docens hominem, ut se
agnosceret parvum; ne, non grandescendo, sed tumescendo,
se crederet magnum. Est enim superbia,
non magnitudo, sed tumor. Ut ergo generis humani
istum tumorem sanaret ipse medicus, ipse medicina,
non solum medicamentum adhibens, sed medicamentum
se faciens, apparuit inter homines homo, offerens
hominem videntibus, Deum servans credentibus.
Aspectus enim humanitatis ejus sanavit infirmos;
contemplatio divinitatis ejus quaerit firmos. Et nondum
erant homines qui Deum viderent in homine,
nec poterant videre nisi hominem; nec tamen spem
suam ponere debent in homine. Quid ergo fieret?
Homo hominem videre potest, homo hominem sequi
non debet. Deus sequendus erat, qui videri non poterat:
homo sequendus non erat, qui videri poterat.
Ut ergo exhiberetur homini, et qui ab homine videretur,
et quem homo sequeretur, Deus factus est homo.
O homo, propter quem Deus factus est homo, aliquid
magnum te credere debes: sed descende, ut ascendas;
quia et Deus descendendo factus est homo. Adhaeresce
medicamento tuo, imitare magistrum tuum,
agnosce Dominum tuum, amplectere fratrem tuum,
intellige Deum tuum. Hoc ille tantus et tantillus, vermis,
non homo; sed per quem factus est homo. Hoc
ergo ille: quid Joannes, nisi quod de illo Dominus,
nisi quod de illo verax, nisi quod de illo veritas dicit?
Si enim ipsi Joanni debemus credere de veritate, veritati
non credimus de Joanne?</p>
        </div3>
<div3>
          <head>3.</head>
          <p>
 <hi>Ex verbis Joannis Arianorum calumniae. Verbum
siquidem erat in principio, factum non erat.</hi> Dicat testimonium
primo veritati ipsius particeps veritatis; et
dicat testimonium homini Conditor hominis. Primo
<pb n="1677"/>
audiamus quid Joannes de Christo, et deinde quid
Christus de Joanne; priorem audiamus, sed posteriorem
intelligamus: prior loquatur qui prius natus est,
sed confirmetur per eum a quo factus est. <hi>Post me,</hi> 
inquit, <hi>venit, et ante me factus est.</hi> Hic jam, qui credunt
factum ante caetera per quem facta sunt omnia,
calumniantur his verbis vel per haec verba nobis, et
dicunt, Ecce quia factus est: Joannes dicit, <hi>Post me
venit, et ante me factus est.</hi> Expone mihi quid sit, <hi>ante
me factus est.</hi> Verba illorum dico, et ea discutienda
propono. Soletis, inquiunt, dicere, quando aliquid
tale de Christo dicitur, ut eum Patre minorem ostendat,
quod ad hominem sit referenda sententia; ut
quod in forma Dei est, aequalis sit Patri, quod autem
semetipsum exinanivit formam servi accipiens, in similitudinem
hominum factus, et habitu inventus ut
homo, major sit Pater. Quid ergo dicetis ad hoc
quod Joannes ait, <hi>ante me factus est?</hi> Audi quid dicamus:
sed prius illud vide, quod Apostolus utrumque
distinguens, et unum tamen in utroque eumdemque
commendans, non dixit, Formam Dei accipiens. De
forma vero Dei quid dixit? <hi>Cum in forma Dei esset:</hi> respiciens
ad illum qui vocatus erat ante illum, in cujus
Evangelio est, <hi>In principio erat Verbum;</hi> imo respiciens
ad illud lumen, unde et ille hoc dixit. Neque
enim dixit Joannes, In principio fecit Deus Verbum:
qui posset dicere ita, ut dixit Moyses, quia de creatura
facta a Domino Deo loquebatur, <hi>In principio fecit
Deus coelum et terram.</hi> Cum ergo ille, si hoc sentiret
quod Ariani sentiunt, posset dicere, In principio fecit
Deus Verbum; non hoc ait: sed ait, <hi>In principio erat
Verbum.</hi> Quod in principio erat, factum non erat. Neque
enim praecessit aliquid de facto Verbo. Omnia
enim quae Deus fecit, Verbo fecit: <hi>Dixit, et facta sunt;
mandavit, et creata sunt <note>(Psal. CXLVIII, 5)</note>
          </hi>. Inter dicentem
ut fiat, et quod factum est a dicente, plurimum
distat: sed si dicens est, Verbum habet; si
Verbum habet, per Verbum fecit; si per Verbum fecit,
Verbum non fecit.</p>
        </div3>
<div3>
          <head>4.</head>
          <p>
 <hi>Arianorum cavillatio: similiter dictum esse in Genesi,
Terra erat.</hi> Quare, inquiunt? Annon audisti et
de terra, <hi>Terra erat invisibilis et incomposita <note>(Gen. I,
1, 2)</note>
          </hi>? Si propterea, inquiunt, dicis Verbum factum
non esse, quia dictum est, <hi>Verbum erat;</hi> nec terra
facta est, quia dictum est, <hi>Terra erat.</hi> O caeca et haeretica
insania! Attende, si est unde attendas; audi,
si est unde audias: ne sonus inaniter aurem percutiat,
cujus cor veritas non illustrat. Verba ejusdem
Scripturae dicturus sum, quae ibi invenisti cum legeres,
et praetermisisti cum litigares. Nempe propterea
putas tale aliquid dictum de Verbo Dei, cum dictum
est, <hi>In principio erat Verbum;</hi> quale dictum est de
terra, quia dictum est, <hi>Terra erat invisibilis et incomposita.</hi> 
Ego tibi in hoc libro Geneseos superiora verba
recitabo, quod antequam diceret scriptor Dei famulus, <hi>Terra erat;</hi> 
 ut appareret quia facta erat, prius
dixit, <hi>In principio fecit Deus coelum et terram.</hi> Ecce
ego prius tibi edidi terram factam; et factam utique
<pb n="1678"/>
a Deo, sonante Scriptura et in aures recusantis irrumpente, <hi>In principio fecit Deus coelum et terram.</hi> 
Facta erant haec; sed nondum ornata, nondum declarata:
terra nondum distincta, sed tamen jam facta.
Ne autem putares continuo terram factam sic
fuisse, ut non in ea esset quod ornaretur, subsecutus
ait: Facta erat quidem, quia <hi>in principio fecit Deus
coelum et terram; terra autem,</hi> quam fecit Deus, adhuc <hi>invisibilis erat et incomposita.</hi> 
 Ostendit tibi qualis erat,
quae facta erat; non quia erat, quae facta non erat.
Poterat ergo dicere Joannes, In principio fecit Deus
Verbum, Verbum autem erat; quomodo, <hi>In principio
fecit Deus coelum et terram; terra autem erat:</hi> ut iste
esset ordo verborum, In principio fecit Deus Verbum,
et Verbum erat apud Deum; ut intelligeremus
quia hoc Verbum erat apud Deum, quod Verbum fecerat
Deus. Nunc vero audis, <hi>In principio erat Verbum.</hi> 
Quid quaeris anteriora factus extremior? Extremior
enim tu in errore tuo factus es: de imo loqueris,
et ad ima respicis. Vellem, si de imo loquereris,
ut sursum cor tenderes, et clamares de profundo ad
Dominum: rumperet nubes caliginis carnis tuae, aperiret
oculos humilitati lux quae venit in humilitate;
videres, <hi>In principio erat Verbum, et Verbum erat
apud Deum, et Deus erat Verbum; hoc erat in principio
apud Deum.</hi> Dicat et Paulus, <hi>Qui cum in forma Dei esset.</hi> 
Quid de humana nativitate dicit Joannes? <hi>Et
Verbum caro factum est <note>(Joan. I, 1, 2, 3, 14)</note>
          </hi>. Dicat et
Paulus, <hi>Semetipsum exinanivit, formam servi accipiens <note>(Philipp. II, 6, 7)</note>
          </hi>.
Quid ergo dicebas de verbis Joannis
Baptistae? Eadem mihi nunc ea repete, nunc ea
loquere. Quid ait Joannes Baptista? <hi>Post me venit.</hi> 
Agnosco nativitatem. Ille de sterili, ille de virgine.
Sterilitas conversa est in fecunditatem: virginitas
mansit post fecunditatem.</p>
        </div3>
<div3>
          <head>5.</head>
          <p>
 <hi>Objectio: Christum dici factum, in quantum Verbum
est. Christus ante Joannem factus, id est ante positus
ipsi et praelatus.</hi> Sed Joannes, inquit, si secundum
hoc dixisset factum, secundum quod ex virgine natus
est, non diceret, <hi>ante me factus est;</hi> quia ex virgine
post illum factus erat. Ergo, <hi>ante me factus est,</hi> quid
est, nisi quia in principio Verbum factum erat? Sic
enim ante Joannem erat; nam ex virgine post Joannem
erat. Accipe, et si non rixaris, adverte. Aliquantum
enim forte subobscurum est quod vis intelligere,
ut rixando tibi augeas fumum, quo impediaris ab intellectu.
Scripturam illam primo intuere, quae te docet
ut docilis fias. <hi>Esto mansuetus ad audiendum verbum,
ut intelligas <note>(Eccli. V, 13)</note>
          </hi>. Patere ergo paulisper:
forte inveniemus quomodo dictum sit, <hi>ante me factus
est;</hi> dum tamen non intelligamus factum Verbum per
quod facta sunt omnia. Quomodo, inquit? Si potero,
dicam: si dicere non potero, non tamen non est quod
dicat qui dicere potuerit. Credo autem et spero, quod
illius majestas Unigeniti, qui cum esset Verbum, infans
factus est, aperiet infantiam linguae meae, et faciet
in ore partum, qui fecit in corde conceptum.
Ecce dicam ut potero: intellige ut potes; et quod non
poteris intelligere, noli reprehendere, quasi jam magnus
<pb n="1679"/>
sis; sed differ, ut crescere merearis. Certe hoc te
movet, quomodo dictum sit, <hi>Qui post me venit, ante
me factus est.</hi> Moveat plane ut quaerentem, non ut
rixantem. Certe et ego quaero tecum: simul inveniemus,
si simul quaeramus; ambo accipiemus, si ambo
petamus; utrique nostrum aperietur, si ambo pulsemus. <hi>Post me venit,</hi> 
 inquit: agnosce nativitatem ex
virgine Maria. <hi>Ante me factus est:</hi> quid est, <hi>ante me
factus est?</hi> Intellige, antepositus est mihi. Ille qui
post me venit, factus est ante me. Quomodo si duo
ambulent in itinere, et unus sit tardior, alter velocior,
et praecedat tardior aliquantum, post paululum
autem sequatur velocior; respicit tardior praecedens
velociorem sequentem, et dicit, Post me venit. Et
ecce accelerante illo, et propinquante, et adhaerente,
et transeunte, videt ille anteriorem, quem respiciebat
posteriorem: certe si celeritatem ejus expavescat
quodam modo et admiretur, nonne poterunt esse ista
verba ejus: Ecce homo post me erat, et ante me factus
est? Quid est hoc, qui post me erat, ante me factus
est? Qui ambulabat post me, celeritate ejus factum
est ut esset ante me. Nam si ubicumque legeris, <hi>factus est,</hi> 
 non intelligis nisi formatum esse qui non
erat; et Dominum Deum dicturus es factum, de quo
dictum est, <hi>Factus est mihi Dominus in refugium <note>(Psal.
XCIII, 22)</note>
          </hi>. <hi>Factus est Dominus adjutor <note>(Psal. XXIX,
11)</note>
          </hi>; et, <hi>Factus est mihi in salutem <note>(Psal. CXVII, 14)</note>
          </hi>.
Quoties factus? Et ipse fecit omnia. Ergo intellige
mecum verba. Neque enim tacuit idem Joannes et illud
quod Verbum erat; ne ibi putares significasse
Verbum, quando dixit, <hi>ante me factus est:</hi> ut noveris
ad hoc pertinere <hi>ante me factus est,</hi> quia praecessit me,
quia glorificatus est amplius me, quia cum me intenderent
homines praecursorem, agnoverunt Dominum,
quem nascendo praecesseram, quem obsequendo
nuntiaveram; spesque eorum, concursus eorum in
Dominum factus est; glorificatus est ille tanquam Filius
Dei, ante me factus, secundum id quod Apostolus
ait, <hi>Propterea Deus exaltavit eum, et donavit illi
nomen quod est super omne nomen, ut in nomine Jesu
omne genu flectatur, coelestium, terrestrium, et infernorum <note>(Philipp. II, 9 et 10)</note>
          </hi>.
Gloria ergo ejus non esse
coepit, sed innotuit. Factus est ante Joannem, quia
praecessit honore Joannem.</p>
        </div3>
<div3>
          <head>6.</head>
          <p>
 <hi>Datae interpretationi consonare verba Joannis
subsequentia.</hi> Sed vide utrum merito. Interroga ipsum
Joannem: Ille qui post te venit, quare ante te factus
est? Qui te sequebatur, quare tibi praelatus est? Sequitur, <hi>Quia prior me erat.</hi> 
 Hoc est, <hi>In principio erat
Verbum.</hi> Ergo merito <hi>ante me factus est, quia prior
me erat.</hi> Prior Joanne, prior Abraham, prior quam
Adam, prior quam coelum et terra, prior quam Angeli,
Sedes, Dominationes, Principatus et Potestates.
Quare prior? Quia <hi>omnia per ipsum facta sunt.</hi> Agnoscat
servus humilitatem suam: ostendat Dominus
majestatem suam. Dicat idem Joannes, <hi>Non sum dignus
corrigiam calceamenti ejus solvere.</hi> Multum se
humiliaret, si diceret, Dignus sum. Quid enim si diceet
dignum? numquid sedere in judicio ad dexteram
<pb n="1680"/>
Patris? numquid venire ad judicandos vivos et mortuos?
Quid si diceret dignum solvere corrigiam calceamenti?
Magna humilitas, si hoc est dignus amicus
sponsi. Dicturus enim erat amicum se esse sponsi: et
ne in illa amicitia aequalitas forte ab aliquo imprudente
intelligeretur; dicit se amicum propter amorem,
dejicit se ad vestigia propter timorem. Et parum est
quod se ad vestigia deponit; nec dignum se dicit
solvere corrigiam calceamenti. Humilis profecto, si
dignum solvere; sed quia nec dignum se dicit solvere,
dignus qui exaltaretur ab humilitate. Dicat etiam
apertius, dicat distinctius, quid est, <hi>Post me venit,
ante me factus est.</hi> Dixit enim et causam, <hi>quia prior
me erat.</hi> Quoniam, <hi>In principio erat Verbum;</hi> et, <hi>Cum
in forma Dei esset, non rapinam arbitratus est esse
aequalis Deo. Illum oportet crescere, me autem minui <note>(Joan. III, 30)</note>
          </hi>.
Oportebat ut cresceret qui posterior
venit, et minueretur qui anterior venit. Si crevit qui
posterior venit, ante ipsum factus est crescendo. <hi>Illum,</hi> 
 inquit, <hi>oportet crescere, me autem minui.</hi> Hoc
est, <hi>ante me factus est.</hi> Et quomodo crevit Christus,
minutus est Joannes? Praecessit aetate Joannes Dominum
in nativitate humana; creverunt ambo annis accedentibus,
statura carnis, et pervenerunt ad certum
modum sicut homines. Sed Joannes homo, Christus
Deus et homo. In divinitate si intelligamus quia
crevit Christus, absurdi sumus, et nimis erramus.
Crescit enim aliquid, ut proficiat. Deus quo crescat
non habet: si enim habet quo crescat, minor erat
antequam cresceret. Redeamus ad formam carnis.
Ipsa cum Joanne crevit, non illo minuto crevit. Referamus
ergo fortassis ad gloriam; et intelligamus, <hi>Illum oportet crescere, me autem minui,</hi> 
 secundum hoc
dictum, quod <hi>post me venit, et ante me factus est.</hi> 
Joannes enim personam sustinebat hominis, et loquebatur
ex typo generis humani, ad quod salvandum
venerat Christus. Dixeramus autem, fratres, humilis
Deus venit ad superbum hominem. Agnoscat homo
se hominem, appareat Deus homini. Etenim si ideo
venit Christus, ut humiliaretur homo, et ex humilitate
cresceret homo; oportebat ut gloria jam cessaret
hominis, et commendaretur gloria Dei: ut spes hominis
esset in gloria Dei, non in gloria sua, dicente
Apostolo, <hi>Qui gloriatur, in Domino glorietur <note>(I Cor.
I, 31)</note>
          </hi>. Recte ergo dicitur homini, <hi>Quid habes quod
non accepisti? Si autem accepisti, quid gloriaris, quasi
non acceperis <note>(Id. IV, 7)</note>
          </hi>? Hunc typum humilitatis
humanae Joannes ostendens, quia quantum proficiebat
opinio et fama Christi, non statura Christi, non majestas
Christi, non sapientia, non Verbum Dei; sed
fama illa, quae coepit a minimo, et jam tenet orbem
terrarum: gloria Christi, non gloria hominis, ut agnoscat
homo humilitatem suam, impertiat Deus divinitatem
suam. Etenim gloria Dei, fratres, gloria nostra
est. Quantum dulcius glorificatur Deus, tantum nobis
<pb n="1681"/>
prodest. Non enim altior erit Deus, quia honoramus
illum: humiliemus nos, et exaltamus illum. Scriptum
est enim, <hi>Exaltabo te, Domine <note>(Psal. XXIX, 2)</note>
          </hi>. Quid
est, <hi>Exaltabo te?</hi> In terra erat, et eum in coelo posuisti?
Et homo exaltat Deum? Quid est, <hi>Exaltabo te?</hi> 
Altum te confitebor. Confiteatur ergo se homo hominem;
decrescat prius, ut crescat. Dicat Joannes
decrescendo ad humilitatem, non se esse dignum, qui
solvat corrigiam calceamenti, et intelligat se participando
illuminatum fieri.</p>
        </div3>
<div3>
          <head>7.</head>
          <p>
 <hi>Joannes Baptista non erat lumen, comparatione
Christi veri luminis. Lumen tamen Joannes participatione
sapientiae.</hi> Hoc enim Joannes evangelista dixit de
illo: <hi>Non erat ille lumen.</hi> Injuriam forte fecit Joanni,
quia ait, <hi>Non erat ille lumen;</hi> cum Apostolis dictum
sit a Domino, <hi>Vos estis lumen mundi?</hi> Praetulerunt se
Apostoli Joanni? Non faciunt, ne mendacem ipsum
Dominum judicent, qui dixit, <hi>In natis mulierum nemo
exsurrexit major Joanne Baptista <note>(Matth. XI, 11)</note>
          </hi>. Non
utique major statura corporis, sed gratia participatae
sapientiae, gratia participatae salutis. Quid sibi ergo
vult, <hi>Non erat ille lumen, sed ut testimonium perhiberet
de lumine?</hi> Quare hoc dixit? Novi, inquit, quid
dicam, testimonium perhibere de lumine. Erat enim
lumen verum distinctum a Joanne, ne prorsus non
lumen Joannes, sed ut in comparatione hujus luminis
dictum intelligatur, <hi>Non erat ille lumen;</hi> secundum
quod dixit, quia <hi>Erat lumen verum.</hi> Quomodo discernis
hoc verum? <hi>Quod illuminat,</hi> inquit, <hi>omnem hominem
venientem in hunc mundum.</hi> Si omnem hominem,
ergo et Joannem. Sed ut non videamur nos colligere
ex verbis quod non est dictum, quamvis consequenter
intelligendum, ipse Joannes dicat: <hi>Nos omnes de plenitudine
ejus accepimus <note>(Joan. I, 8, 9, 16)</note>
          </hi>. Erat ergo
lumen verum. Joannes lumen illuminatum, Christus
lumen illuminans. Nam ut noveris quia lumen erat
Joannes, jam perhibeat et illi Dominus testimonium.
Perhibuit ipse testimonium Domino suo, testimonium
veritatis de Domino suo, quod habebat a Domino suo.
Acceperat enim a Domino suo, ut diceret de Domino
suo: ut autem ille diceret de servo suo, non acceperat
a servo suo: et in se Christus de Joanne, et in
Joanne Christus de se. Ipsa ergo veritas perhibeat
testimonium, audiamus quia lumen est Joannes. Judaeis
dicitur de Joanne, <hi>Ille erat lucerna ardens et
lucens <note>(Id. V, 35)</note>
          </hi>. Et utique lucerna lumen est, non
sicut dies, sed tamen lumen est. Ergo lucerna accenditur
ut luceat, et Joannes illuminatus est ut loqueretur.
Si ergo Joannes illuminatus est ut loqueretur,
agnoscat se lucerna, ne superbiae vento exstinguatur.
Sed forte lumen discipuli, et lucerna Joannes? Dominus
enim de Joanne ait, <hi>Ille erat lucerna ardens, et
lucens:</hi> de discipulis autem, <hi>Vos estis lumen mundi.</hi> 
Discipulos suos praetulit Joanni? Numquid et fideles illi
quos alloquitur Paulus, praeponendi sunt Joanni, quibus
ait, <hi>Fuistis enim aliquando tenebrae, nunc autem
lux in Domino <note>(Ephes. V, 8)</note>
          </hi>? Lux ergo Apostoli, et
lux fideles ex peccatoribus justificati, ex infidelibus
fideles facti: tamen lucerna non sunt dicti discipuli.
<pb n="1682"/>
Attende, forte dicti, et non alio loco, sed ibi: ut
ostenderet quemadmodum eos dixerit lumen; quia
non lumen verum, quod illuminat omnem hominem
venientem in hunc mundum; sequere verba Evangelii: <hi>Vos estis lumen mundi. Non potest civitas abscondi
supra montem constituta.</hi> 
 Sed de civitate dixit, non de
lumine? Sequere adhuc: <hi>Neque accendunt lucernam,
et ponunt eam sub modio.</hi> Tale lumen estis, quale
Joannes: lucerna illuminata. Tanquam cujus vox, vel
quorum vox praecesserat, <hi>Tu illuminabis lucernam
meam, Domine; Deus meus, illumina tenebras meas <note>(Psal. XVII, 29)</note>
          </hi>.
Quas tenebras in Apostolis? <hi>Fuimus
et nos aliquando,</hi> etc., quomodo illius reprobi et
blasphemi, <hi>Qui prius fui blasphemus, et persecutor, et
injuriosus.</hi> Ecce tenebrae, accendatur lucerna: <hi>Sed
misericordiam consecutus sum <note>(I Tim. I, 13)</note>
          </hi>. Et ut noveris
de ipsis dictum, <hi>Neque accendunt lucernam, et
ponunt eam sub modio, sed super candelabrum, ut luceat
omnibus, qui in domo sunt;</hi> statim sequitur, <hi>Sic
luceat lumen vestrum coram hominibus, ut videant bona
opera vestra:</hi> sed in humilitate, quia hominem oportet
minui. Quomodo autem Deum crescere? <hi>Et glorificent
Patrem vestrum, qui in coelis est <note>(Matth. V, 14-16)</note>
          </hi>.
Glorificatur Pater, glorificatur Filius: quia Pater glorificat
Filium, et Filius glorificat Patrem. Agnoscat
se ergo homo humilem, agnoscat excelsum Deum
propter se humiliatum, ut homo, qui humiliatus erat
in confessione peccati, exaltetur in adeptione justitiae,
Haec duo; Dominus et Joannes, humilitas et claritas:
Deus humilis in claritate, homo humilis in infirmitate;
Deus humilis propter hominem, homo humilis
propter hominem. Deus enim humilis ut prodesset
homini, homo humilis ut non obsit sibi.</p>
        </div3>
<div3>
          <head>8.</head>
          <p>
 <hi>Passionis et nativitatis differentia. Christus crescit,
Joannes minuitur.</hi> Agnoscamus ergo haec duo et in
ipsa differentia passionum. Legimus Joannem passum
martyrium pro veritate: numquid pro Christo? Non
pro Christo, si non veritas Christus. Non omnino pro
ipsius nomine, sed tamen pro ipsa veritate. Neque
enim ideo decollatus est Joannes, quia confessus est
Christum. Sed monebat temperantiam, monebat justitiam:
dicebat, <hi>Non tibi licet habere uxorem fratris
tui <note>(Marc. VI, 18)</note>
          </hi>. Lex enim quae hoc jusserat, de
illis jusserat qui morerentur sine liberis, ut acciperent
fratres uxores fratrum suorum, et resuscitarent
semen fratribus suis. Ubi ista causa non erat, nihil nisi
libido erat. Hanc libidinem Joannes arguebat, castus
incestum: quia et illud quod figurabat, tale est, <hi>Illum
oportet crescere, me autem minui <note>(Joan. III, 30)</note>
          </hi>. Praeceptum
jam fuerat, ut si quis sine semine moreretur,
qui magis propinquus esset, acciperet uxorem ejus,
et suscitaret semen fratri suo. Utquid enim hoc Deus
praeceperat, nisi ut eo modo significaretur semen
suscitandum fratris ad fratris nomen? Hoc enim praeceptum
erat, ut qui inde nasceretur, nomen haberet
<pb n="1683"/>
defuncti. Defunctus est Christus, acceperunt conjugem
ejus Apostoli Ecclesiam. Quos de illa genuerunt,
non Paulianos, aut Petrianos, sed Christianos nominaverunt.
Loquantur ergo haec duo ambae passiones: <hi>Illum oportet crescere, me autem minui.</hi> 
 Ille crevit in
ligno, hic est diminutus in ferro. Locutae sunt et passiones
hoc mysterium, loquantur et dies. Nascitur
Christus, et augentur; nascitur Joannes, et minuuntur.
Minuatur ergo honor hominis, augeatur honor
Dei; ut honor hominis inveniatur in honore
Dei.
</p>
        </div3>
      </div1>

<div1>
        <head>SERMO CCCLXXXI . De Natali apostolorum Petri et Pauli.</head>
<p>Petri et Pauli apostolorum dies, in quo triumphalem
coronam, devicto diabolo, meruerunt, quantum
fides Romana testatur, hodiernus est. Quibus solemnis
festivitas exhibetur, solemnis etiam sermo
reddatur. Laudes audiant a nobis, preces fundant pro
nobis. Sicut traditione patrum cognitum memoria retinetur,
non uno die passi sunt per coeli spatia decurrente.
Natalitio ergo Petri passus est Paulus, non
quo ex utero matris in numerum fusus est hominum,
sed quo ex vinculo carnis in lucem natus est Angelorum;
ac per hoc ita singuli dies dati sunt duobus,
ut nunc unus celebretur ambobus. Magnum hoc mihi
signum videtur esse concordiae: coapostolo suo novissimus
primo, qui ad eumdem diem vocatus advenit,
ad eumdem diem coronatus occurrit. Electus est
ille ante Domini passionem, iste post ascensionem.
Ordine temporis impares, aeternitate felicitatis aequales:
ille ex piscatore, iste ex persecutore. In illo infirma
mundi electa sunt, ut confundantur fortia <note>(I Cor. I, 27)</note>:
in isto abundavit peccatum, ut superabundaret
gratia <note>(Rom. V, 20)</note>. In utroque magna
Dei gratia atque ejus gloria claruit, qui eorum
fecit merita, non invenit. Quid enim aliud demonstrare
dignatus est, qui ad regnum primo vocare voluit
piscatores, postea vocaturus imperatores, nisi ut <hi>qui gloriatur, in Domino glorietur 
 <note>(I Cor. I, 31)</note>
          </hi>? Nam
utique nobilium, doctorum, potentum non salutem
contempsit, quibus ignobiles, imperitos infirmosque
praeposuit. Sed nisi prius eligeretur vilitas infirmorum,
non sanaretur inflatio superborum. Si prius a Christo
divites vocarentur, putarent et dicerent non in se
electam nisi opulentiam, facundiam, eloquentiae doctrinam,
scientiae splendorem, nobilitatem, generositatem,
tranquillitatem, regalem potestatem; atque
ita temporalibus et saecularibus felicitatibus tumidi,
tanquam ipsi prius Christo conferrent quod essent,
ut eis ille videretur reddere, non donare, quod futuri
essent gratia Dei, nec intelligerent, nec tenerent. Quanto
ergo nunc melius, quanto ordinatius, prius <hi>erexit de
terra inopem, et de stercore exaltavit pauperem, ut collocaret
eum cum potentibus populi sui <note>(Psal. CXII, 7, 8)</note>
          </hi>; ut
<pb n="1684"/>
munus intelligentiae atque doctrinae non solum ex Deo
esset, sed etiam ut ex Deo esse appareret? Cum quanta
itaque laetitia et quanta Dei gloria contuemur ab animo
piscatoris contemni opes imperatoris? fundi preces imperatoris
ad Memoriam piscatoris? ut nec ille ex eo
quod non habuit, jaceret; nec iste ex eo quod habuit,
superbiret. Jamvero illud quod Paulum ex persecutore
suo praedicatorem suum Christus operatus
est, quid valeat ad salutem hominum, ne quisquam
magnarum sibi conscius iniquitatum de misericordia
Dei debeat desperare, ipse potius apostolus eloquatur. <hi>Humanus,</hi> 
 inquit, <hi>sermo et omni acceptione dignus,
quia Christus Jesus venit in hunc mundum peccatores
salvos facere, quorum primus ego sum. Sed ideo misericordiam
consecutus sum, ut in me primo ostenderet
Christus Jesus omnem longanimitatem, ad informationem
eorum qui credituri sunt illi in vitam aeternam <note>(I Tim.
I, 15, 16)</note>
          </hi>. Quis enim sub manu omnipotentis medici
de salute desperet tanto informatus exemplo, considerans
evangelizantem fidem quam aliquando vastabat,
non solum evasisse poenam persecutoris, verum
etiam coronam meruisse doctoris, et cujus sanguinem
in ejus membris cupiebat saeviendo fundere, pro ejus
nomine suum sanguinem credendo fudisse? Habet
ergo Roma caput gentium, duo lumina gentium ab
illo accensa, qui illuminat omnem hominem venientem
in hunc mundum: unum, in quo Deus abjectam
exaltavit humilitatem; alterum, in quo damnandam
sanavit iniquitatem. In illo discamus non superbire;
in isto, non desperare. Quam breviter magna nobis
exempla praemissa sunt, quam salubria; quae semper
commemoremus, et in eorum laude lumen verum
magnificemus. Nemo ergo se de hujus saeculi celsitudine
extollat: Petrus piscator fuit. Nemo iniquitatem
propriam cogitando misericordiam Dei defugiat: Paulus
persecutor fuit. Ille dicit, <hi>Factus est Dominus refugium
pauperum <note>(Psal. IX, 10)</note>
          </hi>: iste dicit, <hi>Doceam
iniquos vias tuas, et impii ad te convertentur <note>(Psal. L,
15)</note>
          </hi>.</p>
</div1>

<div1>
        <head>SERMO CCCLXXXII . De sancto Stephano.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Praeceptum de diligendis inimicis.</hi> 
Jesus filius Nave in eremo pugnabat, et Moyses orabat:
non quidem ambo pugnabant, et ambo orabant;
sed unus pugnabat, et alius orabat. Merito qui pugnabat,
non deficiebat; quia alter orando vincebat.
Ita et ego loqui quidem videor, sed aliis orantibus
loquor, ut precibus eorum contingat mihi quod Dominus
ait, <hi>Aperi os tuum, et ego adimplebo illud <note>(Psal.
LXXX, 11)</note>
            </hi>. Si ille ab uno tantum orante juvabatur,
<pb n="1685"/>
et non superabatur; quanto magis ego, pro quo non
unus, sed multi rogant Deum mecum? Loquendo jam
non timebit cor meum, quia <hi>laudem Domini loquetur
os meum <note>(Psal. CXLIV, 21)</note>
            </hi>. Dominus noster Jesus
Christus, fratres, jubet nobis aliquid, et promittit
nobis aliquid. Quod jubet, hic est: quod promittit
alibi est. Quod jubet, finitur, quia temporale est:
quod promittit, non finitur, quia aeternum est. Quod
jubet, opus est: quod promittit, merces est. Hic advertat
vestra Sanctitas, quanta est ejus misericordia
erga nos, ut laborem hic posuerit cum fine, mercedem
in coelo sine fine. Et ideo debemus prius hic
laborare, et postea in coelo mercedem sumere, quam
hic mercedem vel accipere, et postea laborare. De
quibusdam enim dicit: <hi>Amen dico nobis, perceperunt
mercedem suam <note>(Matth. VI, 2)</note>
            </hi>. Sed forte avidus es
ad mercedem, et piger ad laborem. Qua fronte postulas
quod promisit Deus, si non facis quod jussit
Deus? Prius audi monitiones, et sic exige repromissiones.
Prius, inquam, audi jubentem, et tunc exige
pollicentem. Jubet enim nobis, et dicit: <hi>Diligite inimicos
vestros, bene facite his qui vos oderunt; et orate
pro persequentibus et calumniantibus vos.</hi> Audisti opus,
exspecta mercedem: <hi>Ut sitis,</hi> inquit, <hi>filii Patris vestri,
qui in coelis est; qui solem suum oriri facit super
bonos et malos, et pluit super justos et injustos <note>(Id.
V, 44, 45)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Christi exemplum orantis pro suis
interfectoribus. Christus orat pro nobis, orat in nobis,
et oratur a nobis.</hi> Attende ipsum Dominum qui hoc
jussit, quid fecerit. Nonne post tanta quae in eum
commiserunt impii Judaei, qui retribuebant ei mala
pro bonis, pendens in cruce ait: <hi>Pater, ignosce illis,
quia nesciunt quid faciunt?</hi> Oravit in homine, qui
exaudivit cum Patre. Nam et modo orat pro nobis,
orat in nobis, et oratur a nobis. Ut sacerdos
noster orat pro nobis, ut caput nostrum orat in nobis,
ut Deus noster oratur a nobis. Quando ergo in cruce
pendens orabat, videbat et praevidebat omnes inimicos;
sed multos ex illis futuros amicos praevidebat,
et ideo omnibus veniam postulabat. Illi saeviebant,
et ille orabat. Illi dicebant Pilato, <hi>Crucifige <note>(Luc.
XXIII, 34, 21)</note>
            </hi>; ille clamabat, <hi>Pater, ignosce.</hi> In asperis
clavis pendebat: sed lenitatem non amittebat. Illis
jam petebat veniam, a quibus tantam accipiebat injuriam.
Illi saeviebant, illi circumlatrabant, illi insultando
caput agitabant, quod sanum non habebant;
quia caput quod est Christus, non habebant, et quasi
in uno summo medico in medio constituto phrenetici
circumquaque saeviebant: pendebat ille, et sanabat. <hi>Pater,</hi> 
 inquit, <hi>ignosce illis.</hi> Attendite, fratres.
Magna pietas. Pendebat, et tamen petebat. Et non
descendebat, quia de sanguine suo medicamentum
phreneticis faciebat. Denique, post resurrectionem
sanavit quos pendens insanissimos toleravit: et sanguinem
quem fuderunt saevientes biberunt, credentes;
et facti sunt sequentes, qui erant persequentes. Ecce
quare venit Christus, non perdere quod invenerat,
sed quaerere et salvare quod perierat <note>(Id. XIX, 10)</note>;
ut diligendo saevientes inimicos, faceret credentes
amicos.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Exemplum Stephani orantis pro
lapidatoribus.</hi> Sed ne multum a te longe dicas imitari
Dominum tuum, qui pro te passus est, relinquens
tibi exemplum ut sequaris vestigia ejus <note>(I Petr. II,
21)</note>, attende Stephanum conservum tuum. Homo erat,
sicut et tu: de massa peccati creatus, sicut et tu: eo
pretio redemptus, quo et tu. Diaconus erat, Evangelia
legebat, quae legis vel audis et tu. Ibi invenit
scriptum, <hi>Diligite inimicos vestros <note>(Matth. V, 44)</note>
            </hi>.
Didicit legendo, perfecit implendo. Qui cum a Judaeis
saxorum grandine caederetur, non solum non
comminabatur, sed insuper lapidatoribus suis veniam
precabatur. Positis enim genibus orabat, dicens: <hi>Domine,
<pb n="1686"/>
ne statuas illis hoc peccatum <note>(Act. VII, 59)</note>
            </hi>. Illi
lapidabant, et ille orabat. Illi eum furore persequebantur;
ille pacatus Christum sequebatur. Illi malitia
caecabantur; ille aperto coelo viso Dei Filio sapientia
illustrabatur. Illi lapides mittebant; ille orationes praemittebat:
tanquam dicens: Domine, si istos modo
occideris inimicos, quos postea facies amicos?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Saulo Stephani oratione gratia
et salus impetrata.</hi> Denique, fratres, ut noveritis quantum
valuerit oratio sancti martyris Stephani, recurrite
nobiscum ad illum adolescentem nomine Saulum:
qui, cum sanctus Stephanus lapidaretur, omnium
vestimenta servabat, et tanquam manibus omnium
lapidabat <note>(Act. VII)</note>. Et postea, sicut nostis, accepit
epistolas a principibus sacerdotum, ut quoscumque
invenisset Christianos viros ac mulieres, vinctos adduceret
in Jerusalem, torquendos et puniendos. Hic
cum iret in via, subito circumfulsit eum lumen de
coelo, et cecidit in terram, et audivit vocem de coelo,
dicentem sibi: <hi>Saule, Saule, quid me persequeris?</hi> 
Et ille: <hi>Tu quis es, Domine?</hi> Et Dominus ad illum: <hi>Ego sum,</hi> 
 inquit, <hi>Jesus Nazarenus, quem tu persequeris.
Durum est tibi contra stimulum calcitrare:</hi> quia non
stimulum, sed pedes quibus calcitras, vulnerabis.
Quid mihi et tibi? <hi>Quare me persequeris?</hi> Quare te
erigis contra me malo tuo, et te non potius humilias
bono tuo? Sed contra tanta mala quae committis in
me, olim quidem debui perdere te, sed Stephanus
servus meus oravit pro te. Elisus est saeviens, erectus
est credens: elisus est lupus, erectus est agnus: elisus
est persecutor, erectus est praedicator. Dicam
planius, dicam apertius: elisus est filius perditionis,
erectus est vas electionis: elisus est Saulus, erectus
est Paulus <note>(Id. IX)</note>. Nam si martyr Stephanus non
sic orasset, Ecclesia Paulum hodie non haberet. Sed
ideo de terra erectus est Paulus, quia in terra inclinatus
exauditus est Stephanus.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Mala precari inimicis quam iniquum.</hi> 
Ecce quare Dominus dicit, <hi>Diligite inimicos vestros:</hi> 
quia diligendo inimicum, facis amicum. Sed contra
tanta et talia haec, tu quis es qui non diligis? Figis
genu, collidis frontem in terram, et dicis: O si moriatur
inimicus meus! Deus, si quid a te promerui,
occide inimicum meum. Et utique tu qui oras ut
homo moriatur, malus oras contra malum, et facti
estis duo mali: ille male agendo, tu male orando.
Tu malus orando incipis esse quando dicis, Deus,
occide malum. Respondet tibi ipse: Quem vestrum?
Te malum, an tuum inimicum? Advertat Sanctitas
vestra. Judex homo per se ipsum reum non occidit,
sed jubet, et spiculator occidit. Judex dicit, Occide:
et tortor occidit. Et tu quando dicis, Occide inimicum
meum, te facis judicem, et Deum quaeris esse tortorem.
Respondet tibi Deus: Non ero prorsus, non
ero peccatoris tortor, sed liberator; quia <hi>nolo mortem
peccatoris, sed ut convertatur, et vivat <note>(Ezech.
XXXIII, 11)</note>
            </hi>. Nam si voluntatem tuam haberem, te
prius occiderem, antequam invitatus venires. Nonne
me blasphemasti? Nonne me in tuis malis operibus
irritasti? Nonne nomen meum de terra delere voluisti?
Nonne me in praeceptis vel in servis meis
contempsisti? Si tunc te occidissem inimicum, quem
modo facerem amicum? Quid ergo male orando doces
me, quod non feci in te? Imo ego, dicit tibi Deus,
doceam te ut imiteris me. In cruce pendens dixi, <hi>Pater, ignosce illis, quia nesciunt quid faciunt.</hi> 
 Docui
hoc milites meos, docui hoc martyres meos. Prius
esto et tu martyr meus, tiro meus, adversus diabolum:
aliter invicte nullo modo pugnabis, nisi pro
tuis inimicis oraveris. Quod nobis praestare dignetur,
etc.
</p>
          </div3>
        </div2>
      </div1>

<div1>
        <head>SERMO CCCLXXXIII . In die anniversaria ordinationis episcopalis.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Episcopale onus quomodo gerat,
<pb n="1687"/>secum inquirendum ducit.</hi> Die quidem omni, et omni
hora, curaque omnino continua, dilectissimi, cogitare
debet episcopus, quantae dispensationis sarcinam
gerat, qualem de illa rationem Domino suo reddat.
Verumtamen cum dies anniversarius nostrae ordinationis
exoritur, tunc maxime onus hujus officii tanquam
tunc primum imponatur, attenditur. Interest
autem quod eo die, quo id prius suscepimus, tantum
quemadmodum gerendum esset cogitavimus: at vero
consequentibus diebus, praecipueque illo, quo ejus
solemnitas agitur, non solum futura ejus, quemadmodum
deinceps geri debeant, cauta praevisione
consulimus; verum etiam praeterita, quemadmodum
gesta sint, sollicita recordatione recolimus: ut nosmetipsos
in benefactis imitemur, et si qua culpanda
transierunt, ne repetantur curemus, ut ignoscantur
oremus; et accusationem diaboli, ubi possumus, recte
agendi sedulitate fugiamus; ubi autem non possumus,
confitendi pietate vincamus. Sicut enim futura peccata,
negligendo justitiam, committuntur; ita praeterita,
injustitiam defendendo, firmantur. Sicut ergo
ne fiant prospicit charitas, ita facta delet humilitas:
ut quae jam non possunt recte agendo non admitti,
possint saltem non superbiendo dimitti. Didicimus
quippe dicere Patri nostro, qui est in coelis, <hi>Dimitte
nobis debita nostra, sicut et nos dimittimus debitoribus
nostris <note>(Matth. VI, 12)</note>
            </hi>. Quod ut veraciter dicere possimus,
etiam inimicos nostros oportet utique diligamus:
quos tamen habere, nisi cogente justitia, non
debemus. Nam si homines nobis pro nostris malis
meritis inimici sunt, non curandum est ut eis debita
dimittamus, sed timendum potius ne reddamus. Quoniam
si nos merito nostrae iniquitatis oderunt, nos
eorum, non ipsi nostri sunt debitores.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Debitoribus suis ignoscit.</hi> Die ergo
isto solemni episcopatus mei, prius paucis alloquar
debitores meos, qui mihi nescientes apud Deum suffragantur,
dum faciunt debita quae demittam, ut et
mea mihi debita dimitti promerear. Vobis itaque dico
sive praesentibus, sive absentibus, quibus inimicus
efficior verum praedicans, quibus consulendo videor
onerosus, quorum requirens utilitatem cogor offendere
voluntatem: <hi>Nolite esse sicut equus et mulus, non
habentes intellectum <note>(Psal. XXXI, 9)</note>
            </hi>. Nam et haec jumenta
eos maxime calce morsuque appetunt, a quibus
curantur, ut curentur eorum vulnera contrectantur.
Non parcis, non parco: adversaris, adversor:
resistis, resisto. Lucta nos comparat, sed causa separat.
Tu inimicus es medico, ego morbo: tu diligentiae
<pb n="1688"/>
meae, ego pestilentiae tuae. <hi>Retribuebant,</hi> inquit, <hi>mihi mala pro bonis; ego autem orabam 
 <note>(Psal. XXXIV, 12)</note>
            </hi>.
Quid orabat, nisi, <hi>Pater, ignosce illis, quia nesciunt
quid faciunt <note>(Luc. XXIII, 34)</note>
            </hi>? <hi>Cum vobis,</hi> inquit, <hi>detraxerint,
et dixerint omne malum adversum vos propter
justitiam, gaudete et exsultate, quoniam merces vestra
multa est in coelis <note>(Matth. V, 11 et 12)</note>
            </hi>. Vos tamen corrigite
perversitatem vestram, agnoscite charitatem
nostram; reddite dilectionem dilectioni: nolumus
majorem cum vestra perditione mercedem. Haec debitoribus
meis, quibus dimitto, ut dimittatur mihi,
nunc pauca suffecerint.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>In gratiam cum eis redire cupit,
in quorum forte offensionem incurrit.</hi> Deinceps alloquendi
sunt paululum etiam illi quibus debitor sum.
Nam sicut ait Apostolus, <hi>Graecis et Barbaris, sapientibus
et insipientibus debitor sum <note>(Rom. I, 14)</note>
            </hi>. Nam talis
debitor etiam ego pro mearum virium exiguitate dispensationisque
portiuncula, non quibusdam, sed omnibus
sum. Verum nunc de his debitis loquor, quae
mihi dimitti, non a me exigi cupio. Neque enim sic
tumore vanae mentis extollor, ut audeam dicere, ex
quo hujus muneris sarcinam porto, nullum hominem
a me perperam laesum. Hoc cuilibet homini tam multis
et tam molestis actibus occupato atque distento,
ne dicam impossibile, certe difficile est: quanto magis
mihi, qui novi infirmitatem meam, quam cum
meis et pro me vestris orationibus diebus ac noctibus
offero sanandam Domino Deo nostro? Diversarum
ergo curarum aestibus ac difficultatibus conturbatus,
si quem forte non ut poscebat audivi, si quem tristius
quam opus erat aspexi, si in quem verbum durius
quam oportebat emisi, si quem corde contribulatum
et opis indigum responsione incongrua conturbavi,
si quem pauperem mihi forte in aliud intento importunius
instantem vel praetermisi, vel distuli, vel etiam
nutu aspero contristavi; si cui de me falsi aliquid
tanquam homini de homine suspicanti justo acerbius
indignatus sum, si quis in sua conscientia non agnovit
quod de illo humanitus suspicatus sum; vos quibus
pro his atque hujusmodi offensis esse me fateor debitorem,
simul me vestrum credite dilectorem. Nam
pullos, quos fovet, saepe in angustiis, sed non toto
pedis pondere calcat et mater, nec ideo desinit esse
mater. Dimittite, ut dimittatur vobis. Dimittite amanti
vos debita difficultatis, qui nec contra inimicos debita
tenere debetis crudelitatis. Ad summam, omnes
obsecro, commendate, vos, Domino curam pro vobis
meam: hinc enim juste expeto pro me vestram; ut
quidquid mearum est in praeteritum offensionum propitius
ignoscat, non severus agnoscat. Quod mihi deinceps
temporis sub hac sarcina erit, iter agentem regat,
et suis oculis placentem vobisque utilem faciat;
ut non horrorem ac poenam meam, sed gaudium et
coronam meam vos ejus conspectus inveniat.
</p>
          </div3>
        </div2>
      </div1>

<div1>
        <head>SERMO CCCLXXXIV . <hi>De Trinitate, sive de Scripturis veteribus et novis contra Arianos</hi> .</head>
<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Deus, quid sit.</hi> Sancta et
<pb n="1689"/>divina eloquia, fratres, jugiter, imo quotidie nobis
salubriter recitantur, ut animae nostrae pascantur: in
futuro autem saeculo aeternis epulis saginentur; dicente
propheta, <hi>Satiabor dum manifestabitur gloria tua <note>(Psal.
XVI, 15)</note>
            </hi>. Qualis sit autem haec gloria futura, et quibus
divitiis floreat, quantoque splendore praefulgeat, laudare
possumus, explicare non possumus. Quare?
Quia legimus, <hi>Nec oculus vidit, nec auris audivit, nec
in cor hominis ascendit, quae praeparavit Deus diligentibus
se <note>(I Cor. II, 9)</note>
            </hi>. Si igitur tanta et talia sunt bona
aeterna coelestia, quae Dominus omnipotens praeparavit
sanctis suis catholicis et fidelibus populis; quid est
ipse Deus, qui talia et tanta praeparavit? Quid est, inquam,
omnipotens Deus? quid, nisi inaestimabilis,
ineffabilis, incomprehensibilis, ultra omnia, extra
omnia, praeter omnia? Omnem enim creaturam suam
excedit, omnem facturam praeterit, universa praecellit.
Si enim quaeras magnitudinem, major est; si pulchritudinem,
pulchrior; si dulcedinem, dulcior; si splendorem,
fulgidior; si justitiam, justior; si fortitudinem,
fortior; si pietatem, clementior. Nulla enim
ratio patitur, ut vel factura factori suo aequetur, vel
opus artifici comparetur: sicut legitur in propheta, <hi>Qui fecit fortia, fortior est; et qui fecit pulchra, pulchrior
illis est 
 <note>(Sap. XIII, 3)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Trinitas unus Deus. Arianorum
error. In sole tria inseparabilia. In igne quoque
tria inseparabilia.</hi> Sic autem hujus unicae deitatis
praecelsa insignia praedicamus, ut tamen non sicut Judaei,
sed sicut Christiani, Trinitatis divinae mysteria
pariter fateamur. Sicut enim omnipotens et ineffabilis
Pater est, ita omnipotens et incomprehensibilis Filius:
ita etiam Spiritus sanctus in Patre et Filio indiscrete
connexus, ineffabilis atque immensus est.
Pater enim et Filius et Spiritus sanctus, unus omnipotens
Deus, unus in trinitate, unus in potestate,
unitas, trinitas, sempiterna majestas, unum potens
per omnia, et trinitas in unitate, et unitas in trinitate
consistit: sed nec trinitas dividitur, nec unitas separatur.
Hac igitur catholica fide armati atque instructi,
charissimi, nefandos Arianos haereticos, qui se hoc
tempore impie jactitant, et multos Christianos nostros
seducendo corrumpunt atque decipiunt, breviter percontemur,
quomodo orant Dominum, qui sentiunt
contra Dominum. Respondent nobis, dicentes: Oramus
Dominum utique in trinitate, sed ut legimus,
Patrem majorem, Filium minorem, Spiritum sanctum
inferiorem, quia ipse Christus dicit, <hi>Pater major est
me <note>(Joan. XIV, 28)</note>
            </hi>.
</p>
          </div3>
        </div2>

<div2>
          <head>CAPUT III.</head>
<p>His respondemus, Sic, inquam,
oratis et colitis Deum? Sic plane; sic legimus, sic colimus,
sic oramus. Ad hos dicimus: Si ergo ita Deum
colitis et oratis, hoc non est Deum magnum unum
colere et rogare, sed tres deos facere: et ubi est
quod in lege divina legitur, <hi>Audi, Israel; Dominus
Deus tuus, Deus unus est?</hi> Et iterum alibi ait, <hi>Dominum
Deum tuum adorabis, et illi soli servies <note>(Deut. VI,
4, 5, 13)</note>
            </hi>. Si enim aliud est Pater, aliud Filius, aliud
Spiritus sanctus; jam non est una trinitas, sed divisa
potestas. Quomodo autem discrepans potestas stare
potest, cum juxta quod in Evangelio legimus, <hi>Domus
in semetipsa divisa vel regnum, stare non potest <note>(Matth.
XII, 25)</note>
            </hi>? Quomodo autem divinitas a semetipsa discernitur,
<pb n="1690"/>
cum lucis splendor aut solis calor nullatenus
separetur? Ecce enim sicut videmus, in sole tria sunt,
et separari omnino non possunt. Quae autem tria sunt
videamus: cursus, splendor, et calor. Videmus enim
solem in coelo currentem, fulgentem, calentem. Divide
ergo, si potes, ariane, solem, et tum demum divide
Trinitatem. Sed fortassis de sole discernendo
difficilis est ratio, quia in coelo est, et a nobis longe
positus est. Ecce aliud proponimus elementum quod
minus est, et in terra nobiscum est: ignem dico, qui
in manibus nostris habetur, et tamen non dividitur.
Et ignis enim tria habet, et dividi non potest: hoc
est, motum, lucem et fervorem. Si igitur, nefande
haeretice, dividere non potes creatum solem et ignem,
quomodo potes dividere Deum omnium creatorem?</p>
</div2>

<div2>
          <head>CAPUT IV.</head>
<div3>
            <head>3.</head>
            <p>
 <hi>Scripturarum testimonia de divina
Trinitate. Fidei catholicae encomium.</hi> Audi autem et
disce hanc magnam et unicam Trinitatem ab exordio
generis humani fuisse ostensam. Audi in Lege et Prophetis,
in Psalmis et in Evangelio, audi in Apostolo
procul dubio declaratam. Audi, inquam, in Genesi: <hi>Fecit Deus hominem ad imaginem Dei.</hi> 
 Ut simul ostenderet
inseparabilem Trinitatem, ait in eo libro, <hi>Et
Spiritus Dei ferebatur super aquas <note>(Gen. I, 27, 2)</note>
            </hi>. Audi
prophetam dicentem ex persona Christi: <hi>Spiritus Domini
super me, propter quod unxit me, evangelizare
pauperibus misit me <note>(Isai. LXI, 1)</note>
            </hi>. Audi in Psalmis, <hi>Verbo Domini coeli firmati sunt, et spiritu oris ejus
omnis virtus eorum 
 <note>(Psal. XXXII, 6)</note>
            </hi>: et iterum, <hi>Redde
mihi laetitiam salutaris tui, et spiritu principali confirma
me <note>(Psal. L, 14)</note>
            </hi>. Audi hoc idem in Evangelio confirmatum:
Dominus Christus Apostolis dicit, <hi>Data est
mihi omnis potestas in coelo et in terra: euntes baptizate
omnes gentes in nomine Patris, et Filii, et Spiritus sancti <note>(Matth. XXVIII, 18 et 19)</note>
            </hi>.
Audi Apostolum: <hi>O altitudo
divitiarum sapientiae et scientiae Dei! quam inscrutabilia
sunt judicia ejus, et investigabiles viae ejus! Quis
enim cognovit sensum Domini? Aut quis consiliarius
ejus fuit? Aut quis prior dedit illi, et reddetur ei? Quoniam
ex ipso, et per ipsum, et in ipso sunt omnia: ipsi
gloria in saecula saeculorum <note>(Rom. XI, 33-36)</note>
            </hi>. Si igitur
tam veteribus quam novis Scripturis satis aperteque
probatum est divinam unitatem esse Trinitatem inseparabilem,
spretis penitus haereticis secundum Apostolum
dicentem, <hi>Haereticum post unam correptionem
devita <note>(Tit. III, 10)</note>
            </hi>; jam fideles nostros populos de
ipsa fide catholica confirmemus. Nullae quippe sunt
majores divitiae, nulli thesauri, nulli honores, nulla
mundi hujus major substantia, quam est fides catholica,
quae peccatores homines salvat, caecos illuminat,
infirmos curat, catechumenos baptizat, fideles justificat,
poenitentes reparat, justos augmentat, martyres
coronat, virgines, viduas et conjugales casto pudore
conservat, clericos ordinat, sacerdotes consecrat, regnis
coelestibus praeparat, in aeterna haereditate cum
Angelis sanctis communicat. Sicut ipse Dominus
promittendo confirmat: <hi>In resurrectione neque nubunt,
neque uxores ducunt, sed erunt aequales Angelis Dei <note>(Matth. XXII, 30)</note>
            </hi>;
per Christum Dominum nostrum.
</p>
          </div3>
        </div2>
      </div1>

<div1>
        <head>SERMO CCCLXXXV . <hi>De amore hominis in hominem</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Amor hominis alius rectus,
alius perversus.</hi> Non solum in Novo, sed etiam in
Veteri Testamento admonemur, fratres dilectissimi,
qualiter perfectam charitatem tenere debeamus. Sic
<pb n="1691"/>
enim ipse Dominus in Evangelio dixit: <hi>Diliges proximum
tanquam teipsum <note>(Matth. XXII, 39)</note>
            </hi>. Tractemus ergo
aliquantum de amore hominis in hominem: quia sunt
amores hominum perversi. Ipse perverse amat alterum,
qui et se perverse amat: qui autem recte se
amat, et alterum recte amat. Verbi gratia, sunt
amores flagitiosi, detestabiles: amores adulterorum,
amores corruptorum, immundi amores. Malos amores
detestantur omnes leges humanae, et leges divinae.
Remove ergo istos illicitos, quaeramus licitos.</p>
          </div3>
<div3>
            <head>2.</head>
            <p>
 <hi>Liciti amoris gradus.</hi> Incipit licitus amor a conjugio;
sed adhuc carnalis est. Videtis quia communis
est cum pecoribus: et passeres illi qui personant, habent
conjugia, et nidos faciunt, simul ova confovent,
simul pullos nutriunt. Licitus quidem amor iste in
hominibus, sed videtis quia carnalis est. Secundus
amor filiorum est; sed adhuc ipse carnalis est. Non
enim est laudandus qui amat filios, sed detestandus
qui non amat. Pro magno enim laudaturus sum in homine,
quod video in tigride? Serpentes amant filios
suos, leones et lupi amant filios suos. Noli ergo magnum
putare, quod amas filios tuos. Adhuc in hoc amore serpentibus
compararis. Si non amaveris, a serpentibus
vinceris. Honestos amores jam dico: illos enim flagitiosos
exclusi. Alius amor qui est propinquorum, jam iste
videtur proprius hominum, si non sit consuetudinis.
Nam major est amor qui extenditur ultra propinquos,
quam qui tenetur inter propinquos. Qui amat propinquos
suos, adhuc sanguinem suum amat. Amet alios
qui non sunt propinqui, suscipiat peregrinum; jam
multum dilatatus est amor iste. Tantum autem crescit,
ut a conjuge ad filios, a filiis ad propinquos, a propinquis
ad extraneos, ab extraneis ad inimicos perveniat.
Sed ut perveniat illuc, multos habet gradus.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Amicitia alia consuetudinis, alia
rationis.</hi> De amicitia ergo videte quid dicam. Sunt
amici, excepta amicitia, quae nec amicitia dicenda
est, quam facit mala conscientia. Sunt enim homines
qui pariter mala committunt, et ideo videntur sibi
conjuncti, quia conscientia mala ligati sunt: excepta
ergo ista nefaria amicitia, est quaedam amicitia adhuc
carnalis per consuetudinem cohabitandi, colloquendi,
simul conversandi; ut contristetur homo, quando
deseritur ab amico, cum quo solet colloqui, et habere
conjunctiones. Conveniunt duo homines, ambulant
secum triduo, et jam nolunt a se recedere. Et
ista quaedam amicitiae dulcedo est; honesta quidem;
sed adhuc discutiamus illam, quia gradus amoris hujus
quaerimus; et videamus quousque pervenerimus,
usque ad amicitiam talem qualem dixi. Est ergo ista
amicitia consuetudinis, non rationis. Habent illam
et pecora. Duo equi manducent simul, desiderant se:
si alia die praecedat unus, festinat alter, desiderans
quasi amicum suum: vix regitur a sessore; et tamdiu
impetu suo provocat, quousque perveniat. Cum
pervenerit ad eum qui praecessit, sedatur: pondus
illum ferebat, pondere amoris urgebatur; venit tanquam
ad locum suum, et conquievit. Adhuc et ista
amicitia consuetudinis est in pecoribus: surgamus
<pb n="1692"/>
adhuc et ab ista. Est alia superior amicitia, non consuetudinis,
sed rationis, qua diligimus hominem
propter fidem et mutuam benevolentiam in ista vita
mortali. Hac superius quidquid jam invenerimus,
divinum est. Incipiat homo amare Deum, et non
amabit in homine nisi Deum.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Amicitiae amor gratuitus.</hi> Videat
enim Charitas vestra primum amicitiae amor qualiter
debeat esse gratuitus. Non enim propterea debes
habere amicum, vel amare, ut aliquid tibi praestet.
Si propterea illum amas, ut praestet tibi vel pecuniam,
vel aliquod commodum temporale; non illum
amas, sed illud quod praestat. Amicus gratis amandus
est, propter sese, non propter aliud. Si hominem
te hortatur amicitiae regula, ut gratis diligas;
quam gratis amandus est Deus, qui jubet ut hominem
diligas? Nihil delectabilius Deo. Nam in homine sunt
quae offendant; per amicitiam tamen cogis te, ut etiam
illa quae offendunt in homine toleres propter amicitiam:
si ergo non debes propter quaedam toleranda dissolvere
hominis amicitiam; Dei amicitia quibus rebus debet
cogi, ut dissolvatur a te? Nihil invenis delectabilius Deo.
Deus non est unde te offendat, si tu eum non offendas:
nihil illo pulchrius, nihil illo dulcius. Sed dicturus
es mihi: Non illum video; quomodo sum amaturus
quem non video? Ecce quomodo discis amare quem
non vides: modo ostendo unde coneris videre, quod
istis oculis non potes videre. Ecce amas amicum;
quid in illo amas? Gratis eum amas. Sed forte amicus
iste tuus, ut alia omittam, senex homo est: fieri
enim potest ut habeas amicum senem. Quid amas in
sene? Incurvum corpus, album caput, rugas in
fronte, contractam maxillam? Si corpus quod vides,
nihil deformius prae senectute: et tamen aliquid
amas, et corpus quod vides non amas, quia deforme
est. Unde vides quod amas? Si enim quaeram a te,
Quare amas? responsurus es mihi, Homo est fidelis.
Ergo fidem amas. Si fidem amas; quibus oculis
videtur fides, ipsis oculis videtur Deus. Incipe
ergo amare Deum, et amabis hominem propter
Deum.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Deus gratis diligendus.</hi> Audite
magnum testimonium. Diabolus certe accusator sanctorum
est: et quia non apud talem judicem cogit quem
fallat, non potest in nos crimina falsa dicere. Novit
apud quem dicat. Quia ergo falsa contra nos non potest
dicere, quaerit vera quae dicat. Ideo tentat ut
habeat quod dicat. Hic ergo adversarius noster, qui
nobis invidet regnum coelorum, qui non vult ut
ibi simus, unde ipse dejectus est: <hi>Numquid,</hi> inquit, <hi>Job gratis colit Deum 
 <note>(Job. I, 9)</note>
            </hi>? Adhuc ad hoc provocamur
ab adversario, ut gratis Deum colamus,
quando ille quaerens quod objiciat, pro magno se putavit
invenisse quia dixit, <hi>Numquid gratis Job colit
Deum?</hi> Non quia viderat cor ipsius, sed quia videbat
divitias ejus. Cavere debemus ne ad praemium diligamus
<pb n="1693"/>
Deum. Quid enim? Propter praemium dilecturus
es Deum? Quale praemium est quod tibi daturus est
Deus? Quidquid tibi aliud dederit, minus est quam
ipse. Colis non gratis, ut aliquid ab ipso accipias.
Gratis cole, et ipsum accipies. Se enim servat tibi
Deus, quo fruaris. Et si amas quae fecit, qualis est
ille qui fecit? Si pulcher est mundus, qualis est artifex
mundi? Evelle ergo cor tuum ab amore creaturae,
ut inhaereas Creatori, et dicas quod in Psalmo
scriptum est, <hi>Mihi autem adhaerere Deo, bonum est.</hi> 
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Creaturam deserto Creatore diligere,
adulterare est.</hi> Si autem deseris eum qui te fecit,
et amas illa quae fecit, deserto illo qui te fecit, adulter
es. Sic clamat Epistola Jacobi, adulteros appellans, <hi>Adulteri.</hi> 
 Et unde adulteri? Quaeris unde? <hi>Nescitis,</hi> 
inquit, <hi>quia amicitia hujus mundi inimica est
Dei? Quicumque ergo voluerit amicus esse saeculi hujus,
inimicus Dei constituitur <note>(Jacobi IV, 4 et 5)</note>
            </hi>. Expressit
quid dixit, <hi>Adulteri.</hi> Anima, deserto Creatore, amans
creaturam adultera est. Illius enim amore nihil castius,
nihil delectabilius. Illo deserto, hoc amplectendo,
efficeris immunda. O anima, ut illius amplexibus
digna sis, dimitte ista, et illi inhaere gratis.
Nam inde dixit Psalmus: <hi>Mihi autem adhaerere Deo,
bonum est.</hi> Versu priore sic dixit: <hi>Perdidisti omnes
qui fornicantur abs te <note>(Psal. LXXII, 28, 27)</note>
            </hi>. Et quasi
ostenderet quae sit fornicatio, subjecit: <hi>Mihi autem
adhaerere Deo, bonum est.</hi> Nihil aliud volo, sed ipsum.
Adhaerere illi, hoc est bonum meum, hoc gratuitum
bonum meum. Ideo et gratia dicitur, quia gratis constat.
Cum ergo coeperis Deum amare gratis, securitas
est: quia et amicum gratis amas, et ad hoc eum
amas, ut tecum amet Deum. Attendite enim ipsam
amicitiam vulgarem, unde coepimus, per quam gradus
fecimus; attendite illam. Amat maritus uxorem,
et uxor maritum: sine dubio et ille illam, et illa illum
salvum vult. Vult illum habere incolumem, vult
illum habere felicem. Ad hoc amat, quia ipsa vult
incolumis esse et felix: quod sibi vult, hoc illi vult.
Amat filios: quisnam vult, nisi salvos habere filios
suos? Amat amicum: quis nisi incolumem habere vult?
adeo ut, si forte contingat illi aliquid, contremiscat,
contristetur, conturbetur, currat, accedat: cum accesserit,
plangit. Quid ergo vult? Salvum habere. Si
ergo omnis qui amat, salvum vult habere quod amat;
si intelligat quae sit vera salus, incipit illam amare in
se, et ipsam cogitur veram amare et in amico.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Salus vitae hujus quam vana.</hi> Si oculis
carneis quaeris Deum, vide tres pueros de igne liberatos <note>(Dan. III)</note>.
Si fide quaeris Deum, vide Machabaeos
in igne coronatos <note>(II Machab. VII)</note>. Salus ergo illa amanda
est, ista utenda. Haec enim ad usum necessaria
est: nam transitura est. Non enim vera salus est,
fratres, quam dicunt medici. Aegrotamus quodam
modo: nam aegritudo perpetua est in ista fragilitate
carnis. Putatis enim tunc hominem aegrotare, quando
frebricitat; et sanum esse, quando esurit? Sanus
est, dicitur. Vis videre quantum malum est esurire?
Dimitte illum sine medicamento septem diebus, occiditur.
<pb n="1694"/>
Sed quia ponis quotidie medicamentum, vivit.
Medicamentum autem famis, cibus est; medicamentum
sitis, potus est; medicamentum lassitudinis, somnus
est; medicamentum sessionis, deambulatio est; medicamentum
deambulationis, sessio est; medicamentum
fatigationis, dormitio est; medicamentum
dormitionis, vigilatio est. Et vide quam imbecille
sit corpus humanum: hoc ipsum adjutorium,
quod dixi, qui assumit, si in eo perseveraverit,
deficit. Esuriendo cibi quaerebas adjutorium:
ecce adest adjutorium cibi; manducas, reficeris;
si plus feceris, plus deficis. Adjutorium sitis
quaerebas potum: multum bibendo offocaris, qui
sitiendo urgebaris. Lassasti ambulando, sedere vis:
sede perpetuo, vide si non lassabis. Quidquid ergo
assumpserit, ut aliud pellat, in eo ipso si perseveraverit,
deficit.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Vera salus vita aeterna. Amicus
ad salutem aeternam diligendus. Charitas perfecta.</hi> 
Qualis est ergo ista salus, fratres, transitura, fragilis,
peritura, vana? Vere quomodo dictum est, <hi>Quae
enim est vita vestra? Vapor est, ad modicum parens <note>(Jacobi IV, 15)</note>
            </hi>.
 <hi>Qui</hi> ergo in vita ista <hi>amat animam
suam, perdet eam. Qui autem</hi> in hoc saeculo <hi>odio habuerit
animam suam, in vitam aeternam custodit eam <note>(Joan. XII, 25)</note>
            </hi>.
Quae est vita aeterna? Vera salus. Et
si amicum tuum videris, quem amabas in hoc saeculo
ut salvus esset, quia tu jam talem salutem desideras
quae aeterna est, ad ipsam salutem diligis amicum
tuum; et totum quidquid vis amico tuo praestare, ad
hoc vis praestare, ut illam tecum teneat salutem.
Amas enim justitiam, vis illum esse justum: amas
sub Deo esse, vis et illum esse sub Deo: amas vitam
aeternam, illic eum vis tecum regnare in aeternum.
Inimicum tuum vides illum persequi te, iniquitas
est quae te persequitur. In illo irasci debes
misericordia, febrit in anima. Quomodo ergo amicus
hujus saeculi secundum saeculum amans animam
suam, febrem vult expellere de amico suo, quem similiter
amat ut se, propter praesentem salutem: sic
tu quemcumque diligis, propter vitam aeternam dilige;
cum inveneris iram, indignationem, odium,
iniquitatem, sic coneris expellere morbum animi,
quomodo amicus saeculi morbum corporis: ad hoc
enim amas, ut facias quod et tu es: et erit in te perfecta
charitas. Hoc si inveneris, ad hoc ama conjugem,
ad hoc ama filium, ad hoc ama propinquum,
vicinum, ignotum, inimicum, et erit in te perfecta
charitas. Quae si fuerit in te, vincis mundum, et pellitur
foras princeps mundi. Audistis enim quod ait
Dominus, <hi>Princeps hujus mundi missus est foras <note>(Ibid.
31)</note>
            </hi>: quia ipse passurus erat, et per passionem suam
facturus in hominibus dilectionem. <hi>Majorem hac dilectionem
nemo habet, quam ut animam suam ponat pro
amicis suis <note>(Id. XV, 13)</note>
            </hi>. Ut ergo amaretur, prior
amavit: ut in nomine ejus nemo mori timeret, prior
<pb n="1695"/>
pro omnibus mortuus est. Ad hoc ergo ut aedificaret
in cordibus hominum charitatem, misit diabolum foras.
Quo foras? De cordibus hominum. Cupiditas intro
illum mittit, charitas foras eum mittit.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Conclusio.</hi> Nos vero, fratres,
supra scriptos charitatis gradus cum grandi diligentia
cogitantes, non reddamus Domino pro bonis mala.
Et quia ille veniens alligavit fortem, id est diabolum,
et nos omnes qui vasa ejus fuimus de potestate
illius abstulit, per gratiam ipsius evacuati omnibus
malis, studeamus repleri abundantibus bonis,
timentes illud quod ipse Dominus dixit: <hi>Cum immundus
spiritus exierit ab homine, ambulat per loca
arida, quaerens requiem, et non invenit; post haec reversus
inveniens domum, unde exiit, vacuam, adduxit
secum septem spiritus nequiores se: et facta sunt hominis
illius posteriora pejora prioribus <note>(Luc. XI, 21-26)</note>
            </hi>.
Ne ergo et nos tale aliquid patiamur, quantum possumus
elaboremus, in locis vitiorum virtutes inducere,
ut possimus ad Dei misericordiam pervenire.
</p>
          </div3>
        </div2>
      </div1>

<div1>
        <head>SERMO CCCLXXXVI . <hi>De dilectione inimicorum</hi> .</head>
<div3>
          <head>1.</head>
          <p>
 <hi>Charitas etiam ad inimicos extendi debet. Preces
ab ipso judice Christo traditae. Dimittendum ut
dimittatur nobis. Securus apud Deum, cui roganti negatur
venia a fratre. Orandum pro non rogante veniam.</hi> 
Intendite, fratres mei, ad charitatem, quam sic
laudat Scriptura divina, ut nihil ei coaequet. Cum nos
moneat Deus, ut nos invicem diligamus, numquid
hoc tantum monet, ut diligas diligentem te? Haec est
mutua dilectio, hoc non sufficit Deo: pervenire enim
voluit usque ad inimicos diligendos, dicens: <hi>Diligite
inimicos vestros, benefacite eis qui oderunt vos, et orate
pro eis qui vos persequuntur; ut sitis filii Patris vestri
qui in coelis est, qui solem suum oriri facit super bonos
et malos, qui pluit super justos et injustos <note>(Matth. V,
44 et 45)</note>
          </hi>. Quid dicis? diligis inimicum tuum? Respondebis
forte: Per infirmitatem non possum. Sed profice,
et age ut possis: maxime quia oraturus es judicem,
quem fallere nemo potest, qui acturus est
causam tuam. Interpella ergo hunc judicem, ubi nullus
tabellarius conturbat, nullus officialis removet,
nullus emitur advocatus qui possit pro te preces effundere,
aut verba dicere quae non didicisti: sed ipse
Filius Dei unicus aequalis Patri, sedens ad dexteram
Patris, illius assessor, tuus judex, docuit te pauca
verba, quae quivis idiota potest tenere et dicere, et
in eis constituit tibi causam tuam; docuit te jus coeleste
 quomodo preceris. Sed forsitan respondebis:
Per quem peto? per me, an per alium? Qui te docuit
orare, ipse pro te allegat precem, quia tu reus
eras. Gaude, quia ille erit tunc judex tuus, qui modo
advocatus tuus est. Ideo ergo quia oraturus es, acturus
<pb n="1696"/>
es causam tuam paucis verbis, venturus ad illa
verba: <hi>Dimitte nobis debita nostra, sicut et nos dimittimus
debitoribus nostris <note>(Matth. VI, 12)</note>
          </hi>. Dicit enim tibi Deus:
Quid mihi das, ut ego dimittam tibi debita tua? Quale
munus offers, quale sacrificium conscientiae tuae
imponis altaribus meis? Continuo docuit te quid petas
et quid offeras. Petis, <hi>Dimitte nobis debita nostra:</hi> 
et tu offers, quid? <hi>Sicut et nos dimittimus debitoribus
nostris.</hi> Debitor es ei qui falli non potest: habes et tu
debitorem. Dicit tibi Deus: Tu debitor meus es, ille
debitor tuus; hoc facio ego tibi debitori meo, quod
tu feceris debitori tuo. Inde offers mihi munus, unde
peperceris debitori tuo. Rogas me pro misericordia,
tu noli esse piger in misericordia. Attende quod Scriptura
dicit, <hi>Misericordiam volo magis quam sacrificium <note>(Osee VI, 6)</note>
          </hi>.
Noli offerre sacrificium sine misericordia;
quia non remittuntur tibi peccata tua, nisi
offeras cum misericordia. Sed forte dicis: Non habeo
peccata. Quantumvis cautus sis, frater, tamen in
carne vivens in saeculo, agis inter pressuras et angustias,
et inter innumerabilia tentamenta versaris;
non poteris esse sine peccato. Certe dicit tibi Deus:
Securus esto de peccato, noli dimittere si non
habes quod ego tibi dimittam, sed magis exige si nihil
debes: si autem debitor es, magis gratulare te
habere debitorem, in quo facias quod fiat in te. Audi
me, et discute te, quia vel de paucis probis, qui
possunt veraciter orare orationem dominicam, veraciter
dicere, Domine, dimitte mihi, sicut et ego
dimitto. Non fallaciter, non ficte, ex corde vero fac,
ut et in te verum fiat. Si enim qui te laesit, qui in te
peccavit, petit a te veniam, et ignoscis; jam potes
securus dicere, <hi>Dimitte nobis debita nostra, sicut et
nos dimittimus debitoribus nostris.</hi> Nam si resistis roganti,
contemneris et tu cum rogaveris. Clausisti contra
pulsantem, clausum invenies, cum pulsaveris.
Nam si aperueris viscera indulgentiae roganti te, aperiet
et tibi Deus, cum rogaveris eum. Modo enim illos
alloquor, qui petunt veniam a fratribus suis christianis,
et non accipiunt. Ecce tu si concesseris, securus
orabis. Ille vero, si te rogaverit, et si non concesseris,
quomodo securus eris? Quisquis enim es
qui peccasti, et veniam non meruisti, noli timere,
interpella Deum ipsius et tuum: debita enim sunt:
numquid poterit debita exigere servus, quae donaverit
dominus? Si forte non te rogaverit qui in te
peccavit, si veniam non deprecatur; si peccaverit,
insuper adhuc et irascitur, tu quid facies? dimittis,
an non dimittis? Ecce non dimisisti. Quare? Quia non
rogavit. Si propterea non dimisisti, quia non rogavit,
noli titubare in dominica oratione, securus
illam dic, non tibi pectus percutias, quia non
roganti non dimisisti. Ergo ille qui non rogavit,
remansit: exigitur, prorsus exigitur ab illo: verumtamen
<pb n="1697"/>
in te sit perfecta charitas, roga pro non
rogante; quia rogas pro multum periclitante.</p>
        </div3>
<div3>
          <head>2.</head>
          <p>
 <hi>Christi exemplum orantis pro insultantibus et interficientibus.
Exemplum Stephani.</hi> Hic jam attende
Magistrum et Dominum tuum, non in cathedra sedentem,
sed in ligno pendentem, circumspectis undique
turbis inimicorum et dicentem: <hi>Pater,
ignosce illis, quia nesciunt quid faciunt <note>(Luc. XXIII,
34)</note>
          </hi>. Vide magistrum, audi imitatorem. Numquid
tunc Dominus Christus pro rogantibus rogavit, et
non potius pro insultantibus et interficientibus?
Numquid deseruit medicus officium suum, quia phreneticus
saeviebat? Dic enim, <hi>Ignosce illis, quia nesciunt
quid faciunt.</hi> Salvatorem occidunt, quia salutem
non quaerunt. E contra et tu forsitan dicturus es:
Et quando ego hoc possum quod Dominus potuit?
Quare hoc dicis? Attende ubi hoc facit; attende quia
in cruce hoc fecit, non in coelo. Semper enim Deus
in coelo cum Patre: in cruce autem pro te homo,
ubi se imitandum praebuit omnibus. Pro te enim misit
ipsam vocem, ut ab omnibus audiretur. Nam potuit
pro illis orare in silentio, sed tu non haberes
exemplum. Sed si multum est ad te Dominus, non
sit ad te multum servus. Non potes imitari Dominum
tuum, cum penderet in cruce? Stephanum servum
ejus, cum lapidaretur, attende. Primum ait tanquam
servus ad Dominum, <hi>Domine Jesu, accipe spiritum
meum;</hi> et post haec genu flexo ait, <hi>Domine, ne statuas
illis hoc peccatum <note>(Act. VII, 58 et 59)</note>
          </hi>: et cum
hoc dixisset, obdormivit in requie dilectionis. Pacem
pinguissimam invenit, quia pacem inimicis optavit.
Numquid et ipse tunc pro rogantibus rogavit, et non
pro saevientibus, pro lapidantibus et interficientibus?
Habes exemplum, disce, vide quomodo pro se stans
oravit, et pro illis genu flexit. Putamus, fratres, quia
plus eos diligit, quam se ipsum? Pro se vero stans
tanquam justus, facile exaudiebatur. Nam pro iniquis
genu figendum erat. Ostendit ergo dilectionem usque
ad inimicos veniam rogantes. Ergo, fratres, propter
securitatem dominicae orationis, rogantibus ex corde
dimittite, et ut Dominus vobis vestra peccata dimittat
in hoc mortali corpore et futuro usque in saecula, etc.
</p>
        </div3>
      </div1>

<div1>
        <head>SERMO CCCLXXXVII . <hi>De correptione proximi</hi> .</head>
<div3>
          <head>1.</head>
          <p>
 <hi>Corripiendi cura sacerdotibus imposita. Sermo
Dei adversarius noster.</hi> Frequenter in Scripturis sanctis
audivit Charitas vestra, fratres dilectissimi, in
quo sint sacerdotes periculo constituti, si noluerint
implere illud quod contestatur Apostolus, <hi>Praedica
verbum, insta opportune, importune; argue, increpa,
obsecra cum omni patientia et doctrina <note>(II Tim. IV, 2)</note>
          </hi>.
Et quia tam grave pondus imminet cervicibus nostris,
quibus dicitur, <hi>Si non annuntiaveris iniquo iniquitatem
<pb n="1698"/>
suam, sanguinem ejus de manu tua requiram <note>(Ezech. III, 18)</note>
          </hi>;
necesse nobis est quoscumque negligentes
aut secrete aut publice castigare. Sed quando
corripimus, ille quem corripimus, si malus est,
attendit a quo corripiatur; et facilius in correptore
suo quam in se libenter agnoscit quod corrigat. Et
si vera invenerit, quae et ipse dicat in eum a quo
corripitur, gaudet. Quando melius gauderet de sua
sanitate correctus, quam de alieno languore correptus?
Ecce puta verum esse quod dicis; invenisti aliquid
in homine a quo reprehensus es: tamen per
illum tibi veritas loquebatur; per malum, per iniquum
tibi veritas loquebatur. Quaeris quid reprehendas
in homine: inveni potius quid reprehendas in
veritate. Velis nolis, illa est adversaria tua, in qua
non invenis quod accuses. Illam fac amicam, si potes.
Adversarius tuus sermo Dei est: proferat eum
peccator, proferat eum justus; sermo Dei est, inculpabilis
est. Ipse est adversarius tuus: concorda cum
eo, cum es cum illo in via. Via vita ista est. Adversarius
omnium iniquorum sermo Dei est. Parum tibi
est quod cum esset manens in sua beatissima et secretissima
sede, venit ad te, ut esset tecum in via,
et tecum voluit comitari? ut cum ambulas, et in potestate
habes, componas causam tuam, et dicas,
Quando finiturus es viam? et cum finieris viam, non
erit cum quo causam tuam componere possis: et adversarius
tradet te judici, judex autem ministro, minister
autem in carcerem. Non exies inde, donec reddideris
novissimum quadrantem <note>(Matth. V, 25, 26)</note>.
Est tecum verbum Dei, quasi adversarius in via: habes
in potestate, compone. Quid a te quaerit adversarius
iste, ut concordes cum illo? quid, nisi salutem
tuam? Ambulat cum adversariis suis, et dicit eis ut
concordent cum illo. Fiat: nondum finita est via.
Quod heri non est factum, fiat hodie. Nondum finita
est via: quid exspectatis quousque finiatur? Cum finita
fuerit, non erit alia ubi cum adversario concordetis.
Judex restat, minister et carcer. Multis haec
via: cum sibi plures promitterent in ea annos, subito
finita est. Sed ecce fac quia longa erit via tua, et
semper tecum adversarius tuus ambulet: non erubescis,
tanto tempore cum tali adversario habere discordiam?
Sermo Dei, quantum est in ipso, amicus
tuus est: adversarium tu tibi eum facis. Ipse enim
tibi bene vult, tu tibi e contrario male. Ille jubet,
Non fureris; tu furaris: ille jubet, Non adulteres;
tu adulteras: ille jubet, Fraudem non facias; tu facis:
vetat te jurare; tu falsum juras: facis contra
omnia quae dicit; tu tibi sermonem Dei facis inimicum.
Nec mirum, quando tu tibi ipse inimicus es. <hi>Qui</hi> 
 enim <hi>diligit iniquitatem, odit animam suam <note>(Psal.
X, 6)</note>
          </hi>. Si ergo diligendo iniquitatem odisti animam
tuam, miraris quia odisti sermonem Dei, qui bene
vult animae tuae?</p>
        </div3>
<div3>
          <head>2.</head>
          <p>
 <hi>Correptio proximo non ex odio adhibenda.</hi> Ergo
tacebimus, et neminem omnino corripiemus? Corripiamus
plane, sed prius nos. Proximum vis corripere:
nihil est tibi te ipso propinquius. Quid is longe?

<pb n="1699"/>
Te habes ante te. Quid enim Dominus ait per
Scripturam? <hi>Diliges proximum tuum tanquam te ipsum <note>(Matth. XXII, 39)</note>
          </hi>.
Si ergo te ipsum non diligis,
proximum quomodo diligis? Regulam dilectionis in
proximum ex te accepisti. Diligo eum, inquies. Ideo
dico, prius te dilige, et dic tibi. Si autem vere ex dilectione
dicis, manifestum est quod intus egit aliquid
verbum quod procedit. Sed timendum est ne te non
diligas, et velis alium corripere, et facias hoc cum
odio. Si autem odisti fratrem, leviora objicis quam
facis. <hi>Qui odit fratrem suum, homicida est <note>(I Joan. III,
15)</note>
          </hi>. Audistis, hodie lecta est Epistola Joannis. Ait
Scriptura, ne contemnerent homines quae intus habent
in corde, et illa accusarent quae fiunt per corpus,
jam <hi>qui odit fratrem suum,</hi> dixit, <hi>homicida est.</hi> Nondum
manus armata est, nondum faucem obsedit,
nondum insidias praeparavit, nondum venena quaesivit,
et reus in oculis Dei concepto odio jam tenetur.
Adhuc vivit quem quaerit occidere, et occidisse jam
judicatur. Si ergo cum odio corripis, audes aliquem
homicida corripere? An quia non te tenent homines,
et ducunt te ad judicem, ideo in oculis summi Dei
et judicis non agnoscis crimen tuum? Si non vis
agnoscere crimen tuum, agnosces poenam tuam.
Non enim ille parcit homicidis. Sed corrigo me, inquis,
cum sum in via. Corrige ergo te, et tunc poteris
fratrem corripere. Leviora objicis, graviora committis. <hi>Festucam vides in oculo fratris tui, trabem autem
in oculo tuo non vides 
 <note>(Matth. VII, 3)</note>
          </hi>. Hoc enim
dixit Dominus propter homines qui cum odio corripiunt.
Irascentem corripis, et tu odio contabescis?
Appende in statera considerationis iram et odium.
Quid est ira? Fervor quidam animi. Ad praesens displicet
tibi. Jam in te ira ista inveterata est, ideo fecit
odium. Ira festuca est, trabes futura crescendo. Sicut
enim festuca crescit in trabem, sic ira inveterata
fit odium. Jam tu odisti, et corripis irascentem: jam
in illo festuca displicet, in te adhuc trabes placet.
Vultis scire quantum intersit? Saepe invenimus irasci
patres filiis: patrem odisse filium difficile invenies.
Filio quem diligit, irasci potest pater: Irascitur et
amat, potest dici; Odit et amat, non potest dici. Hoc
dixi propter homines qui minora in aliis puniunt, in
se majora non puniunt.</p>
        </div3>
<div3>
          <head>3.</head>
          <p>
 <hi>Conclusio.</hi> Haec ergo, fratres charissimi, salubriter
cogitantes, faciamus amicitias cum adversario
nostro, dum sumus in via cum illo; hoc est, consentiamus
verbo Dei, dum adhuc sumus in hac vita: quia
postea cum de hoc saeculo transierimus, nulla compositio
vel aliqua satisfactio remanebit. Judex restat,
et minister, et carcer. Ut ergo haec omnia, Domino
auxiliante, possimus implere, diligamus toto corde
non solum amicos, sed etiam inimicos: ut in nobis
impleatur illud quod scriptum est, <hi>Omnis lex in uno
sermone impleatur in vobis, Diliges proximum tuum,
tanquam te ipsum <note>(Galat. V, 14)</note>
          </hi>; et illud, <hi>Charitas
operit multitudinem peccatorum <note>(I Petr. IV, 8)</note>
          </hi>. Quam
<pb n="1700"/>
rem ipse qui est vera charitas, nobis praestare dignetur,
qui cum Patre et Spiritu sancto vivit et regnas
Deus in saecula, etc.
</p>
        </div3>
      </div1>

<div1>
        <head>SERMO CCCLXXXVIII. <hi>De faciendis eleemosynis,</hi> I.</head>
<div3>
          <head>1.</head>
          <p>
 <hi>De solis eleemosynis mentio fit in ultimo judicio.</hi> 
Lectio ista, fratres, quam modo audivimus de sancto
Evangelio, ad eleemosynas faciendas nos hortatur:
et sic hortatur, ut in judicio suo Dominus
has solas factas imputet dextris, has solas non factas
imputet sinistris <note>(Matth. XXV, 31, 46)</note>. Non
quo caetera facta hominum vel bona vel mala non
veniant in judicium; scriptum est enim, omnia
ventura ad judicium <note>(Eccle. XII, 14)</note>: et tamen
non elegit Dominus noster Jesus Christus, praenuntians
nobis judicium suum venturum; non elegit
unde nos admoneret, nisi solas eleemosynas. Numquid
dextris non erit dicendum: Quia caste vixistis,
quia res alienas non rapuistis, quia fidem meam
usque ad sanguinem confessi estis? Omnia enim
facta ista bona necesse est honorari in judicio Jesu
Christi. Rursus putatis non esse dicendum sinistris:
Quia fuistis impudici, quia fornicati estis, quia res
alienas rapuistis, quia superbia vestra et malis moribus
nomen meum blasphemari fecistis, et caetera
quaeque enumerat? Tacet tamen Dominus noster,
praenuntians nobis judicium suum, omnia caetera
recta facta justorum, et solas eleemosynas commemorare
dignatus est. Tacuit omnia mala facta iniquorum,
et solam sterilitatem eleemosynae increpandam
esse judicavit, nonnisi ad nos commonendos. Quare
hoc? Quia omnia crimina eleemosynis redimuntur.
Ideo illam laudavit fecunditatem, istam culpavit et
damnavit ariditatem.</p>
        </div3>
<div3>
          <head>2.</head>
          <p>
 <hi>Eleemosynae pro gravioribus peccatis non prosunt,
nisi mores mutentur. Nemo hic sine peccato.</hi> Sed
quod audistis, omnia male facta eleemosynis redimi,
nolite sic intelligere, ut intelligunt quidam perversi.
Eleemosynae enim possunt tibi prodesse ad delenda
peccata praeterita, si mores mutaveris. Si autem in
eisdem malis perseveras, eleemosynis tuis non corrumpis
judicem. Ego dico propter illa scelera et crimina,
quae omnes modo vitare debent, qui accipiunt
corpus Christi et sanguinem. Caeterum non me latet,
vitam istam mortalem et in carne corruptibili
constitutam, sine peccatis esse non posse: sed illa
quotidiana et levia habent etiam sua lavacra quotidiana.
Hoc est quod pectus tundimus, et dicimus in
oratione Domino Deo nostro, <hi>Dimitte nobis debita nostra,
sicut et nos dimittimus debitoribus nostris (Matth.
<pb n="1701"/>
VI, 12)</hi>. Non enim sine causa hoc dicimus, aut vero
ipse coelestis magister doceret istam orationem, nisi
nos peccatores esse praevideret. Vidit enim quae cavere
debeamus, et vidit quae cavere difficile sit. Omnia
autem cavere impossibile esse judicavit, qui
istam orationem quotidianam, non quoslibet Christianos,
sed ipsos arietes Apostolos docuit. Ubi autem
Apostoli pectus tundunt, et dicunt, <hi>Dimitte nobis
debita nostra,</hi> hoc est, peccata nostra, audet aliqua
ovicula superbire de justitia? Videte qualis fuerit
Joannes apostolus: supra pectus Domini discumbebat,
de alto illo fonte sapientiae secreta bibebat. Inde
enim bibit quod in Evangelio eructavit, <hi>In principio
erat Verbum, et Verbum erat apud Deum, et Deus erat
Verbum <note>(Joan. I, 1)</note>
          </hi>. Et assidue testatur Evangelium,
quod Dominus praecipue ipsum diligebat <note>(Id.
XIII, 23 et XXI, 20)</note>. Et tamen ait, <hi>Si dixerimus quia
peccatum non habemus, nos ipsos decipimus, et veritas
in nobis non est <note>(I Joan. I, 8)</note>
          </hi>. Nec tamen quia
ista dicuntur, debet quisquam securus esse homicida,
si propter quotidianas fornicationes et latrocinia sua
venerit dicere, <hi>Dimitte nobis debita nostra.</hi> Quod enim
Deus statuit quotidie dici propter levia peccata, ille
putat ad illa gravia sibi posse opitulari, a quibus non
vult discedere, sed in his cupit perpetuo permanere.
Tundat et de his pectus, faciat et pro his eleemosynas,
sed vita mutata: inde recedat, et huc accedat.
Si autem dixerit in animo suo, Si quotidiana faciam
latrocinia, et si quotidianis corruptionibus adulterinis
me contaminem, et si sortilegos quaeram, idolis sacrificem,
mathematicos consulam, et a tali vita omnino
non recedam, faciens tamen quotidianas eleemosynas
exstinguo omnia peccata: tamen exstinguis,
sed cum exstingueris. Sic enim tibi erit ista commutatio
tua mala, ut non desit qui de te dicat, <hi>Et
adhuc pusillum, et non erit peccator; et quaeres locum
ejus, et non invenies. Vidi impium super cedros Libani
exaltari: et transivi, et ecce non erat; et quaesivi, et
non est inventus locus ejus <note>(Psal. XXXVI, 10, 35, 36)</note>
          </hi>.
Pereunt ergo peccata tua, sed tecum. Non enim in
gehenna peccare permitteris, aut cum te coeperit torquere
ignis aeternus, de satiandis libidinibus cogitabis.
Pereunt ergo peccata, sed tecum. Si autem vitam
mutaveris, illa pereunt, tu invenieris, et dicetur
de te: <hi>Mortuus erat, et revixit; perierat, et inventus
est <note>(Luc. XV, 24)</note>
          </hi>.
</p>
        </div3>
      </div1>

<div1>
        <head>SERMO CCCLXXXIX . <hi>De faciendis eleemosynis,</hi> III.</head>
<div3>
          <head>1.</head>
          <p>
 <hi>Panis coelestis et panis terrenus. Consilium
dandi panem terrenum, ut coelestis impetretur.</hi> 
Admonet nos Dominus de lectione evangelica,
ut loquamur vobis de impetrando pane coelesti.
Iste enim panis terrenus terrae necessarius, quia
<pb n="1702"/>
caro nostra terra est. Fieri autem non potest ut panem
suum caro nostra haberet, et panem suum anima
non haberet. Etenim et anima nostra in quadam
egestate in hoc saeculo eget pane suo, sicut caro suo.
Nam qui non eget pane, Deus est. Ergo solus panis
non eget pane. Ipse est enim panis animae nostrae,
qui pane altero non eget, sed sibi sufficiens nutrit et
nos. Manifestus est itaque panis coelestis, quo pascitur
anima nostra. Sed quomodo ad eum perveniatur,
ut eo saginemur, unde modo vix micas colligimus,
ne in ista famelica eremo pereamus; quomodo ergo
perveniatur ad saginam hujus panis, de quo Dominus
ait, <hi>Panem hunc qui manducaverit, non esuriet; et potum
quem ego dedero qui biberit, non sitiet in aeternum <note>(Joan. VI, 51)</note>
          </hi>,
saginam quamdam promittens et satietatem
sine fastidio: quomodo ergo perveniamus
ad hanc satietatem panis, longe ab ea satietate in
hac fame positi, consilio opus est. Quod consilium si
neglexerimus, ad panem illum sine causa pulsamus.
Imo vero consilium hoc quod daturus sum, vel potius
quod commemoraturus: non enim a me dicam quod
vobiscum didici: consilium ergo hoc quod dicturus sum,
non dico quisquis contempserit, sine causa pulsat;
sed quisquis contempserit, omnino non pulsat. Hoc
enim consilium sequi et agere, hoc est pulsare.
Quid enim putatis, fratres mei, quia vere quasi corporaliter
habet Deus quamdam januam duram, quam
claudat contra homines, et ideo nobis dixit, <hi>Pulsate,</hi> 
ut veniamus et tundamus ostium, quousque pulsando
perveniat ad aures patrisfamilias in secreto quodam
loco constituti, et jubeat nobis aperiri, dicendo,
Quis est qui pulsat? quis est qui auribus meis taedium
facit? Date illi quod petit, recedat hinc? Non ita est.
Verumtamen est aliquid simile. Certe quando pulsas
ad aliquem, manibus agis. Est quod agas manibus,
quando pulsas ad Dominum. Prorsus manibus age,
manibus pulsa. Si hoc non egeris, non dico, frustra
pulsas; sed dico, non pulsas. Ideo non mereberis,
ideo non accipies, quia non pulsas. Quomodo, inquit,
vis ut pulsem? ecce quotidie rogo. Bene facis.
Nam et hoc dictum est, <hi>Petite, et dabitur vobis; quaerite,
et invenietis; pulsate, et aperietur vobis <note>(Matth.
VII, 7)</note>
          </hi>. Omnia dicta sunt, Pete, quaere, pulsa. Petis
orando, quaeris disputando, pulsas erogando. Non
ergo quiescat manus. Apostolus, cum de eleemosynis
plebem moneret: <hi>Consilium,</hi> inquit, <hi>in hoc do: hoc
etaim vobis prodest, qui non solum sapere, sed etiam
velle coepistis ab anno priore <note>(II Cor. VIII, 10)</note>
          </hi>. Et Daniel
regi Nabuchodonosor sic dixit: <hi>Consilium meum
accipe, rex, et peccata tua eleemosynis redime <note>(Dan. IV, 24)</note>
          </hi>.</p>
        </div3>
<div3>
          <head>2.</head>
          <p>
 <hi>Ne se extollat qui dat pauperi. Pauper accipiendo
plus diviti praestat, quam ille ipsi erogando.</hi> Si ergo consilium
est quod accipimus, quando nobis jubetur,
vel quando monemur ut aliquid ex eo quod habemus
indigentibus praebeamus, non superbiamus quando
damus. Si enim consilium est quod accepisti, tibi prodest
plus quam illi cui dedisti. Non ergo nos extollamus
super opera nostra, et quasi placeamus nobis
<pb n="1703"/>
quod beneficia praestamus quibus damus. Consilium
qui vult accipere, hoc vult accipere quod sibi prosit;
et consilium qui dat, consulit. Si consulit, ei prodest
cui consulit. Accipit quisque a te supplex pauper; quia
si te superbe dare non decet, quanto magis illum superbe
non deceat accipere! Accipit humiliter, accipit
gratias agens. Tu tamen scito et reminiscere, non solum
quid des, sed etiam quid accipias. Si enim accipiat
iste pauper libertatem respondendi tibi, si forte
senserit te superbientem super se, et dicat tibi, Unde
superbis? unde extolleris, quia dedisti mihi? Quid
mihi dedisti? Panem. Hunc panem si in domo tua poneres
et contemneres, iret in aeruginem, ex aerugine
in putredinem, ex putredine in terram, terra reverteretur
in terram. Et tu quidem porrectae manui meae
ut acciperet, porrexisti manum tuam ut dares. Memento
unde fuerit facta manus tua, et unde in meam
apposuisti: terram, de terra, in terram. Deinde quid
facio de pane tuo? Comedo, molestiam famis compesco:
beneficium accipio; non sum ingratus. Verumtamen
tu cogita quid te Dominus ipse Salvator
commonuerit: quia <hi>omne quod in os intrat, in ventrem
cadit, et in secessum emittitur <note>(Matth. XV, 17)</note>
          </hi>.
Rursusque apostolus Paulus quid tibi dixerit: <hi>Esca
ventri, et venter escis; Deus autem et hunc et eas evacuabit <note>(I Cor. VI, 13)</note>
          </hi>.
Panis ergo, ut dixi, terra;
de terra, in terram; ut fulciatur terra, et reficiatur
terra. Quid dedisti cogitas, quid accepturus es non
cogitas. Vide ergo ne plus tibi praestem accipiendo,
quam tu mihi dando. Si enim non esset qui a te acciperet,
non erogares terram, et non acciperes coelum.
Pulso ad januam tuam, et audis me, jubes mihi porrigi
unde fames mea sustentetur, et ab hac molestia
quam mihi ingerit, compescatur. Bene fecisti. Audire
me pulsantem noli, si audes. Si rogaturus non
es, contemne rogantem. Contemne me, si nihil petis
ab eo qui fecit et me et te. Si autem petiturus es
illud quod mihi das; quia me exaudisti, tibi praestas
ut exaudiaris. Age illi gratias, qui rem tam pretiosam
tam vili pretio te facit emere. Das quod in tempore
perit: accipis quod manet in aeternum. Das quod
si non dares, post paululum projiceres: accipis quo
in aeternum perfruaris. Das unde sustentetur fames
hominum: accipis unde sis socius Angelorum. Das
unde non esuriat homo post paululum famem iterum
passurus: accipis unde famem nunquam sitimque patiaris.
Cum ergo vides quid des, et quid accipias, noli
dare, si audes. Videamus quis majore damno feriatur,
ego, cui non das terram; aut tu, qui non pervenies ad
eum qui fecit coelum et terram.</p>
        </div3>
<div3>
          <head>3.</head>
          <p>
 <hi>Consilium Christi de erogandis divitiis, ne hic pereant.</hi> 
Si ergo consilium accipimus, faciamus propter
nos; et nemo dicat quia praestat pauperi. Sibi enim
plus praestat, quam pauperi. Si verum cogitemus,
fratres mei, et secundum verba Domini nostri sapiamus;
aliter enim si sapuerimus, perimus: si non ex
nostro consilio, sed ex ipsius vivamus, tunc vere vivimus.
Si habemus aliquid quod pauperibus demus,
si non dederimus, hic dimittimus; aut forte cum vivimus,
<pb n="1704"/>
hic amittimus. Quam multi enim subito bona
omnia perdiderunt, quae studiosissime recondebant?
Uno impetu hostili universi thesauri divitum perierunt.
Nemo dixit hosti: Filiis meis servo. Certe videtis
quia si est in illis aliqua fides. De iis enim loquendum
est, qui christiani hoc passi sunt. Nam de
ignorantibus Deum nulla mentio est. Illi enim in hac
vita quod pro magno habebant perdiderunt, aliam vitam
non speraverunt. Tenebrae foris, tenebrae intus:
paupertas in arca, major egestas in conscientia. De
his ergo, ut dixi, quoquo modo non est loquendum;
sed de iis potius, in quibus est fides aliqua christiana.
Ideo dixi, aliqua, non robusta, non plena; quia si
robusta et plena esset, consilium Domini non sprevissent.
Certe tamen, charissimi, cum viderent domos
suas inanes, aut forte nec ipsam inanitatem domorum
suarum videre permissi sunt, cum inde captivi
ducti sunt, cum eis discedentibus flamma successit:
cum ergo se attenderent inanes, quomodo eos
poenituit, quia non audierant Domini consilium? Quid
enim Dominus noster Jesus Christus, fratres, dixit
diviti illi quaerenti consilium de capessenda vita aeterna?
Quid ei dixit? Dixit ei, Perde quod habes? Plane,
etiamsi hoc diceret, Perde temporalia, diceret ut acquiras
aeterna. Non ei tamen dixit, Perde quod habes.
Videbat enim illum amatorem rerum suarum. Non
ait, Perde; sed ait, Migra ubi non perdas. Amas thesauros
tuos? amas pecuniam tuam? amas divitias tuas?
amas praedia tua? Quidquid amas, in terra habes. Ibi
habes quod amas, ubi perdas et pereas. Consilium do,
migra in coelum. Hic si habes, perdes quod habes, peribis
cum eo quod perdis. Ibi autem si habes, non amisisti,
sed sequeris quo misisti <note>(Matth. XIX, 16-21)</note>. Consilium
ergo do, etc.. . . . . Quare contempsimus patrem
monentem, et hostem sensimus invadentem?
[Multos ergo poenitet. Nam quidam (quod revera dicitur
accidisse) homo non dives, sed tamen etiam de
tenui facultate pinguis adipe charitatis, cum solidum,
ut assolet, vendidisset, centum folles ex pretio solidi
pauperibus jussit erogari. Factum est. Ibi ille
<pb n="1705"/>
hostis antiquus, id est diabolus, ut poeniteret eum
boni operis sui, et quod obediendo recte fecerat, murmurando
deleret, immisit furem, et abstulit totum,
unde pauperibus datum erat exiguum. Exspectabat diabolus
vocem blasphemantis, invenit laudantis: exspectabat
fieri titubationem, invenit confirmationem. Hoc
volebat quidem et inimicus, ut poeniteret eum, et poenituit.
Sed videte quid. Me, inquit, miserum, qui non
totum dedi! Hoc enim perdidi, quod non dedi. Non enim
ibi posui, quo fur non accedit]. Ergo si consilium est
hoc, etc..
</p>
        </div3>
      </div1>

<div1>
        <head>SERMO CCCXC . <hi>De faciendis eleemosynis,</hi> III.</head>
<div3>
          <head>1.</head>
          <p>
 <hi>Eleemosynae comites jejuniorum in sanctis viris.
Consilium praemittendi divitias in coelum.</hi> Ad eleemosynas
faciendas, volumus, quantum Dominus donat,
exhortari Charitatem vestram, quae solent in sanctis
fidelibus viris esse comites jejuniorum, ut non habenti
addatur, quod habenti detrahitur: ut, cum lucro tuo
fraudas animam tuam, hoc subducas carni, quod in
coelo constituas. Habes enim illic horreum tuum,
habes custodem tuum. Namque ubi ponant homines
tutissime quod amant in terra, conducunt sibi loca
munitissima, et quantum possunt satagunt sibi servare,
quo fures non possunt accedere. Et eis hoc volentibus,
hoc servantibus quando potest contingere
in terra? Forte custos ipse fur erit. Hoc Dominus Jesus
Christus attendens, quid velint homines, quid
conentur, cum res suas servant in terra, dedit consilium.
In coelo servate, mihi commendate. Qui ergo
jussit te dare, non te voluit perdere, sed migrare.
Praecedat te secuturum res tua. Quod illuc non praemittis,
ubi diu non eris, ubi post te quis possidere
quod servasti possit, ignoras. Leva hinc ergo quod
diligis, ne hic diligendo haereas, et haerendo perdas et
pereas. Dominus tuus ipse est custos tuus et tuorum.
Si amicus tuus familiaris de frumento forsitan conservando
ignoranti consilium daret, ut de inferioribus
ad superiora levares, ubi melius servares; nonne
consilium ejus acciperes? Dat ergo illud tibi Dominus
tuus: nec te vult corrumpi, nec tua. Pone
hic, si non vis perdere. Vis scire quid agatur? Ego
scio quod nemo melius de fabrica ista consilium dare
potest, nisi qui fecit eam. Tu dicis, Ubi reponam?
Respondet, In coelo: sic enim ait, <hi>Thesaurizate vobis
thesauros in coelo, ubi fur non effodit, neque tinea corrumpit:
ubi enim erit thesaurus tuus, ibi erit et cor
<pb n="1706"/>
tuum <note>(Matth. VI, 20 et 21)</note>
          </hi>. Accipe consilium, oblata
tibi tanti horrei optione, unde tibi non tabula suspensa
est ut perpetuo possideres.</p>
        </div3>
<div3>
          <head>2.</head>
          <p>
 <hi>Divitiae in coelum erogando levantur. Eleemosyna
fenus apud Deum.</hi> Quaeres fortasse quomodo illuc rem
tuam leves? Noli aestuare, et cogitando scalas aut
aliqua machinamenta quaerere. Sed quomodo solet
fieri civibus peregre constitutis, fac trajectitium.
Multi sane hoc faciunt, cum idoneos inveniunt, dant
impigre. Fecit Dominus tuus Christus, sursum dives,
hic pauper. Esurit hic: trajectitium a te petit,
aequum restituet. Quid ergo dubitas, quare differs
dare? aut non est idoneus reddere? Da pauperibus,
non perdes, noli timere: ipsi das, cum uni ex minimis
ejus das. Audi Evangelium. Cum illi ad dexteram
positi expavescerent, enumeratis quibusdam necessitatibus,
dicentes, <hi>Quando te vidimus in his?</hi> respondet
Dominus, <hi>Cum uni ex minimis meis fecistis, mihi
fecistis <note>(Id. XXV, 37-40)</note>
          </hi>. Ego, inquam, accepi, quando
pauper accepit: in illo esuriebam, in illo satiabar. Da
securus: Dominus accipit, Dominus petit. Non haberes
quod ei dares, nisi prius ab illo acciperes. Si
homines fenerares, gravares: non est hic talis qui fenore
gravetur. Si vis fenerator esse, apud me esto,
dicit tibi Deus, mihi da: ego cum usuris restituo.
Jam nunc erige te; dilata avaritiam tuam. Pro uno
forte solido, non decem, non centum, non mille,
non terram, sed coelum accepturus es. Si dares libram
aeramenti et acciperes argenti, aut libram argenti
et acciperes auri, felicem te gauderes. Mutabitur
revera quod das; non aurum, non argentum, sed
vita aeterna tibi fiet. Mutabitur, quia tu mutaberis.
Qui dedit, fiet angelus. Quod dedit, fiet sedes angelica.
Remedium non est quod liberet a morte, nisi
eleemosyna. Difficile est vitam istam ducere sine peccatis
cuilibet hominum. Erogate ergo, fratres mei,
distribuite res vestras: facite vobis sacculos non veterascentes,
thesaurum manentem in coelo. Audite
Psalmum: <hi>Quanquam in imagine ambulat homo, vane
autem conturbatur; thesaurizat, et nescit cui colligat <note>(Psal. XXXVIII, 7)</note>
          </hi>.
 <hi>Date et dabitur vobis <note>(Luc. VI, 38)</note>
          </hi>.
</p>
        </div3>
      </div1>

<div1>
        <head>SERMO CCCXCI . <hi>Ad juvenes</hi> .</head>
<div3>
          <head>1.</head>
          <p>
 <hi>A tentatione nulla aetas vacat. Non puerilis.</hi> Ad
vos mihi sermo est, o juvenes, flos aetatis, periculum
mentis. Tempus quidem omne, atque omnis aetas,
qua corruptibilis caro illa portatur, vacare a tentationibus
non potest. Et tamdiu quisque bonus in
agone luctatur, ne ab adversario superetur, in periculis
agit, quamdiu cum illo, sicut in arenoso quodam
stadio, sic in ista mortalitate contendit. Mox enim ut
homo saeculo nascitur, et vitam plenam miseriae, velut
propheta futuri laboris sui, praeconio lacrymosae
vocis ingreditur; etiam si nondum in animo suo, in
animo tamen parentum suorum vel quorumlibet hominum,
<pb n="1707"/>
in quorum manibus nutrienda ejus infirmitas
jacet, tentari jam potest, et diaboli circumventionibus
rapi, aut per ligaturas exsecrabilium remediorum,
aut per sacrilega sacra Gentium, aut si forte
mors urget, negligentia renuntiationis in Baptismo
salutari. Et, ut brevi complectar, tentatur illa aetas,
cum a suis in mundo diligitur, et in Christo negligitur.
Trahit enim secum propaginem mortis, et in illo
peccati vulnere radicatur, quod primo homini ex quo
corruptionis originem duximus, venenoso dente serpentis
inflictum est. Unde sanctus Job neminem mundum
dicit, a peccati utique sordibus, nec infantem
cujus est unius diei vita super terram <note>(Job IV, 14,
sec. LXX)</note>. Sed de jam nato quid loquar, cum David
luctuosa voce clamet et dicat, <hi>In iniquitatibus conceptus
sum, et in peccatis concepit me mater mea <note>(Psal.
L, 7)</note>
          </hi>? Superflua enim possent videri Baptismata recentium
parvulorum, nisi omnes in Adam morerentur,
et originale peccatum per parentum viscera
usque ad fructum prolis tramite mortalitatis excurreret:
cum et mortalem creaturam Dominus omnipotens
lege sui ordinis format, et immortalitatem renovationis
optimus pater misericordiae gratia subministrat.</p>
        </div3>
<div3>
          <head>2.</head>
          <p>
 <hi>Nec senilis.</hi> Quod si nec infantia mortalis hominis
propter corruptionis vinculum a tentationibus vacat,
quid de caeteris aetatibus dicam? An forte senilis
excepta est, et in carne jam vicina cadaveri sanguis
ac membra illicitae concupiscentiae friguerunt, et a
fesso ac prope mortuo jam corpore materies tentationis
emarcuit? Imo vero tantus est in malis senibus
plerumque gurges aviditatis et insatiabilis vorago
ventris et gutturis, ut quanta boni senes prudentia
serenantur, tanta isti vinolentia sepeliantur: quasi
ad hoc in eis arida viscera et succo exhausta curventur,
ut ad vigorem pristinum reparandum ebrietatis
inundatione riganda sint. Quid avaritia, quae radix
est omnium malorum, nonne in frigidis senibus tanto
ad acquirendum ferventius inardescit, quanto citius
relictura est quod acquirit? mirabili sane dementia.
Gravioribus enim sumptibus se onerare festinat, cum
jam pervenerit quo tendebat.</p>
        </div3>
<div3>
          <head>3.</head>
          <p>
 <hi>Juvenilis validius impugnatur.</hi> Si ergo puerilis et
senilis aetas non est a tentationibus libera, quarum
altera, id est puerilis, nondum pene ingreditur, altera
jam egreditur istam vitam; et altera paulo ante
non erat, altera paulo post non erit: quid sentiendum
est, quid dicendum est de flagrantia juvenilis
aetatis, quae utriusque in medio constituta, et ab infirmitate
pueritiae jam recessit, et nondum ad torporem
senectutis accessit? Haec pluribus atque majoribus
tentationum tempestatibus quatitur, haec fluctuum
crebriore impetu saeculi exundantis operitur. Praesumit
viribus, formae dignitate jactatur, pompa rerum
temporalium praefulgere aut exoptat aut gaudet. Itaque
juventuti malorum venenum est quidquid veritas
praecepit, esca est quidquid diabolus suggesserit: sed
amaritudo justitiae medicamentum est ulceris aetatis;
dulcedo autem injustitiae muscipula est temeritatis.
Ad hoc pertinet quod scriptum est, <hi>Dulciora sunt vulnera
amici, quam voluntaria oscula inimici <note>(Prov.
XXVII, 6)</note>
          </hi>; et illud quod ait David, <hi>Corripiet me justus
in misericordia, et increpabit me; oleum autem peccatoris
non impinguet caput meum <note>(Psal. CXL, 5)</note>
          </hi>. Urat veritas,
et tamen sanet: nam oleum peccatoris adulatio assentatoris
mulcet, sed decipit. Ibi enim lenitur superbia;
sed labitur vita. Loquitur enim Propheta ex
persona ejus qui jam medicum quaerit, qui manum
curantis etiam cum doloris acerbitate supportat, qui
aegritudinem suam sanari potius quam laudari desiderat.
Periculosum vero est ulcus juventutis, quod
cupiditatibus ignescit, spe tumescit, voluptatibus
contabescit. Sed spes ista desperatorum est, spes
rerum periturarum, quae animae miserae non solvit,
sed inflat affectum, facitque illam tactum non ferre
veritatis; ut etiam de sua immortalitate desperans,
<pb n="1708"/>
amet dicere, amet etiam qui ista sibi dicunt, <hi>Manducemus
et bibamus; cras enim moriemur:</hi> oderit autem
dicere et audire, <hi>Sobrii estote, justi, et nolite peccare <note>(I Cor. XV, 32, 34)</note>
          </hi>.
Amet perniciosam inimici
lenitatem, oderit salubrem medici asperitatem. Ista
perversitas, ista vesania in juvenili aetate maxime
formidanda est.</p>
        </div3>
<div3>
          <head>4.</head>
          <p>
 <hi>Luxuriantium verba. Mollitiem sequitur crudelitas.</hi> 
Hinc ille nascitur sermo hominum in flagitia diffluentium,
et inde in scelera crudescentium: <hi>Dixerunt
enim cogitantes apud se non recte, Exiguum et cum taedio
est tempus vitae nostrae, et non est refrigerium in fine
hominis, et non est qui agnitus sit reversus ab inferis.</hi> 
Et paulo post: <hi>Venite ergo, fruamur bonis quae sunt,
et utamur creatura tanquam in juventute celeriter. Vino
pretioso et unguentis nos impleamus;</hi> et caetera, quae
in eodem loco attexuntur gestientis verba luxuriae,
hominum de vita aeterna desperantium, et spem suam
tanquam in arena torrentis, ita in temporali carnis
corruptione ponentium. Ex hac autem immoderatione
libidinum et putrentium vermibus flagitiorum, videte
in quae facinora et in quam immania scelera prosilitur.
Exhausti enim atque subversi immoderatorum
delictorum turpium corruptelis, dum severitatem veritatis
sibi contradicentis oderunt, <hi>Opprimamus</hi> ergo,
inquiunt, <hi>pauperem justum, et non parcamus viduae,
nec senes revereamur canos multi temporis. Sit autem
fortitudo nostra lex justitiae; quod infirmum est enim,
inutile invenitur. Circumveniamus ergo justum, quoniam
inutilis est nobis, et contrarius est operibus nostris.</hi> Talia
de Domino nostro Jesu Christo Judaeorum impietas
cogitavit. Quod manifestius in verbis consequentibus
invenitur: post paulo enim dicunt, <hi>Promittit
scientiam Dei se habere, et Filium Dei se nominat.</hi> 
Deinde rursus paulo post dicunt: <hi>Contumelia et tormento
interrogemus illum, ut sciamus reverentiam
illius. Morte turpissima condemnemus eum; erit enim
respectus ex sermonibus illius.</hi> Sed attendite quam de
illis sententiam ferat Spiritus sanctus, quando statim
subjungit: <hi>Haec cogitaverunt, et erraverunt; excaecavit
enim illos malitia illorum <note>(Sap. II)</note>
          </hi>. Omnia igitur horrenda
facinora, quae timentur in sceleratis hominibus,
videte de qua labe consurgant. Quid enim mollius
quam illa luxuria? quid durius quam ista crudelitas?
Jamdudum dicebant, <hi>Fruamur bonis quae sunt, et
utamur creatura tanquam in juventute celeriter; et non
praetereat nos flos temporis, et ubique relinquamus signa
laetitiae:</hi> nunc dicunt, <hi>Opprimamus pauperem, non parcamus
viduae, nec revereamur senem. Circumveniamus
justum, contumelia et tormento interrogemus eum, morte
turpissima condemnemus eum.</hi> Vinum sequitur furor,
unguenta tormenta, sanguis rosas, ira laetitiam. A
talibus ligatus, caesus, interfectus est Dominus. Quis
de coronis florentibus cruenta vincula formidaret?
Quis de suavibus poculis dolores saevissimos praevideret?
Quis de mollibus pratis tam dirum crucis
lignum praenosceret? Et tamen nulla aetas in illa
luxuria, nisi juventus, flori temporis comparata est.
Sic enim dixerunt: <hi>Utamur creatura tanquam in juventute
celeriter.</hi> </p>
        </div3>
<div3>
          <head>5.</head>
          <p>
 <hi>Juvenes sensibilibus non capiantur. Ad sapientiae
amorem se convertant.</hi> Vos ergo, o juvenes, maxime
monemus et hortamur, ut verae virtutis pulchritudine
capiamini. Nulla species vos terrestris, nullus
fulgor metallorum, nulla nemorum amoenitas, nullae
florum purpurae, nullus vel naturalis vel adhibitus carnis
ornatus, nullus quarumlibet chordarum atque
tibiarum sonus, nulla odorum jucunditas, nulla saporum
suavitas, nulli amplexus, pulchritudini, inspirationi,
dulcedini, fomentis sapientiae conferantur. Ab
his enim quae turpiter amantur, non ab ipso amore
prohibemus. Amare vultis? Amate sapientiam, ambite
ut perveniatis ad eam. Ut non vos exhorreat ejus
aspectus, in homine vos interiore componite. Sicut
lascivi oculi ornamenta corporis, sic illa cordis inquirit.
<pb n="1709"/>
Nec de vestris divitiis haec ornamenta proferatis:
quia odit superbos et quasi de suo se jactare cupientes. <hi>Quid autem habes quod non accepisti 
 <note>(I Cor. IV, 7)</note>
          </hi>?
Ipsa ergo donat unde illi placeas. Tantum dilige eam,
et servabit te; circumda eam, et exaltabit te; honora
eam, et amplexabitur te: ut det capiti tuo coronam
gratiarum <note>(Prov. IV, 9)</note>. <hi>Clara est et quae nunquam
marcescet sapientia, et facile invenitur ab his qui diligunt
illam <note>(Sap. VI, 13)</note>
          </hi>. Proponite hanc adjungere
vobis, in illam suspirate, in illam exardescite, in illam
deperite. Te ipsum abnega tibi; ne illi te abneges
dum places tibi. <hi>Non habet amaritudinem conversatio
illius <note>(Id. VIII, 16)</note>
          </hi>. Si amatores estis, hanc amate; si
formosi estis, Deo placete; si juvenes estis, diabolum
vincite. Daniel ab angelo vir desideriorum appellatus
est <note>(Dan. X, 11)</note>. Quae illa ejus erant desideria, nisi
quibus in sapientiae pulchritudinem ardenter inhiabat;
quia et in juvenili aetate calcavit lasciviam, et regum
superbiam pressit captivus, et ora leonum clausit inclusus?</p>
        </div3>
<div3>
          <head>6.</head>
          <p>
 <hi>Feminis etiam junioribus dicta conveniunt. In ecclesiis
non se ostentent.</hi> Nec vos, feminae adolescentulae,
alienum a vobis arbitremini hunc esse sermonem.
Ad vos enim, non tamen ut confundam vos,
haec dico, sed ut filias meas charissimas moneo:
juvenilia desideria fugite. Nuptae Susannam, viduae
Annam, virgines Mariam cogitate. Nec in publicum
propterea procedatis, ut florem feni vestri oculis hominum
ostentare cupientes, in domo vitae mortem
quaeratis. <hi>Omnis</hi> enim <hi>caro fenum, et claritas hominis
ut flores feni.</hi> Quid ergo facietis cum fenum aruerit,
flos deciderit? Verbum autem Domini, quod manet
in aeternum <note>(Isai. XL, 6-8)</note>, cineres vestros non facile
inventurum putatis, quod nunc superba aetatis viriditate
contemnitis? Ecce iterum dico atque contestor,
juvenilia desideria fugite. Si auditis hoc, si obtemperatis,
si tanquam Dei verbum cum honore et
timore suscipitis, non solum pulchri ante oculos Dei,
sed etiam sani eritis. Si autem de hac admonitione
nostra etiam jocos fortasse amatorios vobis faciatis;
de ipsis ferramentis medici mortifera vobis vulnera
infligetis. Certe Judaei qui Dominum crucifixerunt
(cum audimus, horrescimus et ingenti exsecratione
prosequimur), sed tamen illi cum de sua luxuria cogitarent,
deliciosorum agrorum solitudines meditabantur,
dicentes: <hi>Nullum pratum sit quod non pertranseat
luxuria nostra <note>(Sap. II, 8)</note>
          </hi>. Quomodo ergo parceret
Christo, si eum invenisset in terra, qui quidem
non solitaria prata irritandis libidinibus suis, sed frequentissimas
ecclesias elegit regnantis in coelo? Ecce
tertio contestor et dico, desideria juvenilia fugite.
Danielis desideriis aestuate. Filii, a juventute vestra
eligite doctrinam, et usque ad canos invenietis sapientiam <note>(Eccli. VI, 18)</note>.
</p>
        </div3>
      </div1>

<div1>
        <head>SERMO CCCXCII . <hi>Ad conjugatos</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Mulier curvata symbolum
generis humani.</hi> Apostolum audivimus nobis dicentem, <hi>Legatione fungimur pro Christo, exhortantes reconciliari
Deo 
 <note>(II Cor. V, 20)</note>
            </hi>. Non exhortaretur ut reconciliaremur,
nisi inimici fuissemus. Ergo erat totus
mundus inimicus Salvatori, amicus captivatori: hoc
est, inimicus Deo, amicus diabolo. Et totum genus
<pb n="1710"/>
humanum, tanquam ista mulier, curvatum erat ad
terram. Jam intelligens quidam inimicos istos, clamat
adversus eos, et dicit Deo: <hi>Curvaverunt animam
meam <note>(Psal. LVI, 7)</note>
            </hi>. Diabolus et angeli ejus animas
hominum curvaverunt ad terras, id est, ut pronae in
ea quae temporalia sunt et terrena, superna non quaererent.
Nam utique hoc dicit Dominus de muliere
ista, quam alligaverat satanas ecce decem et octo
annis: et jam oportebat eam solvi a vinculo suo, et
solvi in die sabbati. Calumniabantur autem erigenti,
qui, nisi curvi <note>(Luc. XIII, 11-16)</note>? Quandoquidem et
ipsa quae Deus praeceperat non intelligentes, terreno
corde intuebantur. Sacramentum enim Baptismi carnaliter
celebrabant, spiritualiter non videbant.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Concubinas habere non licet; nec
maritatas uxores ducere; nec a marito repudiatas.</hi> Audite,
charissimi, membra Christi et matris Catholicae
filii. Quod dico competentibus, audiant fideles; quod
dico fidelibus, audiant competentes; quod dico competentibus
et fidelibus, audiant poenitentes; quod dico
fidelibus et competentibus et poenitentibus, audiant
catechumeni, audiant omnes: omnes timeant, nemo
contemnat. Sit mihi in consolationem vester auditus,
ne sit vobis in testimonium dolor meus. Competentibus
dico, Fornicari vobis non licet. Sufficiant vobis
aut uxores aut nec uxores: concubinas vobis habere
non licet. Audiat Deus, si vos surdi estis; audiant
Angeli ejus, si vos contemnitis. Concubinas vobis
habere non licet. Et si non habetis uxores, non licet
vobis habere concubinas, quas postea dimittatis, ut
ducatis uxores; quanto magis damnatio vobis erit,
si habere volueritis et concubinas et uxores? Non
vobis licet habere uxores, quarum priores mariti
vivunt: nec vobis, feminae, habere viros licet, quorum
priores uxores vivunt. Adulterina sunt ista conjugia,
non jure fori, sed jure coeli. Nec eam feminam
quae per repudium discessit a marito, licet
vobis ducere vivo marito. Solius fornicationis causa
licet uxorem adulteram dimittere: sed illa vivente
non licet alteram ducere. Et vobis, feminae, nec illos
viros a quibus per repudium discesserunt uxores
eorum, maritos habere conceditur; non licet: adulteria
sunt, non conjugia. Contemnitur Augustinus,
timeatur vel Christus. Nolite imitari turbam malorum,
infidelium, filii mei: nolite sequi vias latas,
quarum finis ad interitum ducit. Qui baptizatus fuerit,
aut continentiam Deo voveat, aut permaneat cum
uxore sua, aut si non habet, ducat uxorem.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Poenitentia iis qui a castitatis proposito
lapsi sunt amplectenda. Publica poenitentia.
Theodosii poenitentia.</hi> Audite me, fideles, id est baptizati.
Quare moriemini jam renati? Quando baptizati
per vias tortuosas et lubricas et immundas itis, nescitis
quia peritis? Peritis, filii mei, credite. Non
vultis credere? Quid vobis facio? Qui fideles estis, et
<pb n="1711"/>
auditis me, si forte talia commisistis, nolite addere;
et ut vobis Deus ignoscat, orate. Si non potuistis
habere, vel noluistis, pudicitiam conjugalem seu continentiam,
et deviastis a proposito vel vinculi conjugalis
vel devotae continentiae, sit in vobis dolor et
humilitas poenitentiae. Apertius dico: nemo dicat,
Non intellexi. Qui post uxores vestras vos illicito
concubitu maculastis, si praeter uxores vestras cum
aliqua concubuistis; agite poenitentiam, qualis agitur
in Ecclesia, ut oret pro vobis Ecclesia. Nemo sibi
dicat, Occulte ago, apud Deum ago: novit Deus qui
mihi ignoscat, quia in corde meo ago. Ergo sine
causa dictum est, <hi>Quae solveritis in terra, soluta erunt
in coelo <note>(Matth. XVIII, 18)</note>
            </hi>? Ergo sine causa sunt claves
datae Ecclesiae Dei? frustramus Evangelium,
frustramus verba Christi? Promittimus vobis quod
ille negat? Nonne vos decipimus? Job dicit, <hi>Si erubui
in conspectu populi confiteri peccata mea <note>(Job XXXI,
33)</note>
            </hi>. Talis justus, thesauri divini obryzum, tali camino
probatus ista dicit; et resistit mihi filius pestilentiae,
et erubescit genu figere sub benedictione Dei
superba cervix, mens tortuosa? Fortassis, imo quod
non dubitatur, propterea Deus voluit ut Theodosius
imperator ageret poenitentiam publicam in conspectu
populi, maxime quia peccatum ejus celari non potuit;
et erubescit senator, quod non erubuit imperator?
Erubescit, nec senator, sed tantum curialis, quod
non erubuit imperator? Erubescit plebeius sive negotiator,
quod non erubuit imperator? Quae ista superbia
est? Nonne sola sufficeret gehennae, etiamsi
adulterium nullum esset?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Christianae mulieres quomodo zelare
debeant viros suos.</hi> Postremo, fratres mei, audiunt
me viri, audiunt me feminae, quid ad me irascimini?
Utinam faciatis quod scriptum est, <hi>Irascimini, et nolite
peccare <note>(Psal. IV, 5)</note>
            </hi>. Timere debeo, ne contingat
mihi quod contigit apostolo Paulo, quod modo cum
legeretur, si intenti fuistis, audistis: <hi>Ergo inimicus
factus sum vobis verum praedicans <note>(Galat. IV, 16)</note>
            </hi>? Et
si ita est, fiat. Si necesse est ut inimicus sim vobis,
melius vobis opto esse, quam justitiae. Commendo vos
custodiendos etiam uxoribus vestris. Filiae meae sunt,
sicut et vos filii mei estis. Audiant me: zelent viros
suos; non sibi servent vanam gloriam, qua solent a
maritis impudicis matronae laudari, quia impudicitiam
virorum suorum aequo animo ferunt. Nolo talem patientiam
habeant christianae mulieres: prorsus zelent
viros suos; non propter carnem suam, sed propter
animas illorum. Omnino ego moneo, ego praecipio,
ego jubeo: episcopus jubet, Christus in me jubet.
Novit ille in cujus conspectu ardet cor meum. Ego,
inquam, jubeo. Nolite viros vestros permittere fornicari.
Interpellate contra illos Ecclesiam. Non dico,
judices publicos, non proconsulem, non vicarium, non
comitem, non imperatorem; sed Christum. In caeteris
omnibus ancillae estote virorum vestrorum, subditae
ad obsequium. Nulla sit in vobis protervitas,
<pb n="1712"/>
nulla superbia, non contumeliosa cervix, non aliqua
inobedientia: prorsus tanquam ancillae servite. Sed
ubi ventum fuerit ad illud negotium, ubi vos beatus
Apostolus aequavit, dicens, <hi>Uxori vir debitum reddat,
similiter et uxor viro;</hi> subintulit, <hi>Uxor non habet potestatem
corporis sui, sed vir.</hi> Quid te extollis? Audi
quod sequitur: <hi>Similiter et vir non habet corporis sui
potestatem, sed mulier <note>(I Cor. VII, 3, 4)</note>
            </hi>. Ubi ad hoc
ventum fuerit, clamate pro re vestra. Aurum tuum
vendit maritus pro necessitate sua: ferto, femina;
ferto, ancilla; noli litigare, noli contradicere. Contemptus
auri tui, dilectio est viri tui. Si villam tuam
pro necessitate sua vendat, quae est et tua (non enim
potest esse ipsius, quae non sit tua, si est charitas in
te, quae debet esse in uxore), ferto patienter; et si
dubitat, tu offer: contemne omnia propter amorem
viri tui. Sed castum opta, pro castitate litiga. Patienter
pereat villa tua, non anima ipsius te patiente
pereat.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Caput mulieris vir. Ducat hic in
bonum, illa sequatur.</hi> Non dico viris, ut in hac causa
zelent uxores suas. Scio quia faciunt, novi. Quis ferat
uxorem adulteram? Et imperatur feminae ut ferat
adulterum virum! O justitia! Quare, rogo te? quare?
Quia ego sum vir. Vir es? in fortitudine tua probemus,
quia vir es. Vir es? vince libidinem. Quomodo
vir, quo uxor est fortior? Tu es caput mulieris, vir,
verum est. Si caput est, ducat, uxor sequatur. Sed
ubi recta est domus, caput mulieris vir. Si caput es,
duc: sequatur illa caput suum. Sed vide quo eas.
Noli ire quo non vis ut sequatur: noli ire quo times
pedissequam, ne in foveam adulterii simul ruatis: ne
cum tu facis, doceas quod facis. Dolet tibi anima,
si in foveam adulterii ambo simul ruatis: doleat tibi,
si tu solus ruas. Zelas, non vis ut ruat illa: time, tu
noli ruere. Nolite autem, pudicissimae feminae, imitari
impudicos viros vestros. Absit a vobis. Aut vobiscum
vivant, aut soli pereant. Impudico marito non debet
mulier pudicitiam, sed Deo illam debet, Christo illam
debet. Non propter illum faciat, qui non meretur; sed
propter Christum faciat. Pretium suum attendat, tabulas
suas legat. Postremo quod libet sentiat, qui
forte indignatur, quia talia disputo: nam scio, qui
sapiunt, amant inde me; quia non sine causa scriptum
est, <hi>Corripe sapientem, et amabit te; corripe insipientem,
et adjiciet odisse te <note>(Prov. IX, 8)</note>
            </hi>. Non dixit, Incipiet;
sed, <hi>adjiciet:</hi> quia jam oderat. Ergo scio quia sapientes
amant me in hoc. A communione se cohibeant,
qui sciunt quia novi peccata ipsorum; ne de cancellis
projiciantur. Quorum autem nescio, hos coram Deo
convenio. Agant etiam ipsi poenitentiam, et deinceps
ab immunditia abstineant fornicationum suarum.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Poenitentes mutentur. Catechumeni
imitentur bonos de Ecclesia.</hi> Poenitentibus dico: quid
est quod agitis? Scitote, nihil agitis. Quid prodest
quia humiliamini, si non mutamini? Catechumenis
dico: exardescite voluntate ad percipiendam gratiam.
Sed eligite vobis in Ecclesia Dei quos imitemini. Si
<pb n="1713"/>
non inveneritis: heu mihi, Deus meus! quid est quod
dico, Si non inveneritis? Ergo in populo fidelium non
est quem inveniatis? Per tot annos, tot homines sine
causa baptizavimus, si non ibi sunt qui servent quod
acceperunt, qui custodiant quod audierunt. Absit a me
ut hoc credam. Melius non vobis essem episcopus,
si hoc ita est. Sed spero esse, credo esse. Inde est
autem misera conditio mea, quia plerumque cogor
adulteros nosse, castos nosse non possum. In occulto
est unde gaudeam, in publico est unde torquear.
Ergo desiderate gratiam Dei, eligite quos imitemini,
cum quibus vivatis, et cum quibus colloquia dulcia
charitatis habeatis. Nolite admittere susurrationes malas. <hi>Corrumpunt mores bonos colloquia mala 
 <note>(I Cor. XV,
33)</note>
            </hi>. Vivite sicut spicae inter zizania: ferte tribulationes
hujus saeculi, sicut grana in area. Veniet ventilator:
nemo sit passim isto tempore separator.
</p>
          </div3>
        </div2>
      </div1>

<div1>
        <head>SERMO CCCXCIII . <hi>De poenitentibus</hi> .</head>
<p> <hi>Poenitentia non vera, si non vita mutatur. Poenitentia
in extremis quam incerta.</hi> Poenitentes, poenitentes, poenitentes
(si tamen estis poenitentes, et non estis irridentes),
mutate vitam, reconciliamini Deo. Et vos enim
cum catena pascitis. Qua, inquis, catena? <hi>Quae ligaveritis
in terra, erunt ligata et in coelo <note>(Matth. XVIII, 18)</note>
          </hi>.
Audis ligaturam, et Deo putas facere imposturam? Poenitentiam
agis, genu figis, et rides, et subsannas patientiam
Dei? Si poenitens es, poeniteat te: si non poenitet,
poenitens non es. Si ergo poenitet, cur facis quod
male fecisti? Si fecisse poenitet, noli facere. Si adhuc
facis, certe non es poenitens. Equidem, charissimi,
aegrotant homines, mittunt ad ecclesiam, vel portantur
ad ecclesiam, et baptizantur, et renovantur, et felices
hinc erunt. Sed non ipsa est causa poenitentiae. Qui
nondum accepit Baptismum, nondum violavit Sacramentum:
qui autem violavit Sacramentum male et
perdite vivendo, et ideo remotus est ab altari, ne judicium
sibi manducet et bibat; mutet vitam, corrigat
se, et reconcilietur, cum vivit, dum sanus est. Exspectat
etiam ipse tunc reconciliari, quando incipit mori?
Experti sumus multos exspirasse, exspectantes reconciliari.
Deinde etiam dico in conspectu Dei, timori
vestro, timorem meum. Qui autem non timet, timentem
me contemnit, sed malo suo. Audi ergo. Certus
sum quia homo baptizatus, si vitam, non audeo dicere
sine peccato, quis enim sine peccato? sed vitam sine
crimine duxerit, et talia peccata habuerit, quae quotidie
dimittuntur in oratione dicenti, <hi>Dimitte nobis
debita nostra, sicut et nos dimittimus debitoribus nostris <note>(Id. VI, 12)</note>
          </hi>;
quando diem finierit, vitam non finit,
<pb n="1714"/>
sed transit de vita in vitam, de laboriosa ad quietam,
de misera ad beatam: sive iste voluntate sua currat
ad Baptismum, sive in periculo constitutus baptizetur,
et exeat de hac vita, ad Dominum vadit, ad requiem
vadit. Baptizatus autem desertor et violator tanti
Sacramenti, si agat poenitentiam ex toto corde, si
agat poenitentiam ubi Deus videt, qui vidit cor David,
quando increpatus a propheta, et graviter increpatus,
post comminationes Dei terribiles exclamavit, dicens, <hi>Peccavi;</hi> 
 et mox audivit, <hi>Dominus abstulit peccatum
tuum <note>(II Reg. XII, 13)</note>
          </hi>: Tantum valent tres syllabae.
Tres syllabae sunt, <hi>Peccavi:</hi> sed in his tribus syllabis,
flamma sacrificii cordis ascendit in coelum. Ergo qui
egerit veraciter poenitentiam, et solutus fuerit a ligamento
quo erat constrictus et a Christi corpore separatus,
et bene post poenitentiam vixerit, sicut ante
poenitentiam vivere debuit, post reconciliationem
quandocumque defunctus fuerit, ad Deum vadit, ad
requiem vadit, regno Dei non privabitur, a populo
diaboli separabitur. Si quis autem positus in ultima
necessitate aegritudinis suae, voluerit accipere poenitentiam,
et accipit, et mox reconciliatur, et hinc vadit;
fateor vobis, non illi negamus quod petit, sed
non praesumimus quia bene hinc exit. Non praesumo:
non vos fallo, non praesumo. Fidelis bene vivens,
securus hinc exit. Baptizatus ad horam, securus hinc
exit. Agens poenitentiam, et reconciliatus cum sanus
est, et postea bene vivens, securus hinc exit.
Agens poenitentiam ad ultimum et reconciliatus, si
securus hinc exit, ego non sum securus. Unde securus
sum, securus sum, et do securitatem: unde non
sum securus, poenitentiam dare possum, securitatem
dare non possum. <note>(Sed dicat aliquis: Bone sacerdos,
tu nescire et nullam securitatem nobis dare posse
dicis, si ille salvatur, et Christum adire meretur, cui
morienti poenitentia datur, qui dum vixit, dum
sanus fuit, impoenitens fuit; instrue ergo nos, rogo, quomodo
bene vivere post poenitentiam debeamus. Dico,
abstinete vos ab ebrietate, a concupiscentia, a furto, et
maliloquio, ab immoderato risu, a verbo otioso, unde
reddituri sunt homines rationem in die judicii. Ecce
quam levia dixi. Omnia tamen gravia et pestifera. Et
aliud dico: non solum post poenitentiam, ab istis vitiis
se homo servare debet, sed et ante poenitentiam, dum
sanus est; quia si ad ultimum vitae steterit, nescit si
ipsam poenitentiam accipere ac Deo et sacerdoti peccata
sua confiteri poterit. Ecce quare dixi, quia et
ante poenitentiam bene vivendum est, et post poenitentiam
melius)</note>. Quod dico attendite: debeo illud
planius exponere, ne me aliquis male intelligat. Numquid
<pb n="1715"/>
dico, Damnabitur? Non dico. Sed nec dico
etiam, Liberabitur. Et quid dicis mihi? Nescio: non
praesumo, non promitto; nescio. Vis te de dubio
liberare? vis quod incertum est evadere? Age poenitentiam,
dum sanus es. Si enim agis veram poenitentiam,
dum sanus es, et invenerit te novissimus dies,
curre ut reconcilieris: si sic agis, securus es. Quare
securus es? Quia egisti poenitentiam eo tempore, quo
et peccare potuisti. Si autem tunc vis agere poenitentiam
ipsam, quando jam peccare non potes; peccata
te dimiserunt, non tu illa. Sed unde scis, inquis,
ne forte Deus dimittat mihi? Verum dicis. Unde,
nescio. Illud scio, hoc nescio. Nam ideo tibi do poenitentiam,
quia nescio. Nam si scirem tibi nihil
prodesse, non tibi darem. Item si scirem tibi prodesse,
non te admonerem, non te terrerem. Duae res sunt: aut
ignoscitur tibi, aut non ignoscitur: quid horum tibi futurum
sit, nescio. Ergo dimitte incertum, tene certum.</p>
</div1>

<div1>
        <head>SERMO CCCXCIV. <hi>De Natali SS. Perpetuae et Felicitatis.</hi> </head>
<p>Duae gemmae hodie in Ecclesia refulserunt et una
claritas: quia Perpetua et Felicitas una solemnitas;
nec potest dubitari de felicitate, quae perpetuam possidet
dignitatem. Junxit illas carceris custodia, junxit
et gratia: quia non est in eis ulla discordia. Simul
cautant in carcere, simul Christo obviam veniunt in
aere; simul pugnant ad vaccam, simul intrabunt in
patriam sempiternam; simul martyrium gerebant;
una lactabat, altera pariebat. Perpetua dicebat, cum
traderet infantem et amoveret lactentem: <hi>Quis nos
separabit a charitate Christi <note>(Rom. VIII, 35)</note>
          </hi>? Felicitas
de partu gemitus dabat, et post comites suos intrepida
festinabat; et gemendo liberata, quid Christo
dicebat? <hi>Dirupisti vincula mea; tibi sacrificabo sacrificium
laudis <note>(Psal. CXV, 17)</note>
          </hi>. Et beatus David ad ejus
gemitum consolandum dicebat: <hi>Det tibi Dominus secundum
cor tuum, et omne consilium tuum confirmet <note>(Psal. XIX, 5)</note>
          </hi>.
O fragilitas! Tenebrae fugiebant, et
humana conditio non transibat. Sed qui mortem vicit,
et illam a partus periculo liberavit, et Perpetuam
a lactis pondere sublevavit. Cum enim scalae illius
gradus ascenderent, et draconis insidiosa colla calcarent,
venerunt ad viridarium coelestium pratorum,
et invenerunt illic pastorem bonum animam suam
ponentem pro ovibus suis, et lactis succum quaerentem
a gregibus suis. Nam sedebat, inquit, pastor juvenis
et senex, viridis aetate, canus capite, qui non
novit senectutem. Juvenis in illo vultus micabat, quia
idem ipse est, et anni ejus non deficient <note>(Psal. CI, 28)</note>.
Capite canescebat, quia justus Dominus justitiam diligebat,
aequitatem agnoscebat in Martyribus. In circuitu
ejus oves inclinatae cubabant, ipse eas digito pastorali
mulgebat, in quibus inveniebat lactis copiam et fecundam
pietatis conscientiam. Mulgebat digitis et alloquebatur
paternis solatiis, promissis coelestibus praeparatis
dicens: <hi>Venite, benedicti Patris mei, percipite
regnum quod vobis praeparatum est ab origine mundi <note>(Matth. XXV, 34)</note>
          </hi>.
Et ostendit illis lactis alvea puro
corde spumantia per lucidam eleemosynam, et dicit: <hi>Esurivi, et dedistismihi manducare; sitivi, et po tastis
me 
 <note>(Id. 35)</note>
          </hi>. Accepit Perpetua a dulci pastore lac novum,
antequam funderet sanguinem pretiosum. Responderunt,
Amen, et coeperunt petere pietatem. Orabant in
carcere, securae jam de pastore. Domine, inquiunt,
non sit arida confessio nostra, ut et nos mereamur
tuis pretiosis gregibus sociari, et a tuis martyribus
non separari. Proponitur eis in visione palaestra, in
amphitheatro arena pomposa. Adest ille Aegyptius,
qui fuit in coelo Lucifer speciosus: ipse pugnaturus
<pb n="1716"/>
volutatur in pulvere, et Perpetua triumphatura Domino
Salvatore, adjunxit manus in crucem, habens
ante se dominicum juvenem defensorem. Accipit
triumphum de victoria, et ramum consequitur de corona.
Offeramus illi et nos munera nostra: alii eis in
tempore offerebant visitationes carceris; nos offeramus
illis votum solemnitatis, ut regnum mereamur
cum omnibus sanctis.</p>
</div1>

<div1>
        <head>SERMO CCCXCV. <hi>De Ascensione Domini,</hi> VI.</head>
<div3>
          <head>1.</head>
          <p>
 Hodierno die Ascensionem Domini in coelum
celebramus: Sursum cor non inaniter audiamus, et
integro corde cum illo ascendamus, docente Apostolo
et dicente, <hi>Si consurrexistis cum Christo, quae sursum
sunt quaerite, ubi Christus est in dextera Dei sedens;
quae sursum sunt sapite, non quae super terram <note>(Coloss.
III, 1, 2)</note>
          </hi>. Necessitas actionis in terra sit; voluntas
ascensionis in coelo. Spes hic, res ibi. Veniet enim
tempus, quando res ibi. Quando autem res ibi, spes
nec hic, nec ibi: non quia inanis est spes; sed quia
finitur, quando venerit res. Denique audite de spe
quid dixit Apostolus. <hi>Spe,</hi> inquit, <hi>salvi facti sumus.
Spes autem quae videtur non est spes: quod autem videt
quis, quid sperat? Si autem quod non videmus speramus,
per patientiam exspectamus <note>(Rom. VIII, 24, 25)</note>
          </hi>.
Attendite in ipsis rebus humanis, et considerate quod
si sperat aliquis ducere uxorem, adhuc ergo nondum
habet. Nam si habet, quid sperat? Ducit ergo uxorem,
quam sperabat; et jam non sperabit. Feliciter
ergo finitur spes, quando venerit res. Sperat quispiam
peregrinus ad patriam suam se esse venturum: quamdiu
ibi non est, sperat; cum venerit, jam non sperat.
Spei enim successit res. Feliciter spes finitur, quando
quod sperabatur tenetur. Modo ergo, charissimi, quod
audistis ut sursum cor habeamus, ipso corde fit ut de
illa futura vita cogitemus. Hic bene vivamus, ut ibi
vivamus.</p>
        </div3>
<div3>
          <head>2.</head>
          <p>
 Ecce enim quanta dignatio Domini nostri: qui
fecit nos, descendit ad nos; quia cecideramus ab illo
nos. Et ut veniret ad nos, non ipse cecidit, sed descendit
ad nos. Si ergo descendit ad nos, levavit nos.
Jam in corpore suo levavit nos caput nostrum: ubi
est, sequentur et membra. Quia quo praecessit caput,
secutura sunt membra. Ille est caput, nos sumus membra.
In coelo est ille, nos in terra. Quasi longe est ille
a nobis? Absit. Spatia si interroges, longe est: charitatem
interroga, nobiscum est. Si enim non esset
ille nobiscum, non diceret ille in Evangelio: <hi>Ecce
ego vobiscum sum usque ad consummationem saeculi <note>(Matth. XXVIII, 20)</note>
          </hi>.
Si non est nobiscum, mentimur
quando vobis dicimus, Dominus vobiscum. Non de
coelo clamaret Saulo persequente, non ipsum, sed
sanctos ejus, servos ejus; et quod familiarius dixerim,
membra ejus: <hi>Saule, Saule, quid me persequeris <note>(Act.
IX, 4)</note>
          </hi>? Ecce ego hic sum in coelo, tu in terra, et in
persecutoribus. Quare me? Quia membra mea: per
quae membra mea ibi sum. Non enim si calcetur
planta, non clamat lingua. Ille ergo per quem factum
<pb n="1717"/>
est coelum et terra, propter eum quem fecit de terra,
descendit in terram, et in coelum hinc levavit terram.
Quod ergo in illo praecessit, in finem speremus. Reddet
nobis quod promisit: securi sumus, cautionem
fecit, Evangelium scripsit; reddet nobis. Plus est quod
impendit nobis. Num putamus enim non eum redditurum
vitam suam, qui pro nobis jam erogavit mortem
suam? Humilitatem passionis, injurias, contumelias,
omnes indignitates in terra suscepit pro nobis:
regnum, felicitatem, immortalitatem, aeternitatem
non donabit nobis? Mala nostra pertulit, bona sua
nobis non donabit? Ad hanc spem, quia promissor
est verax, securi ambulemus: sed sic vivamus, ut
bona fronte illi dicamus, Fecimus quod jussisti, redde
quod promisisti.
</p>
        </div3>
      </div1>

<div1>
        <head>SERMO CCCXCVI. In assumptione episcopi.</head>
<div3>
          <head>1.</head>
          <p>
 Vos quidem, fratres, consolatorem quaeritis:
sed etiam nos consolandi sumus; et consolatio nostra
nullus hominum est, sed qui facit hominem; quoniam
qui fecit reficit, et recreat qui creavit. Non possumus
per infirmitatem nisi contristari; sed per spem debemus
consolari. Omnes bonos diutius nobiscum vivere
volumus, et in hac asperrima vita deseri a comitibus
nolumus; sed praevenientes nos qui bene vixerunt,
hortantur exemplo suo, ut sive diu hic vivamus, sive
cito hinc eamus, sic vivamus, ut ad ipsos veniamus.
Quia id ipsum hic diu vivere, nihil est aliud, quamdiu
<pb n="1718"/>
 molestias sustinere. Cum Deo autem vivere et
apud Deum, sine ulla molestia est vivere, et sine ullo
timore ne pereat felicitas, quae non habet finem. Nec
debemus arbitrari episcopum vestrum, fratrem nostrum,
cito hinc isse, et parum vixisse. Recte enim
ibi non parum vivitur, ubi cum multum dicitur, non
finitur. Nam hic etiam quod multum est, cum finitum
fuerit, pro nihilo deputabitur. Nec tamen parum hic
vixit, si ejus opera cogitemus, non annos numeremus.
Quanti alii fortasse quod per multos annos non dimidiarunt,
ille paucis annis implevit? Nihil ergo aliud
erat, hic eum velle tenere, nisi ejus felicitati invidere.</p>
        </div3>
<div3>
          <head>2.</head>
          <p>
 In hoc enim habemus tristitiam de homine sicut
homines. Quid ergo faciemus, ut non simus homines?
Homines ergo de hominis abscessu humaniter contristamur:
sed quomodo audivimus lectionem divinam,
quod <hi>consummatus in brevi replevit tempora longa <note>(Sap. IV, 13)</note>
          </hi>?
Ergo illic tempora computemus, sicut
computatur dies. Quidquid ergo vobiscum egit hortando,
loquendo, se ipsum proponendo ad imitandum,
ad Deum laudandum et colendum, tenete; et Memoria
ipsius ornatissima vos eritis. Non enim hoc illi magnum
est, recondi tumulis marmoratis; sed condi in
cordibus vestris. Vivat sepultus in vivis sepulcris.
Sepultura enim ejus memoria vestra est. Apud Deum
vivit, ut felix sit; apud vos vivat, ut felices sitis. Exhortari
vos ad fidelem prudentiam multis verbis fortasse
possemus, nisi et nos dolore humano vix loqui
sineremur. Proinde quia donavit nobis Deus, ut morienti
ad tempus praesentes essemus; quoniam donavit
nobis, ut funus ejus deduceremus: deductio quae
debetur charitati, nihil addit felicitati: donavit etiam,
ut sanctitatem vestram videremus, vosque alloqueremur,
ut pro modulo nostro consolandi vos consolaremur:
quidquid nos dolor dicere non permittit, cogitando
supplete; et noster animus in recordatione
tanti viri, etsi habet humanum moerorem, non habet
infidelem desperationem.

</p>
        </div3>
      </div1>
</body>
  </text>
</TEI>