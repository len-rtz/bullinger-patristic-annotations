<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Sermones de diversis</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 39</title>
           <idno>AugHip.SeDeDi</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>SERMO CCCXLI . <hi>De eo quod Christus tribus modis in Scripturis intelligitur; contra Arianos habitus</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christus in Scripturis dictus
tribus modis.</hi> Dominus noster Jesus Christus,
fratres, quantum animadvertere potuimus paginas
sanctas, tribus modis intelligitur et nominatur,
quando praedicatur, sive per Legem et Prophetas,
sive per Epistolas apostolicas, sive per fidem rerum
gestarum, quas in Evangelio cognoscimus. Primus
modus est, secundum Deum et divinitatem illam Patri
coaequalem atque coaeternam ante assumptionem
carnis. Alter modus est, cum assumpta carne jam
idem Deus qui homo, et idem homo qui Deus, secundum
quamdam suae excellentiae proprietatem, qua
non caeteris coaequatur hominibus, sed est mediator
et caput Ecclesiae, esse legitur et intelligitur. Tertius
modus est quodam modo totus Christus, in plenitudine
Ecclesiae, id est, caput et corpus, secundum plenitudinem
perfecti cujusdam viri, in quo viro singuli
membra sumus. Quod credentibus praedicatur, et prudentibus
agnoscibile offertur. Non omnia testimonia
Scripturarum tam multa angusto tempore sive recolere
sive explicare possumus, quibus omnia tria ista
genera probemus: sed tamen non omnia possumus
improbata relinquere, ut quibusdam commemoratis
testimoniis, caetera quae commemorare non sinimur
propter angustias temporis, per vos ipsos jam observare
in Scripturis et invenire possitis.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Primus modus quo Christus praedicatur
ut Deus. Verbi similitudo.</hi> Ad primum ergo modum
insinuandi Domini nostri Jesu Christi Salvatoris,
unici Filii Dei, per quem facta sunt omnia, pertinet
illud quod nobilissimum et praeclarissimum est in
Evangelio secundum Joannem: <hi>In principio erat Verbum,
et Verbum erat apud Deum, et Deus erat Verbum;
hoc erat in principio apud Deum: omnia per ipsum
facta sunt, et sine ipso factum est nihil. Quod factum
est, in illo vita erat; et vita erat lux hominum, et lux in
tenebris lucet, et tenebrae eam non comprehenderunt</hi> 
<pb n="1494"/> <note>(Joan. I, 1-5)</note>.
Miranda et stupenda verba haec, et
priusquam intelligantur, amplectenda sunt. Si cibus
apponeretur ori vestro, partem cibi alius illam acciperet,
alius istam: ad omnes tamen perveniret unus
cibus; sed non ad omnes totus cibus. Sic quasi quidam
cibus et potus verborum nunc apponitur auribus
vestris; et tamen totum ad omnes pervenit. An forte
cum loquor, alius sibi tollit unam syllabam, alius alteram?
aut alius unum verbum, alius alterum verbum?
Si ita est, tot verba dicturus sum, quot homines
video, ut ad omnes perveniant vel verba singula.
Et facile quidem plura dico, quam hic sunt homines:
sed omnia ad omnes perveniunt. Verbum ergo hominis
non dividitur per syllabas, ut omnes audiant; et
Verbum Dei per frusta conciditur, ut ubique sit?
Numquid haec, fratres, sonantia atque transeuntia
verba illi incommutabiliter permanenti Verbo ulla ex
parte comparanda arbitramur? aut ego quia haec
dixi, comparavi? Sed quoquo modo insinuare vobis
volui, ut Deus quod exhibet in corporalibus rebus,
valeat vobis ad credenda ea, quae nondum videtis de
spiritualibus verbis. Sed jam ad meliora transeamus.
Nam verba sonant, et abeunt. De spiritualibus cogitationibus
 justitiam cogitate. Cogitans justitiam constitutus
in istis partibus occidentalibus, cogitans justitiam
constitutus in oriente, unde fit ut ille totam justitiam
cogitet, et ille totam? et ille totam videat, et
ille totam? Nam qui videt justitiam, secundum quam
gerat aliquid, ipse juste gerit. Videt intus, agit foris.
Unde videt intus, si nihil sibi praesto est? Quia ipse
in parte positus est, ad eamdem partem non perveniet
alterius cogitatio? Cum autem idem videas mente tu
hic positus, quod videt ille tam longe positus, et totum
tibi luceat, totum illi videatur; quia ea quae divina
et incorporea sunt, ubique sunt tota; crede Verbum
totum in Patre, totum in utero. Crede enim hoc
de Verbo Dei, qui est Deus apud Deum.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Alius modus quo Christus commendatur
ut Deus et homo.</hi> Sed audi jam aliam insinuationem,
alium modum insinuandi Christum, quem
Scriptura praedicat. Ea enim quae dixi, dicta sunt
<pb n="1495"/>
ante assumptam carnem. Nunc autem audi illud quod
modo praedicat Scriptura: <hi>Verbum,</hi> inquit, <hi>caro factum
est, et habitavit in nobis <note>(Joan. I, 14)</note>
            </hi>. Nam qui dixerat, <hi>In principio erat Verbum, et Verbum erat apud
Deum, et Deus erat Verbum; hoc erat in principio apud
Deum: omnia per ipsum facta sunt, et sine ipso factum
est nihil;</hi> 
 frustra nobis divinitatem Verbi praedicaret,
si Verbi humanitatem taceret. Ut enim illud videam,
hic mecum agitur; ut purget ad illud contemplandum,
infirmitati meae ipse subvenit. Suscipiendo de natura
humana ipsam naturam humanam, factus est homo.
Venit cum jumento carnis ad eum qui jacebat in via
vulneratus <note>(Luc. X, 30-37)</note>, ut parvam fidem nostram
incarnationis suae sacramento informaret atque nutriret,
faceretque serenum intellectum ad videndum
quod nunquam amisit per id quod suscepit. Esse enim
coepit homo, esse non destitit Deus. Ergo haec est
praedicatio Domini nostri Jesu Christi secundum quod
mediator est, secundum quod caput est Ecclesiae;
quod Deus homo est, et homo Deus est, cum dicat
Joannes: <hi>Et Verbum caro factum est, et habitavit in
nobis.</hi> </p>
          </div3>
<div3>
            <head>4.</head>
            <p>
 <hi>Christus utroque modo commendatus ab Apostolo.</hi> 
Audite jam utrumque in illo notissimo capitulo apostoli
Pauli: <hi>Qui cum in forma Dei esset,</hi> inquit, <hi>non
rapinam arbitratus est esse aequalis Deo.</hi> Hoc est, <hi>In
principio erat Verbum, et Verbum erat apud Deum, et
Deus erat Verbum.</hi> Quomodo Apostolus dixit, <hi>Non rapinam
arbitratus est esse aequalis Deo,</hi> si non est aequalis
Deo? Si autem Pater Deus, ille non Deus, quomodo
aequalis? Ubi ergo ille ait, <hi>Deus erat Verbum;</hi> ibi iste, <hi>Non rapinam arbitratus est esse aequalis Deo.</hi> 
 Et ubi
ille, <hi>Verbum caro factum est, et habitavit in nobis;</hi> ibi
iste, <hi>Sed semetipsum exinanivit, formam servi accipiens <note>(Philipp. II, 6, 7)</note>
            </hi>.
Attendite: per hoc ergo quod homo
factus est, per hoc quod <hi>Verbum caro factum est,
et habitavit in nobis;</hi> per hoc <hi>semetipsum exinanivit, formam
servi accipiens.</hi> Quid enim exinanivit? Non ut
amitteret divinitatem, sed ut indueret humanitatem,
apparens hominibus quod non erat, antequam homo
esset. Sic apparendo se exinanivit, id est, reservans
dignitatem majestatis, et offerens carnem indumentum
humanitatis. Per id ergo quod semetipsum exinanivit
formam servi accipiens <note>(non formam Dei accipiens.
De forma Dei cum diceret, non dixit, accepit;
sed, <hi>Cum in forma Dei esset constitutus, non rapinam
arbitratus est esse aequalis Deo:</hi> ad formam autem
servi ubi ventum est, <hi>Formam,</hi> inquit, <hi>servi accipiens</hi> )</note>:
per hoc ergo mediator et caput est Ecclesiae, per quem
reconciliamur Deo, per sacramentum humilitatis et
passionis et resurrectionis et ascensionis et judicii futuri,
ut duo illa futura audiantur, cum semel locutus
sit Deus. Ubi duo audiuntur? Ubi reddit <hi>unicuique secundum
opera sua <note>(Matth. XVI, 27)</note>
            </hi>.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Caveri jubet ab Arianorum haeresi.
Virginitas mentis integritas fidei. Serpens pollicitatione
<pb n="1496"/>
scientiae seducens.</hi> Hoc ergo tenentes, nolite
quaestiones mirari hominum, quae serpunt sicut cancer,
quemadmodum dixit Apostolus <note>(II Tim. II, 17)</note>:
sed custodite aures vestras, et virginitatem mentis
vestrae, tanquam desponsati ab amico sponsi uni viro
virginem castam exhibere Christo. Virginitas enim
vestra in mente. Virginitas corporis in paucis Ecclesiae:
virginitas mentis in omnibus fidelibus esse debet.
Hanc virginitatem vult serpens corrumpere, de
quo idem apostolus dicit: <hi>Desponsavi vos uni viro virginem
castam exhibere Christo. Et timeo, ne sicut Evam
astutia sua serpens decepit; sic quoque et vestri sensus
corrumpantur, et excidant a castitate quae est in Christo
Jesu <note>(II Cor. XI, 2, 3)</note>
            </hi>. <hi>Vestri</hi> inquit, <hi>sensus,</hi> id est,
vestrae mentes. Nam hoc magis proprium est. Sensus
enim intelliguntur et hujus corporis, videndi, audiendi,
odorandi, gustandi, tangendi. Mentes nostras timuit
corrumpi Apostolus, ubi est fidei virginitas. Modo
perge, anima, virginitatem tuam serva, fecundanda
postea in amplexu sponsi tui. Sepite ergo, ut scriptum
est, aures vestras spinis <note>(Eccli. XXVIII, 28)</note>. Turbavit
fratres infirmos Ecclesiae quaestio Arianorum:
sed in Domini misericordia superavit catholica fides.
Non enim deseruit ille Ecclesiam suam; et si ad tempus
turbavit eam, ob hoc turbavit, ut semper supplicaret
ei, a quo in solida petra confirmaretur. Et
adhuc mussitat serpens, et non tacet. Quaerit pollicitatione
quadam scientiae dejicere de paradiso Ecclesiae,
quem non permittat redire ad illum paradisum,
unde primus homo dejectus est.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Id nunc agit in Ecclesia, quod
olim in paradiso. Contra Arianos, quomodo Pater Filio
major. Filium Patri esse aequalem in forma Dei, minorem
in forma servi.</hi> Intendite, fratres. Quod gestum est in
illo paradiso, hoc geritur in Ecclesia. Nemo nos seducat
ab isto paradiso. Sufficiat quod illinc lapsi sumus,
vel experti corrigamur. Ipse est serpens, qui semper
suggerit iniquitatem et impietatem. Ipse aliquando
promittit impunitatem, quemadmodum et ibi promisit,
dicens: <hi>Numquid morte moriemini <note>(Gen. III, 4)</note>
            </hi>?
Ipse talia suggerit, ut modo male vivant Christiani.
Numquid omnes, inquit perditurus est Deus? numquid
omnes damnaturus est Deus? Ille dicit, Damnabo:
ignoscam eis qui se mutaverint; mutent facta
sua, muto minas meas. Ipse est ergo qui murmurat,
et mussitat, et dicit: Ecce ubi scriptum est, <hi>Pater
major me est <note>(Joan. XIV, 28)</note>
            </hi>; et tu dicis aequalem
Patri? Accipio quod dicis: sed utrumque accipio,
quia utrumque lego. Quare tu unum accipis, et unum
non vis? Nam mecum utrumque legisti. Ecce <hi>Pater
major me est;</hi> accipio, non a te, sed ab Evangelio:
et tu esse Filium aequalem Deo Patri, accipe ab Apostolo.
Conjunge utrumque, utrumque concordet: quia
qui locutus est per Joannem in Evangelio, ipse locutus
est per Paulum in Epistola. Non potest ipse secum
discordare: sed tu concordiam Scripturarum non vis
intelligere, cum amas ipse litigare. Sed ex Evangelio,
inquit, probo: <hi>Pater major me est.</hi> Et ego ex Evangelio
<pb n="1497"/>
probo: <hi>Ego et Pater unum sumus <note>(Joan. X, 30)</note>
            </hi>.
Quomodo utrumque verum est? Quomodo nos docet
Apostolus, <hi>Ego et Pater unum sumus? Qui cum in forma
Dei esset, non rapinam arbitratus est esse aequalis
Deo.</hi> Audi, <hi>Pater major me est: sed semetipsum exinanivit,
formam servi accipiens.</hi> Ecce ego ostendo quare
major est: tu ostende in quo aequalis non est. Utrumque
enim legimus. Minor est Patre, in quantum filius
hominis est: aequalis Patri, in quantum Filius Dei;
quia Deus erat Verbum. Mediator, Deus et homo:
Deus aequalis Patri, homo minor Patre. Est ergo et
aequalis et minor: aequalis in forma Dei, minor in
forma servi. Tu ergo dic, unde aequalis et minor?
Numquid alia parte aequalis, et alia parte minor? Ecce
excepta susceptione carnis, ostende mihi aequalem et
minorem. Unde demonstraturus es, volo videre.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Filius Dei ante incarnationem
nullo modo minor Patre.</hi> Attendite impietatem stolidam
carnem sapere, quomodo scriptum est: <hi>Sapere
secundum carnem, mors est <note>(Rom. VIII, 6)</note>
            </hi>. Hic siste.
Sequestro adhuc, et nondum loquor de incarnatione
Domini nostri Jesu Christi unici Filii Dei: sed tanquam
nondum factum sit quod jam factum est, attendo
tecum, <hi>In principio erat Verbum, et Verbum
erat apud Deum, et Deus erat Verbum; hoc erat in
principio apud Deum.</hi> Attendo tecum, <hi>Qui cum
in forma Dei esset, non rapinam arbitratus est esse
aequalis Deo.</hi> Ibi mihi ostende et majorem et minorem.
Quid dicturus es? Divisurus es Deum per
qualitates, id est, per quasdam affectiones corporales
vel animales, in quibus aliud atque aliud esse sentimus?
Naturaliter dicere quidem possum: sed utrum
sic et vos intelligatis, Deus viderit. Ergo, ut dicere
coeperam, ante susceptionem carnis, antequam Verbum
caro fieret et habitaret in nobis, ostende minorem,
ostende aequalem. Numquid aliud et aliud Deus,
ut ex alia parte sit minor illo Filius, et ex alia
parte illi aequalis? Veluti si dicamus, Corpora sunt
quaedam; potes mihi dicere, Aequale est in longitudine,
sed minus est in robore. Plerumque enim
duo corpora talia occurrunt, ut statura longitudinis
aequalia sint, robore autem unum sit minus, alterum
majus. Ergo talia quasi corpora cogitaturi sumus Deum
et Filium ejus? cogitaturi sumus eum qui totus in
Maria fuit, totus apud Patrem, totus in carne, totus
super Angelos? Avertat Deus istas cogitationes a cordibus
Christianorum. Item forte ita cogitabis, ut dicas:
Et robore et longitudine aequales, sed colore dispares
sunt. Ubi color, nisi in corporalibus? Ibi autem lux
sapientiae. Ostende mihi colorem justitiae. Si ista colorem
non habent, tu illa de Deo non diceres, si pudoris
colorem haberes.</p>
          </div3>
<div3>
            <head>8.</head>
            <p>
 <hi>Filium non posse dici alia ratione aequalem, alia
minorem. In Deo non aliud potestas, aliud prudentia
et caeterae virtutes.</hi> Quid ergo dicturus es? Potestate
aequales sunt, sed minor Filius prudentia? Injustus
est Deus, si minori prudentiae potestatem dedit aequalem.
Si prudentia aequales sunt, sed minor est Filius
potestate, invidus est Deus, qui aequali prudentiae
<pb n="1498"/>
potestatem dedit minorem. In Deo autem omne quod
dicitur, idipsum est. Neque enim in Deo aliud potestas
et aliud prudentia, aliud fortitudo et aliud justitia
aut aliud castitas. Quidquid horum de Deo dicis,
neque aliud et aliud intelligitur, et nihil digne dicitur:
quia haec animarum sunt, quas illa lux perfundit quodam
modo, et pro suis qualitatibus afficit; quomodo
cum oritur corporibus lux ista visibilis. Si auferatur,
unus est corporibus omnibus color; qui potius dicendus
est nullus color. Cum autem illata illustraverit
corpora, quamvis ipsa unius modi sit, pro diversis
tamen corporum qualitatibus diverso eos nitore aspergit.
Ergo animarum sunt istae affectiones, quae bene
sunt affectae ab illa luce quae non afficitur, et formatae
ab illa quae non formatur.
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Justitia et similia de Deo dicuntur
non proprie, sed quia nihil dici potest melius.</hi> Tamen
ista de Deo dicimus, fratres, quia non invenimus
melius quod dicamus. Dico justum Deum; quia in
verbis humanis nihil melius invenio: nam est ille ultra
justitiam. Dicitur in Scripturis, <hi>Justus Dominus,
et justitias dilexit <note>(Psal. X, 8)</note>
            </hi>. Sed ibi dicitur et poenitere
Deum <note>(Gen. VI, 7)</note>, ibi dicitur et nescire Deus <note>(Id. XVIII, 21)</note>.
Quis non exhorreat? Nescit Deus,
poenitet Deum? Ideo tamen et ad ista verba salubriter
Scriptura descendit, quae tu exhorres, ne
illa quae magna putas, digne dicta arbitreris. Atque
ita si quaeras, Quid ergo de Deo digne dicitur? aliquis
fortasse tibi respondeat et dicat, quia justus est. Alius
autem isto melius intelligens, etiam hoc verbum dicat
superari ab illius excellentia, et indigne de illo
etiam hoc dici, quamvis congruenter secundum humanam
capacitatem dicatur: ut cum ille de Scripturis
probare voluerit, quia scriptum est, <hi>Justus Dominus;</hi> 
recte illi respondeatur, in eisdem Scripturis
positum esse, quia poenitet Deum: ut quomodo istud
non accipit secundum consuetudinem loquentium,
sicut solent homines poenitere; sic et illud quod dicitur
justus, supereminentiae ipsius non competere
intelligat: quamvis hoc Scriptura bene posuerit, ut
per qualiacumque verba gradatim animus ad id quod
dici non potest perducatur. Justum quidem Deum dicis:
sed intellige aliquid ultra justitiam quam soles
et de homine cogitare. Sed Scripturae justum dixerunt:
propterea et poenitentem dixerunt et nescientem,
quod jam non vis dicere. Quomodo ergo illa
quae jam exhorres, intelligis propter infirmitatem
tuam dicta; sic et ista quae magnipendis, pro aliqua
firmitate validiore dicta sunt. Qui autem et ista
transcenderit, et de Deo, quantum homini conceditur,
digne cogitare coeperit, inveniet silentium ineffabili
cordis voce laudandum.
</p>
          </div3>
        </div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Filium Dei non posse dici ex
alia parte aequalem, ex alia inaequalem.</hi> Ergo, fratres,
quia hoc est in Domino virtus quod justitia (quidquid
de illo dixeris, hoc idem dicis, cum tamen nihil digne
dicas), non potes dicere aequalem esse Patri Filium
per justitiam et non esse aequalem per virtutem, aut
<pb n="1499"/>
aequalem per virtutem et non aequalem per scientiam:
quia si ex una re aliqua aequalis est, ex omni
re aequalis est; quia omnia quae ibi dicis, idem sunt,
et idem valent. Sufficit ergo, quia dicere non potes
quomodo sit inaequalis Filius Patri, nisi dederis diversitates
quasdam in substantia Dei. Quas cum dederis,
foras te mittit veritas, nec accedis ad illud
sanctuarium Dei, ubi sincerissime videtur. Cum autem
non possis aequalem dicere ex alia parte et ex
alia inaequalem, quia non sunt in Deo partes; non
possis dicere ex alia eum esse aequalem, ex alia minorem,
quia non sunt in Deo qualitates; secundum
Deum non potes dicere aequalem, nisi omni modo
aequalem: unde ergo potes dicere minorem, nisi quia
formam servi accepit? Itaque, fratres, semper haec
advertite. Si in Scripturis regulam quamdam acceperitis,
omnia vobis lux ipsa monstrabit. Sicubi inveneritis,
secundum quod dictum est, aequalem Filium
Patri, secundum divinitatem accipite. Secundum formam
vero servi assumptam, minorem accipite: secundum
quod dictum est, <hi>Ego sum qui sum;</hi> et secundum
quod dictum est, <hi>Ego sum Deus Abraham, et
Deus Isaac, et Deus Jacob <note>(Exod. III, 14, 15, 6)</note>
            </hi>: sic
tenebitis, et quod in ejus natura est, et quod in ejus
misericordia. Arbitror satis esse dictum de illo etiam
modo, quo Dominus noster Jesus Christus Salvator
noster caput Ecclesiae mediator factus, per quem
reconciliamur Deo, Deus et homo insinuatur in Scripturis.
</p>
          </div3>
        </div2>

<div2>
          <head>CAPUT IX.</head>
<div3>
            <head>11.</head>
            <p>
 <hi>Christus tertio modo intelligitur
caput et corpus.</hi> Tertius modus est, quomodo totus
Christus secundum Ecclesiam, id est, caput et corpus
praedicetur. Etenim caput et corpus unus est Christus:
non quia sine corpore non est integer, sed
quia et nobiscum integer esse dignatus est, qui et
sine nobis semper est integer, non solum in eo quod
Verbum est unigenitus Filius aequalis Patri, sed et in
ipso homine quem suscepit, et cum quo simul Deus
et homo est. Verumtamen, fratres, quomodo corpus
ejus nos sumus, et nobiscum unus Christus? Ubi
invenimus hoc, quia unus Christus est caput et corpus,
id est, corpus cum capite suo? Sponsa cum
sponso suo quasi singulariter loquitur apud Isaiam:
certe unus idemque loquitur; et videte quid ait: <hi>Velut sponso alligavit mihi mitram, et velut sponsam
induit me ornamento 
 <note>(Isai. LXI, 10)</note>
            </hi>. Ut sponsus et
sponsa: eumdem dicit sponsum secundum caput,
sponsam secundum corpus. Duo videntur, et unus
est. Alioquin quomodo membra Christi sumus? Apostolo
apertissime dicente, <hi>Vos estis corpus Christi et
membra <note>(I Cor. XII, 27)</note>
            </hi>. Membra Christi et corpus
sumus omnes simul; non qui hoc loco tantum sumus,
sed et per universam terram; nec qui tantum hoc
tempore, sed quid dicam? Ex Abel justo usque in
<pb n="1500"/>
finem saeculi quamdiu generant et generantur homines,
quisquis justorum per hanc vitam transitum facit,
quidquid nunc, id est, non in hoc loco, sed in hac
vita, quidquid post nascentium futurum est, totum
hoc unum corpus Christi: singuli autem membra
Christi. Si ergo omnes corpus, singuli membra; est
utique caput cujus hoc sit corpus. <hi>Et ipse est,</hi> inquit, <hi>caput corporis Ecclesiae, primogenitus, ipse primatum
tenens 
 <note>(Coloss. I, 18)</note>
            </hi>. Et quia de illo ait etiam, quod
semper <hi>caput omnis principatus et potestatis</hi> sit <note>(Id. II,
10)</note>, adjungitur ista Ecclesia, quae nunc peregrina est,
illi coelesti Ecclesiae, ubi Angelos cives habemus; cui
aequales nos futuros post resurrectionem corporum
impudenter nobis arrogaremus, nisi Veritas promisisset,
dicens: <hi>Erunt aequales Angelis Dei <note>(Luc. XX,
36)</note>
            </hi>; et fit una Ecclesia, civitas Regis magni.
</p>
          </div3>
        </div2>

<div2>
          <head>CAPUT X.</head>
<div3>
            <head>12.</head>
            <p>
 <hi>Christus in Scripturis enuntiatus
tribus modis. Christus et Ecclesia unus Christus.</hi> 
Sic ergo aliquando in Scripturis insinuatur Christus,
ut intelligas Verbum aequale Patri. Sic aliquando, ut
intelligas mediatorem; cum <hi>Verbum caro factum est,</hi> 
ut habitaret <hi>in nobis <note>(Joan. I, 14)</note>
            </hi>: cum ille unigenitus
per quem facta sunt omnia, <hi>non rapinam arbitratus
est esse aequalis Deo, sed semetipsum exinanivit,
formam servi accipiens, factus obediens usque ad mortem,
mortem autem crucis <note>(Philipp. II, 6-8)</note>
            </hi>. Sic autem
aliquando, ut intelligas caput et corpus, exponente
ipso Apostolo apertissime quod dictum est de viro
et uxore in Genesi, <hi>Erunt,</hi> inquit, <hi>duo in carne una.</hi> 
Videte ipsum exponentem, ut non conjecturis nostris
aliquid ausi dicere videamur. <hi>Erunt enim,</hi> inquit, <hi>duo
in carne una:</hi> et addidit, <hi>Sacramentum hoc magnum
est.</hi> Et ne adhuc putaret quisquam in viro esse et
uxore secundum naturalem utriusque sexus copulationem
corporalemque mixturam: <hi>Ego autem dico,</hi> 
inquit, <hi>in Christo et Ecclesia <note>(Gen. II, 24; Ephes. V,
31, 32)</note>
            </hi>. Secundum hoc ergo quod in Christo et Ecclesia
accipitur quod dictum est, <hi>Erunt duo in carne
una: non jam duo, sed una caro est <note>(Matth. XIX, 5, 6)</note>
            </hi>.
Et quomodo sponsus et sponsa, sic caput et corpus:
quia caput mulieris vir. Sive ergo dicam caput et
corpus, sive dicam sponsus et sponsa; unum intelligite.
Ideoque idem apostolus, cum esset adhuc Saulus,
audivit: <hi>Saule, Saule, quid me persequeris <note>(Act.
IX, 4)</note>
            </hi>? quoniam corpus capiti adjungitur. Et cum
jam Christi praedicator pateretur ab aliis, quae persecutor
ipse fecerat, <hi>Ut suppleam,</hi> inquit, <hi>quae desunt
pressurarum Christi in carne mea <note>(Coloss. I, 24)</note>
            </hi>: ad
pressuras Christi ostendens pertinere quod patiebatur.
Quod non potest intelligi secundum caput, quod
jam in coelo nihil tale patitur; sed secundum corpus,
id est, Ecclesiam: quod corpus cum suo capite, unus
Christus est.
</p>
          </div3>
        </div2>

<div2>
          <head>CAPUT XI.</head>
<div3>
            <head>13.</head>
            <p>
 <hi>Sponsa Christi agat ut sit sine
macula et ruga.</hi> Exhibete ergo vos dignum corpus tali
capite, dignam sponsam tali sponso. Non potest habere
caput illud, nisi condignum corpus; nec ille vir
tantus, nisi condignam ducit uxorem. <hi>Ut exhiberet sibi.</hi> 
inquit, <hi>gloriosam Ecclesiam, non habentem maculam
<pb n="1501"/>
aut ragam, aut aliquid ejusmodi <note>(Ephes. V, 27)</note>
            </hi>. Haec
est sponsa Christi, non habens maculam aut rugam.
Non vis habere maculam? Fac quod scriptum
est; <hi>Lavamini, mundi estote, auferte nequitias de cordibus
vestris <note>(Isai. I, 16)</note>
            </hi>. Non vis habere rugam?
Extendere in crucem. Non enim tantum opus est ut
laveris, sed etiam ut extendaris, ut sis sine macula
aut ruga. Per lavacrum enim auferuntur peccata: per
extensionem fit desiderium futuri saeculi, propter
quod Christus crucifixus est. Audi ipsum Paulum lotum: <hi>Non,</hi> 
 inquit, <hi>ex operibus justitiae quae nos fecimus,
sed secundum suam misericordiam salvos nos
fecit, per lavacrum regenerationis <note>(Tit. III, 5)</note>
            </hi>. Audi
eumdem extensum: <hi>Ea,</hi> inquit, <hi>quae retro sunt oblitus,
in ea quae ante sunt extensus, secundum intentionem
sequor ad palmam supernae vocationis Dei in Christo
Jesu <note>(Philipp. III, 13 et 14)</note>
            </hi>.
</p>
          </div3>
        </div2>
      </div1>

<div1>
        <head>SERMO CCCXLII . <hi>De Sacrificio vespertino</hi> . <hi>In quo explicatur initium Evangelii Joannis.</hi> </head>
<div3>
          <head>1.</head>
          <p>
 <hi>Crucis signum. Sacrificium crucis.</hi> De Sacrificio
vespertino sermo reddendus est. Oravimus enim cantando,
et orando cantavimus, <hi>Dirigatur oratio mea sicut
incensum in conspectu tuo: elevatio manuum mearum sacrificium
vespertinum <note>(Psal. CXL, 2)</note>
          </hi>. In oratione advertimus
hominem, in extensione manuum agnoscimus
crucem. Est ergo hoc signum quod in fronte gestamus,
signum quo salvi sumus. Signum irrisum, ut honoraretur;
contemptum, ut glorificaretur. Deus comparet,
ut homo deprecetur; et Deus latet, ut homo moriatur. <hi>Si enim cognovissent, nunquam Dominum gloriae crucifixissent <note>(I Cor. II, 8)</note>
          </hi>.
Hoc ergo sacrificium, ubi sacerdos
est victima, redemit nos fuso sanguine Creatoris. Non
tamen creavit nos cum sanguine, sed redemit sanguine.
Creavit enim nos <hi>in principio</hi> quod <hi>erat Verbum,
et Verbum erat apud Deum, et Deus erat Verbum.</hi> Ab
hoc creati sumus. Sermo contextus adjungit, <hi>Omnia
per ipsum facta sunt, et sine ipso factum est nihil.</hi> Hoc
est quo creati sumus. Quo vero redempti, audi: <hi>Quod
factum est,</hi> inquit, <hi>in eo vita erat, et vita erat lux hominum;
et lux in tenebris lucet, et tenebrae eam non
comprehenderunt.</hi> Adhuc Deus est: adhuc illud dicitur,
quod incommutabile semper manet; adhuc illud
dicitur, cui videndo corda mundanda sunt: unde
autem mundentur, nondum dicit. <hi>Lux,</hi> inquit, <hi>lucet
in tenebris, et tenebrae eam non comprehenderunt.</hi> Sed
ut non sint tenebrae, possintque eam comprehendere;
tenebrae enim peccatores, tenebrae infideles: ut ergo
non sint tenebrae, possintque comprehendere, <hi>Verbum
caro factum est, et habitavit in nobis.</hi> Videte Verbum,
videte Verbum carnem, Verbum ante carnem.
<pb n="1502"/> <hi>In principio erat Verbum, et Verbum erat apud Deum,
et Deus erat Verbum: omnia per ipsum facta sunt.</hi> 
Ubi hic sanguis? Ecce jam auctor tuus, sed nondum
est pretium tuum. Unde ergo redemptus? Quia <hi>Verbum
caro factum est, et habitavit in nobis.</hi> </p>
        </div3>
<div3>
          <head>2.</head>
          <p>
 <hi>Joannes missus ante Christum, ut lucerna ante
lumen.</hi> Paulo superius attende. <hi>Lux,</hi> inquit, <hi>lucet in
tenebris, et tenebrae eam non comprehenderunt.</hi> Quia
ergo tenebrae lumen non comprehenderunt, opus
erat hominibus humano testimonio. Diem videre non
poterant, lucernam forte poterant tolerare. Quia
ergo ad videndum diem minus idonei erant, lucernam
tamen utcumque tolerabant; <hi>Fuit homo missus
a Deo, cui nomen erat Joannes. Hic venit, ut testimonium
perhiberet de lumine.</hi> Quis, de quo hic venit, ut
testimonium perhiberet de lumine? Quomodo non
erat ille lumen, si vel lucerna erat? Primo vide quia
lucerna erat. Audire vis lucernam de die, et diem
de lucerna? <hi>Vos,</hi> inquit, <hi>misistis ad Joannem, et
voluistis ad horam exsultare in lumine ejus: ille erat
lucerna ardens et lucens <note>(Joan. V, 33 et 35)</note>
          </hi>. Joannes
ergo iste quid videbat, qui lucernam contemnebat? <hi>Non erat ille lumen, sed ut testimonium perhiberet de
lumine.</hi> 
 De quo lumine? <hi>Erat lumen verum, quod
illuminat omnem hominem venientem in hunc mundum.</hi> 
Si omnem hominem, ergo et Joannem. Qui nondum
se volebat ostendere diem, ipse sibi suam accenderat
testem lucernam. Sed talis erat lucerna, quae de
die posset accendi. Audi ipsum Joannem confitentem: <hi>Nos,</hi> 
 inquit, <hi>omnes de plenitudine ejus accepimus.</hi> 
Christus putabatur, hominem se esse fatebatur.
Dominus putabatur, servum se esse confitebatur.
Bene agnoscis, lucerna, humilitatem tuam, ne te
superbiae ventus exstinguat. <hi>Erat</hi> enim <hi>lumen verum,
quod illuminat omnem hominem venientem in hunc
mundum:</hi> id est omne animal, quod est illuminationis
capax, hoc est omnem hominem habentem mentem
atque rationem, qua possit esse particeps Verbi.</p>
        </div3>
<div3>
          <head>3.</head>
          <p>
 <hi>Mundus duobus modis intelligitur.</hi> Illud ergo
quod erat lumen verum, quod illuminat omnem hominem
habentem mentem venientem in hunc mundum,
ubi erat? <hi>In hoc mundo erat.</hi> Sed et terra in
hoc mundo erat, et sol et luna in hoc mundo erant.
Audi de die tuo, o mentis humanae oculus! <hi>In hoc
mundo erat, et per ipsum mundus factus est.</hi> Sic erat
hic, ut et antequam mundus esset, non quasi non
haberet ubi esset. Deus enim habitando continet,
non continetur. Ergo miro et ineffabili modo in hoc
mundo erat. <hi>Et mundus per eum factus est, et mundus
eum non cognovit.</hi> Quis est mundus, qui per cum
<pb n="1503"/>
factus est? <hi>In principio fecit Deus coelum et terram <note>(Gen. I, 1)</note>
          </hi>,
quia omnia per ipsum facta sunt. Quis
mundus eum non cognovit? Mundus et mundus,
sicut domus et domus; domus in fabrica, domus in
habitatoribus. In fabrica domus; quemadmodum,
Magnam domum fecit, pulcherrimam domum construxit.
Domus in habitatoribus; quomodo, Bona
domus, benedicat eam Dominus; mala domus, parcat
ei Deus. Ergo <hi>mundus per eum factus est,</hi> et habitatio
et habitatores: <hi>et mundus eum non cognovit,</hi> 
habitatores.</p>
        </div3>
<div3>
          <head>4.</head>
          <p>
 <hi>Christus quomodo non receptus a suis. Judaei ob
superbiam praecisi, Gentiles ob humilitatem in oliva
inserti. Centurionis humilitas et fides.--In sua propria
venit, et sui eum non receperunt.</hi> Ergo quare venit,
quasi non praescius quod sui non essent eum recepturi?
Audi propter quod venerit: <hi>Quotquot autem
receperunt eum.</hi> Sui non receperunt, et sui receperunt
; mundus non credidit, et mundus totus credidit.
Sicut dicimus, Tota arbor plena foliis; numquid
fructibus est locus ablatus? Utrumque dici,
utrumque intelligi potest, et arbor foliis plena, et
arbor fructibus plena: una arbor in utroque, sed
foliis dispergendis, fructibus colligendis. Ergo, fideles
ejus, servi ejus, dilectores ejus, quorum gloria
est, quorum spes, quorum res est; quando auditis, <hi>Sui eum non receperunt,</hi> 
 nolite dolere: quia credendo
ipsius estis. <hi>Sui eum non receperunt.</hi> Qui isti sunt?
Forte Judaei olim vocati ex Aegypto, liberati in manu
potenti, per Rubrum mare trajecti, per siccum evadentes,
hostibus insequentibus carentes, manna pasti,
de servitute eruti, ad regnum perducti, tot beneficiis
empti. Ecce sui, qui non receperunt: sed non recipiendo
facti sunt alieni. In oliva erant, superbiendo
fracti sunt. Oleaster contemptibilis, amaritudine baccarum
aspernabilis, per totum mundum erat; illo
totus mundus horrebat silvestri oleastro: sed tamen
per humilitatem ibi meruit inseri, unde oliva superbiendo
praecidi <note>(Rom. XI, 17)</note>. Audi olivam superbientem,
et frangi dignam: <hi>Nos de servitute non
sumus nati, patrem habemus Abraham.</hi> Respondetur: <hi>Si filii Abrahae essetis, facta Abrahae faceretis.</hi> 
 Contra
id quod dictum est, <hi>De servitute non sumus nati: Si
vos Filius liberaverit, vere liberi eritis.</hi> Liberos vos
esse jactatis? <hi>Omnis qui facit peccatum, servus est
peccati <note>(Joan. VIII, 33-39)</note>
          </hi>. Quanto ergo tutius homo
servus esses hominis, quam perversae cupiditatis?
Illi tamen superbiendo humilem non receperunt.
Vide oleastrum dignum inseri, Centurionem illum,
non de Israeliticis, sed de Gentilibus: <hi>Domine, non
sum dignus, ut sub tectum meum intres.</hi> Et Dominus:
<pb n="1504"/> <hi>Amen dico vobis, non inveni tantam fidem in Israel.</hi> 
In oliva non inveni quod inveni in oleastro. Ergo
oliva superbiens praecidatur, oleaster humilis inseratur.
Vide inserentem, vide praecidentem: <hi>Propterea
dico vobis, quia multi ab oriente et occidente venient;</hi> 
multus veniet oleaster inserendus in oliva; <hi>et recumbent
cum Abraham et Isaac et Jacob in regno coelorum.</hi> 
Audisti quemadmodum oleaster humilis inseratur;
audi quemadmodum oliva superba praecidatur: <hi>Filii
autem regni ibunt in tenebras exteriores; ibi erit fletus
et stridor dentium <note>(Matth. VIII, 8-12)</note>
          </hi>. Quare? Quia <hi>sui eum non receperunt.</hi> 
 Et quare insertus oleaster?
Quia <hi>quotquot eum receperunt, dedit eis potestatem
filios Dei fieri.</hi> </p>
        </div3>
<div3>
          <head>5.</head>
          <p>
 <hi>Potestas data ut efficiamur filii Dei.</hi> Erige cor,
genus humanum, respira in aura vitae et securissimae
libertatis. Quid audis? quid tibi promittitur? <hi>Dedit
eis potestatem.</hi> Quam potestatem? An forte unde inflantur
homines, judicandi de capitibus humanis,
ferendi sententias de innocentibus et nocentibus? <hi>Potestatem,</hi> 
 inquit, <hi>dedit eis filios Dei fieri.</hi> Jam enim
erant non filii, et fiebant filii; quia ille per quem
fiunt filii Dei, jam erat Filius Dei, et factus est filius
hominis. Jam ergo et illi erant filii hominum, et
facti sunt filii Dei. Descendit ad id quod non erat,
quia aliud erat. Levavit te ad id quod non eras,
quia alius eras. Erige ergo spem. Magnum est quod
tibi promissum est, sed a magno promissum est.
Multum et incredibile videtur, et quasi non posse
aestimatur filios hominum fieri filios Dei. Sed plus
pro illis factum est, quia Filius Dei factus est filius
hominis. Erige ergo spem, o homo, pelle a corde
infidelitatem. Incredibilius jam pro te factum est,
quam quod tibi promissum est. Miraris si homo habeat
vitam aeternam? miraris si homo perveniat ad
vitam aeternam? mirare potius quod Deus pro te
pervenit ad mortem. Quid dubitas de promisso,
tanto pignore accepto? Vide ergo quomodo te confirmat,
quomodo promissionem Dei roborat: <hi>Quotquot,</hi> 
inquit, <hi>receperunt eum, dedit eis potestatem filios
Dei fieri.</hi> Qua generatione? Non illa usitata, non
veteri, non transitoria vel carnali. <hi>Non ex carne,</hi> 
inquit, <hi>non ex sanguine, neque ex voluntate viri, sed
ex Deo nati sunt.</hi> Miraris, non credis? <hi>Verbum caro
factum est, et habitavit in nobis <note>(Joan. I, 1, 2, etc.)</note>
          </hi>. Ecce
unde factum est sacrificium vespertinum. Inhaereamus
illi: nobiscum offeratur, qui pro nobis oblatus
est. Sic enim vespertino sacrificio vita vetus interficitur,
et diluculo nova oritur.
</p>
        </div3>
      </div1>

<div1>
        <head>SERMO CCCXLIII . <hi>De Susanna et Joseph: cum exhortatione ad castitatem</hi> .</head>

<pb n="1505"/>
<div3>
          <head>1.</head>
          <p>
 <hi>Susanna exemplum pudicitiae conjugalis. Castitas
donum Dei. Susanna divinitus liberata a falsis testibus.</hi> 
Divinae lectiones, et sancta oracula Dei, quae insonuerunt
auribus nostris, nidum faciant in mentibus
nostris: non volent et transeant, aut sedeant, et
discedant; sed aliquid pariant. Nam si <hi>passer invenit
sibi domum, et turtur nidum ubi reponat pullos
suos <note>(Psal. LXXXIII, 4)</note>
          </hi>; quanto magis passer verbum
Dei et turtur misericordia Dei? Audivimus de Susanna
lectionem: aedificetur pudicitia conjugalis, et
tam firmo fundamento innitatur muroque valletur,
ut et insidiantes repellat, et falsos testes convincat.
Remanserat casta mulier moritura, nisi adesset qui
videbat quod judicantes latebat. Conscripta sunt
verba ejus, quae habuit in paradiso, hoc est in viridario
suo: quae verba nullus hominum audivit, nisi
soli duo, qui pudori uxoris alienae insidiabantur, et
reluctanti falsum testimonium meditabantur. Illi
soli audierunt quod dictum est: <hi>Angustiae mihi undique.
Si enim hoc fecero, mors mihi est; si autem non
fecero, non effugiam manus vestras. Melius est autem mihi
manus vestras non evadere, quam in conspectu Dei peccare <note>(Dan. XIII, 22)</note>
          </hi>.
Contemnebat quod audiebat, quia
timebat quem non videbat; cujus tamen divinis oculis
erat ipsa conspicua. Neque enim quomodo illa Deum
non videdat, sic non videbatur a Deo. Videbat Deus
quod aedificabat, inspiciebat opus suum, habitabat
templum suum; ibi erat ipse, insidiantibus respondebat.
Nam si castitatis dator deseruisset, castitas
interiisset. Ait ergo, <hi>Angustiae mihi undique.</hi> Sed et
exspectabat eum, qui eam salvam faceret a pusillanimitate,
et tempestate falsorum testium, tanquam
ventorum malorum. In illis tamen ventis et fluctibus
naufragium castitas non fecit; quia Dominus gubernavit.
Clamatum est, ventum est, processum est:
pervenit causa ad judicium. Domus Susannae crediderat
contra dominam senioribus falsis: et quamvis
anteacta illaesa et immaculata vita idoneum videretur
pudicitiae testimonium perhibere; illis tamen irreligiosum
videbatur senioribus non credere. Nullus
talis sermo unquam sonuerat de Susanna. Illi ergo
falsi testes; sed noti Deo. Aliud credebat domus,
aliud videbat Dominus: sed quod videbat Dominus,
homines nesciebant, senioribus recte credi videbatur.
Ergo moriendum erat: sed si caro moreretur, castitas
coronaretur. Adfuit Dominus precanti, exaudivit
quam noverat: non deseruit ne moreretur, cui subvenit
ne adulteraretur. Excitavit Dominus spiritum
<pb n="1506"/>
sanctum Danielis adhuc novelli aetate, sed robusti
pietate. Quia ergo erat in eo propheticus Spiritus,
continuo nequissimorum seniorum vidit fallaciam.
Sed quod ille intuebatur, providendum erat quomodo
caeteris monstraretur. <hi>Falsi,</hi> inquit, <hi>testes sunt; redite
in judicium.</hi> Sed quod falsi essent, ille noverat, cui
propheticus Spiritus revelaverat: docendi erant qui
nesciebant. Ergo si judices docendi, testes procul
dubio convincendi. Convincens ergo eos, intendens
falsitatem testimonii, quam ipse jam noverat, jussit
eos ab invicem separari. Interrogavit singulos: unam
enim concupiscentiam habere ambo potuerunt, sed
unum consilium meditari non potuerunt. Interrogatus
est unus, sub quam arborem comprehendisset
adulteros; respondit, <hi>Sub lentisco.</hi> Interrogatus est
alius; respondit, <hi>Sub ilice.</hi> Dissonantia testimoniorum
patefecit veritatem, liberavit castitatem <note>(Dan. XIII)</note>.</p>
        </div3>
<div3>
          <head>2.</head>
          <p>
 <hi>Susannae, quia liberata est, non major exinde felicitas.</hi> 
Et castitas quidem, fratres, sicut jam dixi, liberaretur
et coronaretur, etiamsi caro quandoque
moritura, illo judicio moreretur. Morituri enim sumus
omnes: nec agit quisquam qui cupit evadere, ut
mortem auferat; sed ut differat debitum. Hoc omnes
tenet, hoc omnes reddituri sumus, quod de Adam
traximus; et quod mori nolumus, ab exactore hujus
debiti non securitas datur, sed dilatio postulatur.
Susanna ergo religiosa mulier et pudica conjux erat
utique quandoque moritura: et ipsum quandoque si
tunc esset, pudicitiae quid obesset, dum caro conderetur
sepulcro, et castitas redderetur Deo, coronaretur
a Deo? Putatis enim, fratres, tanquam ad magnum
meritum pertinere, si falsi testes, non praevaleant
adversus innocentem? Non est magnum meritum,
si non praevaleat falsum testimonium adversus
innocentem. Magnum meritum esset, si adversus Dominum
non praevaluisset. Ipse autem Dominus noster
Jesus Christus per linguas falsorum testium est crucifixus.
Sed ipsi quidem falsi testes ad horam praevaluerunt,
resurrecturo quid nocuerunt? Exemplo itaque
suo Dominus Deus noster in carne sua, in infirmitate
sua, et in forma servi, quam suscepit ad liberandum
servum, ad quaerendum fugitivum, ad redimendum
captivum, solvendum vinctum, faciendum
de servo fratrem; ad hoc veniens in forma servi demonstravit
servo exemplum, ne falsos testes perhorrescat;
et cum creduntur, non timeat. Possunt enim
facere malam famam; sed non possunt interficere
conscientiam puram. Liberati sunt tres viri de camino
ignis ardentis, adfuit Deus eorum, deambulaverunt
inter ignes innoxios, circum ardentes et non
urentes, et in ipsa deambulatione laudes dixerunt
Deo, et illaesi sicut missi fuerant, evaserunt; adfuit
ergo Deus eorum <note>(Dan. III)</note>: numquid defuit Deus
Machabaeorum <note>(II Machab. VII)</note>? Illi evaserunt, illi
mox arserunt: utrique tentati, hi carne consumpti,
hi carne illaesi; sed utrique coronati. Ut evaderent
flammas tres viri, Nabuchodonosor praestitum est,
ut crederet in Deum eorum. Nam qui eos potuit in
manifesto liberare, potuit et in occulto coronare. Sed
<pb n="1507"/>
si illos in occulto coronasset, regem, qui saevierat,
non liberasset. Salus corporis illorum, salus animae
facta est illius. Illi Deum laudando evaserunt, sed
praesentes ignes: ille in Deum credendo evasit,
sed aeternas gehennas. Plus ergo illi, quam illis,
praestitum est. Antiochus autem non erat dignus cui
talia praestarentur, a quo Machabaei torquebantur:
ideo illis igne tormentisque consumptis, exsultavit:
sed <hi>qui se exaltat, humiliabitur <note>(Luc. XVIII, 14)</note>
          </hi>.</p>
        </div3>
<div3>
          <head>3.</head>
          <p>
 <hi>Maria a falsa suspicione Joseph liberata.</hi> Qui ergo
liberavit Susannam mulierem castam, conjugem fidelem
a falso testimonio seniorum, ipse liberavit et virginem
Mariam a falsa suspicione mariti sui. Inventa
est ergo virgo illa praegnans, ad quam vir non accesserat.
Uterus quidem fetu intumuerat; sed virginalis
integritas manserat. Seminatorem fidei fide conceperat,
Deum in suum corpus assumpserat, qui ejus
corpus violari non permiserat: marito tamen tanquam
homini venit in suspicionem. Aliunde esse credebat,
quod de se non esse sciebat, et ipsum aliunde
adulterium suspicabatur. Ab angelo corrigitur. Quare
dignus fuit ab angelo corrigi? Quia non in illo erat
malevola suspicio: quales Apostolus dicit malevolas
suspiciones nasci inter fratres <note>(I Tim. VI, 4)</note>. Malevolae
suspiciones sunt calumniantium, benevolae
suspiciones sunt gubernantium. Licet cuiquam de filio
male suspicari; sed de filio non licet calumniari:
utique suspicaris malum; sed optas invenire bonum.
Qui benevole suspicatur, vinci cupit: tunc enim bene
laetatur, quando falsum inventum fuerit quod male
suspicabatur. Talis erat Joseph circa conjugem suam,
cui corpore non erat mixtus, sed tamen fide jam fuerat
copulatus. Venit ergo et virgo in falsam suspicionem:
sed sicut pro Susanna adfuit in Daniele Spiritus,
sic pro Maria adfuit angelus. Ad Joseph inquit
angelus: <hi>Noli timere accipere Mariam conjugem tuam:
quod enim de ea nascitur, de Spiritu sancto est <note>(Matth. I,
18-20)</note>
          </hi>. Ablata suspicio est, quia inventa redemptio est.</p>
        </div3>
<div3>
          <head>4.</head>
          <p>
 <hi>Virginum et conjugatarum castitas, praemium inaequale,
sed aeternum utraque habet. Jugum Christi lene
et sarcina levis amantibus.</hi> Gaudebant paulo ante conjugatae
ad Susannam, gaudeant virgines ad Mariam:
utraeque teneant castitatem; illae conjugalem, illae
virginalem. Utraque enim castitas habet apud Deum
meritum: etsi virginalis major est, conjugalis minor;
tamen utraque grata est Deo, quia donum est
Dei. Ad vitam aeternam omnes perveniunt; sed in
vita aeterna non omnes eumdem honorem, eamdem
dignitatem, idem meritum comparant. Sic erit vita
aeterna et regnum Dei, quomodo, similitudinis causa,
quod dicimus coelum. In coelo sunt omnia sidera:
sic et in regno Dei omnes erunt boni fideles. Vita
aeterna par erit omnibus: non enim ibi alius plus vivit,
alius minus; quando omnes sine fine victuri sumus.
Ipse est denarius quem accepturi sunt operarii,
sive qui in vinea mane laboraverunt, sive qui ad horam
undecimam venerunt <note>(Id. XX, 9, 10)</note>: denarius
ille vita aeterna est, quae omnibus par est. Sed intuemini
coelum, recordamini Apostolum: <hi>Alia corpora
<pb n="1508"/>
coelestia, et alia terrestria. Alia gloria solis, et alia
gloria lunae, et alia gloria stellarum; stella enim a stella
differt in gloria: sic et resurrectio mortuorum <note>(I Cor.
XV, 40-42)</note>
          </hi>. Ergo unusquisque, fratres mei, pro dono
quod accepit, certet in hoc saeculo, ut gaudeat in futuro.
Conjugatus es? Inferior vita est, inferius praemium
spera; aeternum tamen regnum non despera.
Praecepta tibi conjugalia retinenda sunt. Quid enim,
quia uxorem habes, non te debes agnoscere peregrinari
in hoc mundo, moriturum non te debes cogitare,
exiturum de lecto voluptatis? et vide quo utcumque
pergas, ad tormentum calamitatis, an ad
praemium aeternitatis. Cogita ergo, serva quod accepisti,
ferto sarcinam tuam: quia levis est, si diligis;
gravis, si odisti. Non enim frustra Dominus ait,
aut vere cum hoc ait, solis continentibus loquebatur: <hi>Venite ad me, omnes qui laboratis et onerati estis, et
ego reficiam vos. Tollite jugum meum super vos, et
discite a me quia mitis sum et humilis corde, et invenietis
requiem animabus vestris:</hi> 
 non carnibus vestris,
sed animabus vestris. <hi>Jugum enim meum lene est, et
sarcina mea levis est <note>(Matth. XI, 28-30)</note>
          </hi>: levis amanti,
gravis neganti. Jugum Domini in cervicem sumpsisti?
Lene est, si bene conaris; asperum, si reluctaris. Circumstant
tentationes conjugalem vitam. Numquid enim
ista Susanna ideo non tentata est in ipsa pudicitia, quia
marito erat conjuncta? Numquid hae solae in hac parte
non tentantur, quae viris copulantur? Ecce Susanna
uxor aliena erat, maritum habebat: tamen tentata
est, fluctuavit in tempestate. <hi>Angustiae,</hi> inquit, <hi>mihi
sunt undique.</hi> A falsis enim testibus timuit mori: sed
a Deo judice vero timuit penitus mori. A falsis enim
testibus ad tempus moreretur: a judice Deo in aeternum
puniretur. Appendit, elegit: prius timuit, et
appendit; appendit, et elegit; elegit, et vicit. Docuit
feminas conjugatas religiosas, tentatori resistere docuit,
pugnare docuit, laborare docuit, adjutorium
implorare docuit.</p>
        </div3>
<div3>
          <head>5.</head>
          <p>
 <hi>Feminis exemplum Susanna. Agendum non solum
ut bona sit vita, sed et fama illaesa.</hi> Si de femina
tanta Scriptura testis est; numquid viros deseruit?
numquid eis exemplum imitationis deesse permisit?
Intuebamur Susannam tentatam a viris concupiscentibus
ejus corruptionem, intuebamur certantem. Lectio
illa theatrum nostri cordis erat, athletam Dei
pudicum spiritum exspectabamus, certantem adversarium
videbamus, de victo cum vitrice triumphemus.
Habent exemplum suum religiosae conjuges,
habent quod imitentur. Deo debeant quod servant,
non homini: tunc enim servant, si Deo debeant;
tunc servant, si illi debeant, qui videt quod servant,
quod etiam maritus non videt. Saepe enim absens est
maritus, semper est praesens Deus: et aliquando,
quia homo est maritus, suspicatur falsum; tunc oret
mulier pro marito suo suspicante falsum; oret ut
ille salvetur, non ut ille damnetur. Falsa enim viri
suspicio non claudit oculos Dei. Illius conscientia
nuda est coram illo, qui creat eam. Ipse enim ad
tempus oppressam liberat in aeternum. Sed oret pro
<pb n="1509"/>
marito, et det operam non solum habere bonam vitam,
sed etiam illaesam famam. Bonam enim vitam ipsa
pudicitia liberat, ne damnetur: bona vero fama alios
liberat, ne falsum suspicando labantur, et forte in
peccatum decidant, dum quod non vident judicant:
sicuti judices isti ceciderunt, et Daniel sanctus, imo
per Danielem Dominus, magis illos judices, quam
Susannam, ab interiore morte liberavit. Liberavit
enim illam, ne ad tempus damnaretur: liberavit
autem illos, ne male judicando et innocentem
damnando, in aeternum supplicium caderent ejus judicis,
quem nemo potest corrumpere, a quo nemo
se potest abscondere.</p>
        </div3>
<div3>
          <head>6.</head>
          <p>
 <hi>Joseph viris exemplum pudicitiae.</hi> Dicebam ergo
de viris, quia nec ipsi sine exemplo dimissi sunt. Viri
casti, viri timentes Deum, viri quibus sufficiunt conjuges
suae; viri qui non violatis quod vobis violari
non vultis; viri qui fidem, quam exegistis, reddidistis;
expsectate et vos me commemorante, quod exspectabant
uxores vestrae lectore recitante. Nec vos
sine exemplo Scriptura divina dimisit. Illae Susannam
audiebant, et in ea vincente gaudebant: vos Joseph
attendite; non illum Joseph, cui desponsata
fuerat virgo Maria, quae peperit Christum; nam ille
suspicione tentatus est, et ab angelo mox sanatus
est. Alium Joseph sancta Scriptura testatur, quem
tentavit impudica: amavit pulchrum non casta, sed
perversa mente, ubi oculos non habebat, ubi videretur
spiritualis et invisibilis pulchritudo; quem amabat
pulchrum, nolebat castum. Amavit alienum,
amavit servum viri sui: sed fidem servantem domino
suo non amavit. An putas amavit illum, an potius
se? Ego puto quia nec illum, nec se. Si enim illum
amabat, quare volebat perdere? si se amabat, quare
volebat perire? Ecce probavi quia non amabat. Veneno
libidinis ardebat, non flamma charitatis lucebat.
Sed ille noverat videre, quod illa non noverat. Pulchrior
erat intus, quam foris; pulchrior in cordis luce,
quam in carnis cute: quo illius feminae oculi non penetrabant,
ibi ipse sua pulchritudine fruebatur. Intuens
ergo interiorem pulchritudinem castitatis, quando illam
maculari, quando violari illius feminae tentatione
permitteret? Amabat illa; sed amabat et ille: et plus
erat quod amabat ille, quam quod amabat illa; quia
videbat ille, quod non videbat illa.</p>
        </div3>
<div3>
          <head>7.</head>
          <p>
 <hi>Castitatem in aliis impudici vel ipsi amant.</hi> Si vis
videre quomodocumque spiritualem pulchritudinem
pudicitiae, si habes ad illam qualescumque oculos,
exempli gratia aliquid tibi propono: ipsam amas in
conjuge tua. Noli ergo odisse in aliena, quod amas
in tua. Quidnam amas in tua? Utique castitatem.
Hanc odisti in aliena, quam amas in tua: hanc odisti
in aliena, cum qua concumbendo ejus vis perdere castitatem.
Quod amas in tua, hoc vis interficere in
aliena? Quod amas in tua, hoc vis perdere in aliena?
Quomodo habebis orationem pietatis, homicida castitatis?
Serva ergo in aliena, quod servari cupis in
tua: ipsam castitatem potius dilige, quam carnem.
Sed forte existimas te amatorem esse carnis uxoris
<pb n="1510"/>
tuae, non castitatis. Sordida quidem cogitatio; sed
non te dimitto sine exemplo. Ego enim puto quod
castitatem plus ames in conjuge tua, quam carnem.
Sed ut te absolutissime ostendam amatorem esse castitatis
magis quam carnis, hanc amas in filia tua.
Quis hominum est qui non filias suas castas esse velit?
quis hominum est qui non filiarum suarum congaudeat
castitati? Numquid et ibi carnem amas?
numquid concupiscis corpus pulchrum, ubi exhorrescis
incestum? Ecce probavi te amatorem esse castitatis.
Si ergo amatorem castitatis ostendi te, quid te
offendisti, ut non illam ames in te? Ecce habes compendium,
ama in te quod amas in filia tua: ama hoc
in uxore aliena; quia et filia tua uxor erit aliena. Ama
ergo et in te castitatem. Si uxorem alienam amaveveris,
non continuo habebis: si castitatem amaveris,
mox habebis. Ama ergo castitatem, ut habeas aeternam
felicitatem.</p>
        </div3>
<div3>
          <head>8.</head>
          <p>
 <hi>Pudicitiae amore resistendum in tentatione exemplo
Susannae et Joseph.</hi> Sed forte tentaberis, amabit
te mulier impudica, inveniet te in solitudine, conabitur
extorquere complexum; si renueris, minabitur
infamando supplicium. Hoc seniores falsi Susannae
fecerunt, hoc uxor domini sui fecit sancto
Joseph Sed attendite illum, quem attendit et Susanna
et Joseph. Num quia nullus testis est, Deus
ibi non est? Ejus oculos noluit offendere Joseph,
oculos Domini sui praesentis. Noluit impudicae mulieri
ad concubitum illicitum consentire. Repulit concupiscentiam
alienam, amplexus est pudicitiam suam.
Fecit tamen illa, quod minata est: mentita est viro;
credita est a suo marito. Adhuc patiens Deus. Traditur
Joseph in carcerem; custoditur tanquam reus,
a quo non est offensus Deus: sed nec ibi defuit
Deus, quia ille non erat reus. Adfuit Dominus Joseph
patienti: quod non cito subvenit, ad majora
praemia distulit <note>(Gen. XXXIX, XLI)</note>. Laetificavit merito,
quem exercuit supplicio. Debuit enim sanctus ipse
Joseph pro ipsa pudicitia aliquid etiam durum pati,
hoc est, amarum. Si ipsam impudicam mulierem
forsitan amaret, pro illa paratus esset dura perpeti:
et illa amorem suum erga se non probaret, nisi
propter illam talia molesta vel dura toleraret, et
charitati, imo non charitati, sed malae cupiditati,
vicem redderet. Exardesceret illa in illum vicissim,
quia videret eum tanto amore suo inardescere, ut
propterea non recusaret quaecumque supplicia tolerare.
Si hoc pro impudica, quanto magis pro ipsa
pudicitia? Bene ergo aliquando Deus differt adjutorium
suum; ut probet hominem, ut exerceat hominem,
ut ipse sibi homo innotescat. Nam Deum nihil
latet.</p>
        </div3>
<div3>
          <head>9.</head>
          <p>
 <hi>Pro pudicitia spernendae delectationes et molestiae.</hi> 
Hoc ergo monuerim Charitatem vestram, fratres, ut
ante omnia concupiscentiis carnalibus et gaudiis saecularibus
et vanae pompae et volaticae, vaporique vitae
hujus praesentis praeponatis decus et pulchritudinem
sapientiae, praeponatis dulcedinem suavitatemque
sapientiae, praeponatis decus pudicitiae, pulchritudinem
<pb n="1511"/>
castitatis. Haec omnia abscondita sunt in
thesauro coelesti, nudae coram oculis Dei gemmae
sunt istae pretiosae, multum lucent; si oculos habetis,
videtis. Diversis ergo et illicitis delectationibus
ista praeponite; et si tentatio usque accesserit, ut
etiam molestiam patiamini, fratres mei, quis non
patiatur propter sacculum suum? quis non patiatur
pro agro suo, pro uno lapide limitis agri sui? Si pro
his rebus patiamini, quas non habetis in potestate,
quamdiu vultis retinere, et quibus vultis dimittere;
sed saepe amittuntur, cum vivimus, saepe post mortem
nostram ab eis quos odimus, possidentur: si
pro his bonis (si tamen dicenda sunt bona, quae non
faciunt bonos) tanta mala homines aequo animo patiuntur;
pro fide quare pigri sunt? pro thesauro coelesti
quare timidi sunt? pro illis divitiis, quas nec
naufragia nobis possunt auferre? Justus enim naufragus
evadit dives et nudus.</p>
        </div3>
<div3>
          <head>10.</head>
          <p>
 <hi>Job in stercore quam dives.</hi> His divitiis plenus
erat sanctus Job: omnia uno ictu perierunt, nihil in
domo ejus remanserat, quibus paulo ante opulentus
videbatur, subito mendicus, in stercore a capite usque
ad pedes vermibus scatens. Quid ista miseria miserius?
Quid interiore felicitate felicius? Perdiderat
omnia illa quae dederat Deus: sed habebat ipsum,
qui dederat omnia, Deum. <hi>Nudus,</hi> inquit, <hi>exivi de
utero matris meae, nudus revertar in terram. Dominus
dedit, Dominus abstulit; sicut Domino placuit, ita factum
est: sit nomen Domini benedictum.</hi> Certe pauper
est? certe nihil habet? Si nihil remanet, de quo thesauro
gemmae istae laudis Dei proferebantur? Postea
usque ad carnem tentator accessit: omnibus sublatis,
tentatricem mulierem reliquit. Evam dimisit; sed
Adam ille non fuit. Et ibi qualis inventus est? quomodo
respondit uxori blasphemiam suggerenti? <hi>Locuta
es,</hi> inquit, <hi>tanquam una ex insipientibus mulieribus.
Si bona suscepimus de manu Domini, mala cur
non toleramus <note>(Job I et II)</note>
          </hi>? O virum putrem et integrum!
o foedum et pulchrum! o vulneratum et sanum!
o in stercore sedentem, et in coelo regnantem!
Si amamus, imitemur; ut imitemur, laboremus;
et si in labore subdeficimus, adjutorium imploremus.
Adjuvat certantem qui certamen indixit. Non enim
sic te Deus exspectat certantem, ut populus aurigam:
clamare novit, adjuvare non novit. Non sic te Deus
esxpectat certantem, ut agonista exspectat athletam:
coronam feneam parat, vires subministrare laboranti
non novit; nec enim potest, homo enim est,
non Deus. Et forte dum exspectat, plus laborat sedendo,
quam ille luctando. Nam Deus quando exspectat
certatores suos, adjuvat eos invocatus: nam
ejus athletae vox est in Psalmo, <hi>Si dicebam, Motus
est pes meus; misericordia tua, Domine, adjuvabat me <note>(Psal. XCIII, 18)</note>
          </hi>.
Non ergo simus pigri, fratres mei:
petamus, quaeramus, pulsemus. <hi>Omnis enim qui petit,
accipit, et quaerens inveniet, et pulsanti aperietur <note>(Matth. VII, 8)</note>
          </hi>.
</p>
        </div3>
      </div1>

<div1>
        <head>SERMO CCCXLIV . <hi>De amore Dei et amore seculi</hi> .</head>

<pb n="1512"/>
<div3>
          <head>1.</head>
          <p>
 <hi>Pugna inter amorem Dei et amorem saeculi.</hi> Amores
duo in hac vita secum in omni tentatione luctantur,
amor saeculi, et amor Dei; et horum duorum qui
vicerit, illuc amantem tanquam pondere trahit.
Non enim pennis aut pedibus, sed affectibus venimus
ad Deum. Et rursum non corporeis nodis et vinculis,
sed contrariis affectibus terrae inhaeremus. Venit Christus
mutare amorem, et de terreno facere vitae coelestis
amatorem: homo propter nos factus, qui
nos homines fecit; et assumens hominem Deus,
ut homines faceret deos. Hic propositus nobis
agon, haec lucta cum carne, haec lucta cum diabolo,
haec lucta cum saeculo. Sed fidamus, quoniam ille qui
hoc certamen indixit, non sine adjutorio suo spectat,
nec de viribus nostris ut praesumamus hortatur. Qui
enim de viribus suis praesumit, utique quia homo est,
de viribus praesumit hominis: et <hi>maledictus omnis qui
spem suam ponit in homine <note>(Jerem. XVII, 5)</note>
          </hi>. Hujus pii
et sancti amoris flamma ardentes martyres, fenum
quidem carnis robore mentis arserunt; ipsi autem
integri in spiritu ad eum, quo accensi sunt, pervenerunt.
Praestabitur tamen ipsa contemnenti carni honor
debitus in resurrectione mortuorum. Ideo enim
seminata est in contumelia, ut resurgat in gloria.</p>
        </div3>
<div3>
          <head>2.</head>
          <p>
 <hi>Amandus Deus super parentes.</hi> Hoc amore accensis,
vel potius ut accendantur hoc dicit: <hi>Qui amat
patrem aut matrem super me, non est me dignus: et
qui non tulerit crucem suam et secutus fuerit me, non
est me dignus <note>(Matth. X, 37 et 38)</note>
          </hi>. Amorem parentum,
uxoris, filiorum, non abstulit, sed ordinavit: non
dixit, Qui amat; sed, <hi>qui amat super me.</hi> Hoc est
quod Ecclesia loquitur in Canticis canticorum: <hi>Ordinavit
in me charitatem <note>(Cant. II, 4)</note>
          </hi>. Ama patrem, sed
noli super Dominum: ama genitorem, sed noli super
Creatorem. Pater genuit, sed non ipse formavit: nam
quis, aut qualis sibi nasciturus esset, cum seminaret,
ignoravit. Pater nutrivit, sed non de suo pater panem
esurienti instituit. Postremo quidquid tibi pater reservat
in terra, decedit ut succedas, vitae tuae locum
faciet morte sua. Pater autem Deus quod tibi servat,
secum servat; ut haereditatem cum ipso possideas patre,
nec eum decessorem quasi successor exspectes,
sed inhaereas semper mansuro, semper in illo mansurus.
Ama ergo patrem, sed noli super Deum tuum. Ama matrem
tuam, sed noli super Ecclesiam, quae te genuit ad
vitam aeternam. Denique ex ipsorum parentum amore
perpende quantum diligere debeas Deum et Ecclesiam.
Si enim tantum diligendi sunt qui genuerunt moriturum,
quanta charitate diligendi sunt qui genuerunt ad
aeternitatem venturum, in aeternitatem mansurum? Ama
uxorem, ama filios secundum Deum, ut consulas eis
ad Deum colendum tecum: cui junctus cum fueris,
separationem nullam timebis. Ideo non debes illos
plus Deo diligere, quos omnino male diligis, si neglexeris
<pb n="1513"/>
tecum ad Deum ducere. Veniet fortasse hora
martyrii. Tu vis confiteri Christum. Confessus excipies
fortasse temporis poenam, excipies temporalem
mortem. Pater, aut uxor, aut filius blandiuntur ne
moriaris, et blandiendo efficiunt ut moriaris. Si non
efficiant, illic tibi veniet in mentem, <hi>Qui amat patrem,
aut matrem, aut uxorem, aut filios super me, non est me
dignus.</hi> </p>
        </div3>
<div3>
          <head>3.</head>
          <p>
 <hi>Humanus affectus exemplo Christi vincendus. Humana
voluntas in Christo mortem refugiens.</hi> Sed blandimentis
suorum flectitur carnalis affectus, et quodam
modo labitur humana mollities. Restringe sinus
fluentis vestis, virtute accingere. Cruciat te amor carnis?
Tolle crucem tuam, et sequere Dominum. Et
ipse tibi Salvator tuus, quamvis in carne Deus, quamvis
cum carne Deus, humanum tamen demonstravit
affectum, ubi ait: <hi>Pater, si possibile est, transeat a me
calix iste <note>(Matth. XXVI, 39)</note>
          </hi>. Noverat quod calix iste
transire non poterat, ad eum bibendum venerat. Voluntate,
non necessitate, bibendus ille calix. Omnipotens
erat: si vellet, utique transiret, quia Deus
cum Patre, et ipse et Deus Pater unus Deus. Sed ex
forma servi, ex eo quod suscepit abs te pro te, vocem
hominis, vocem carnis emisit. Te in se dignatus est
transfigurare, ut de illo loquereris infirma, ut in illo
apprehenderes fortia. Voluntatem ostendit, qua tentari
posses: et continuo docuit quam voluntatem, cui
voluntati praeferre deberes. <hi>Pater,</hi> inquit, <hi>si fieri potest,
transeat a me calix iste.</hi> Haec voluntas humana
est; hominem gero, ex forma servi loquor. <hi>Pater, si
fieri potest, transeat hic calix.</hi> Vox carnis est, non spiritus;
vox infirmitatis, non divinitatis. <hi>Si fieri potest,
transeat calix iste.</hi> Illa est voluntas, de qua et Petro
dicitur, <hi>Cum autem senueris, alter te cinget, et tollet, et
feret quo tu non vis <note>(Joan. XXI, 18)</note>
          </hi>. Unde ergo et martyres
vicerunt? Quia voluntati carnis voluntatem spiritus
praeposuerunt. Amabant hanc vitam, et deponderabant.
Inde considerabant quantum amanda esset
aeterna, si sic amatur ista peritura. Moriturus mori
non vult; et tamen erit necessario moriens, quamvis
continue mori nolens. Nil agis quod mori non vis, nil
efficis, nil extorques: nullam habes potestatem tollendi
mortis necessitatem. Veniet, te nolente, quod
times; aderit, te recusante, quod differs. Mortem
quippe satagis ut differas; numquid ut auferas? Si
ergo in amatoribus hujus vitae tantum de differenda
morte satagitur, quantum de auferenda laborandum
est? Mori certe non vis. Muta amorem, et ostenditur
tibi mors, non quae te nolente aderit, sed quae, si volueris,
non erit.</p>
        </div3>
<div3>
          <head>4.</head>
          <p>
 <hi>Mors duplex, prima et secunda. Mors prima omnibus
necessario subeunda, altera solis malis parata. A
morte temporali homo se pecunia redimit; ab aeterna morte,
justitia. Sanguis Christi pro nostra redemptione fusus.</hi> 
Vide ergo, si aliquantum in corde tuo amor evigilavit,
si scintilla de cinere carnis emicuit, si aliquid
roboris in corde tuo comprehendit, quod vento tentationis
non solum non exstinguatur, sed etiam vehementius
accendatur: si non ardes ut stupa, quae
<pb n="1514"/>
uno levi flatu exstinguaris; sed ardes ut robur, ardes
ut carbo, ut flatu potius exciteris: vide duas mortes,
unam temporalem, eamdemque primam; alteram
sempiternam, et eamdem secundam. Prima mors
omnibus praeparata est: secunda solis malis, impiis,
infidelibus, blasphemis, et quidquid aliud sanae doctrinae
adversatur. Intende, propone tibi istas mortes
duas. Si fieri potest, ambas non vis pati. Scio, vivere
amas, mori non vis; et de hac vita in aliam vitam
sic transire velles, ut non mortuus resurgeres,
sed vivus in melius mutareris. Hoc velles, hoc habet
humanus affectus; hoc ipsa anima nescio quo modo
habet in voluntate et cupiditate. Quoniam diligendo
vitam, odit mortem: et quoniam carnem suam non
odit, nec ipsi vult accidere quod odit. <hi>Nemo enim unquam
carnem suam odio habuit <note>(Ephes. V, 29)</note>
          </hi>. Hunc
affectum ostendit Apostolus, ubi ait: <hi>Habitationem habemus
ex Deo, domum non manu factam, aeternam in coelis.
Etenim in hoc ingemiscimus, habitaculum nostrum
quod de coelo est superindui cupientes. In quo nolumus,</hi> 
inquit, <hi>exspoliari, sed supervestiri, ut absorbeatur mortale
a vita.</hi> Non vis spoliari: sed spoliandus es. Hoc
tamen agas oportet, ut spoliatus per mortem carnea
tunica, inveniaris indutus lorica fidei. Hoc enim secutus
adjungit: <hi>Si tamen et induti, non nudi inveniamur <note>(II Cor. V, 1-4)</note>
          </hi>.
Nam prima mors spoliatura est
te carne, interim seponenda, et suo tempore recipienda.
Hoc velis, nolis. Non enim quia vis, resurges;
aut si nolis, non resurges; aut si resurrectionem
non credis, propterea non resurges. Opus est ut
potius agas, ut qui resurrecturus es, velis nolis, sic
resurgas ut habeas quod velis. Dominus quippe ipse
Jesus dixit: <hi>Venit hora, quando omnes qui in monumentis
sunt, audient vocem ejus, et procedent,</hi> sive boni
sint, sive mali sint; <hi>omnes qui in monumentis sunt,
audient vocem ejus, et procedent,</hi> et emittentur ex abditis.
Nulla creatura mortuum tenebit sub voce vivi
Creatoris. <hi>Omnes,</hi> inquit, <hi>qui in monumentis sunt, audient
vocem ejus, et procedent.</hi> Hoc ut ait, <hi>Omnes,</hi> fecit
quasi confusionem et permixtionem. Sed audi discretionem,
audi et separationem: <hi>qui bona,</hi> inquit, <hi>fecerunt,
in resurrectionem vitae; qui mala egerunt, in resurrectionem
judicii <note>(Joan. V, 28, 29)</note>
          </hi>. Hoc judicium,
ad quod subeundum resurgent impii, mors secunda
appellatur. Quid ergo, christiane, metuis istam primam?
Et te invito veniet, et te recusante aderit. Redimis
te forte a barbaris, ne occidaris: redimis te
magno, non parcis omnino rebus tuis, et filios tuos
spolias; et redemptus crastino morieris. A diabolo te
redimi oportet, qui te secum ad secundam mortem
trahit, ubi audient impii ad sinistram positi, <hi>Ite, maledicti,
in ignem aeternum, qui paratus est diabolo et angelis
ejus <note>(Matth. XXV, 41)</note>
          </hi>. Ab ista secunda morte
oportet ut redimaris. Respondebis, Unde? Noli quaerere
hircos et tauros: noli postremo arcam tuam discutere,
et dicere in animo tuo, Ut me redimerem a
barbaris, habebam pecuniam: ut te redimas a secunda
morte, habeto justitiam. Pecuniam posset tibi ipso
barbarus ante tollere, et postea te captivum ducere,
<pb n="1515"/>
ut non esset unde te redimeres, eo tua omnia possidente
qui possedit et te: justitiam non amittis invitus;
in thesauro cordis intimo manet; ipsam tene,
ipsam posside, inde redimeris a secunda morte. Quae
si nolis, ideo non erit, quia illud, unde te ab ista
morte redimes, si volueris, erit. Justitiam voluntas
impetrat a Domino, et bibit illam tanquam de fonte
suo. Ad quem fontem nullus prohibetur accedere, si
dignus accedit. Postremo adjutorium tuum vide. Redemit
te a barbaris argentum tuum, redemit te a prima
morte pecunia tua: redemit te a secunda morte
sanguis Domini tui. Habuit ille sanguinem, unde nos
redimeret; et ad hoc accepit sanguinem, ut esset
quem pro nobis redimendis effunderet. Sanguis Domini
tui, si vis, datus est pro te: si nolueris esse, non
est datus pro te. Forte enim dicis: Habuit sanguinem
Deus meus, quo me redimeret: sed jam cum passus
est, totum dedit; quid illi remansit quod dei et pro
me? Hoc est magnum, quia semel dedit, et pro omnibus
dedit. Sanguis Christi volenti est salus, nolenti
supplicium. Quid ergo dubitas, qui mori non vis, a
secunda potius morte liberari? qua liberaris, si vis
tollere crucem tuam, et sequi Dominum; quia ille
tulit suam, et quaesivit servum.</p>
        </div3>
<div3>
          <head>5.</head>
          <p>
 <hi>Vita aeterna quantum amanda, cum tantum ametur
vita temporalis. In eos qui temporalis vitae amore perdunt
vitam aeternam.</hi> Omnino, fratres mei, non vos maxime
hortantur ad amandam vitam aeternam, qui sic amant
temporalem vitam? Quanta faciunt homines, ut vivant
paucos dies? Quis enumerare poterit conatus et molimina
omnium vivere volentium, post paululum morientium?
Quanta agunt pro ipsis paucis diebus? Quid tantum agimus
pro aeterna vita? Quid dicam, pro paucis diebus redimendis,
et his in terris? Paucos enim dies dico, si
liberatus senuerit; paucos dies dico, si liberatus puer
decrepitus factus fuerit. Non dico quia redemptus
hodie, cras fortasse morietur. Ecce ad incertum,
propter ipsos paucos dies incertos, quanta faciunt?
quae excogitant? Si veniant per morbum corporis
in medici manus, salusque omnis a pronuntiantibus
et inspicientibus desperetur; si promittitur aliquis
medicus, qui etiam desperatum liberare sit idoneus,
quanta promittuntur? quanta prorsus ad incertum
dantur? Ut modicum vivatur, hoc dimittitur unde vivatur.
Jamvero si in hostis aut praedonis manus inciderit,
ne occidatur, ut redimatur, etiam, si pater
detentus fuerit, filii currunt, et quod eis relicturus
fuerat, impendunt, redempturi quem possint efferre.
Quae ambitiones? quae preces? qui conatus? quis hoc
explicet? Et tamen volo dicere aliud gravius, et nisi
fieret, incredibilius. Quid enim dico, quia dant homines
pecuniam ut vivant, quia nihil sibi dimittunt? Ut paucos
dies eosdemque incertos paululum vivant cum timore,
vivant cum labore, quanta impendunt? quanta dant? Vae
generi humano! Dixi quod ut vivant impendunt unde
vivant: quod est pejus audite, quod est gravius,
quod est sceleratius, quod est, ut dixi, incredibile,
nisi fiat. Ut liceat illis paululum vivere, dant etiam
illud, unde possent semper vivere. Quod dixi audite,
<pb n="1516"/>
et intelligite. Adhuc enim clausum est, et tamen
multos movet, quibus jam Dominus cum clausum erat,
aperuit. Dimitte illos qui dant et perdunt unde possunt
vivere, ut concedatur illis paululum vivere. Illos
attendite, qui perdunt unde possunt semper vivere,
ut concedatur eis paululum vivere. Quid est hoc? Fides
vocatur, pietas vocatur: haec omnis tanquam
pecunia est, qua vita aeterna acquiritur. Veniet de
transverso inimicus territans, et non tibi dicet, Da
mihi pecuniam tuam, ut vivas: sed dicet tibi, Nega
Christum, ut vivas. Quod tu si feceris, ut liceat tibi
paululum vivere, perdes unde posses semper vivere.
Hoc est amare vitam, qui timebas mortem? Homo
bone, quare timebas mortem, nisi amando vitam?
Christus est vita. Quare appetis parvam; ut perdas
securam? An forte fidem non perdidisti, sed quod
perderes non habuisti? Tene ergo unde semper vivas.
Attende proximum tuum, quanta faciat ut modicum
vivat. Attende et illum qui Christum negavit, quantum
malum fecit propter paucos dies vitae. Et tu non
vis ipsos paucos dies contemnere vitae, ut nullo die
moriaris, et in sempiterno vivas die, a Redemptore
tuo protegaris, in aeterno regno Angelis adaequeris?
Quid amasti? quid perdidisti? Ut sequereris Dominum,
crucem tuam non tulisti.</p>
        </div3>
<div3>
          <head>6.</head>
          <p>
 <hi>Perdere animam, ut inveniatur anima.</hi> Vide quam
prudentem te velit, qui tibi dixit: <hi>Tolle crucem tuam,
et sequere me. Qui invenerit,</hi> inquit, <hi>animam suam, perdet
illam; et qui perdiderit eam propter me, inveniet
eam <note>(Matth. X, 38, 39)</note>
          </hi>. Qui invenerit, perdet eam;
qui perdiderit, inveniet illam. Ut perdas, prius est ut
invenias; et cum perdideris, postremum est ut rursum
invenias. Duae sunt inventiones: in medio est
qua transit una perditio. Nemo potest animam suam
perdere propter Christum, nisi eam prius invenerit;
et nemo potest animam suam invenire in Christo,
nisi eam prius perdiderit. Inveni, ut perdas; perde,
ut invenias. Quomodo eam prius inventurus es, ut
habeas quam perdas? Quando cogitas te ex parte mortalem,
quando cogitas eum qui te fecit, et insufflando
animam tibi creavit, et videris eam illi debere, qui
dedit; illi reddendam, qui commodavit; ab illo custodiendam,
qui instituit; invenisti animam tuam, inveniens
eam in fide. Credidisti enim hoc, et invenisti
animam tuam. Nam perditus eras, antequam crederes.
Invenisti animam tuam: mortuus quippe fueras
in infidelitate, revixisti in fide. Talis es, de quo dici
possit, <hi>Mortuus erat, et revixit; perierat, et inventus est <note>(Luc. XV, 32.)</note>
          </hi> 
 Ergo invenisti animam tuam in fide veritatis,
si a morte infidelitatis revixisti. Hoc est, animam
tuam invenisti. Perde eam, et anima tua semen tibi
sit. Nam et agricola triturando et ventilando invenit
triticum, et rursus seminando perdit triticum. Invenitur
in area, quod perierat in semente. Perit in semente
quod inveniatur in messe. <hi>Qui</hi> ergo <hi>invenerit
animam suam, perdet eam.</hi> Qui laborat colligere,
quare piger est seminare?</p>
        </div3>
<div3>
          <head>7.</head>
          <p>
 <hi>Animam cujus gratia perdere jubemur.</hi> Vide tamen
ubi invenias, et quare perdas. Unde enim invenires,
<pb n="1517"/>
nisi lumen tibi accenderet ille cui dicitur, <hi>Tu
illuminabis lucernam meam, Domine? <note>(Psal. XVII, 29.)</note>
          </hi> 
Jam ergo invenisti, illo tibi accendente lucernam.
Vide quare perdas. Non enim passim perdendum est,
quod tam diligenter inventum est. Non ait, Qui perdiderit
eam, inveniet eam; sed, <hi>Qui perdiderit eam
propter me.</hi> Naufragi forte negotiatoris corpus cum
in littore inspexeris, reddis lacrymas miseratus, et
dicis: Vae huic homini! propter aurum perdidit animam
suam. Bene plangis, bene miseraris. Redde illi
fletum, cui non praestas et auxilium. Propter aurum
enim perdere animam suam potuerit, propter aurum
invenire non poterit. Ad damnum animae suae idoneus
fuit, ad eam lucrandam minus idoneus exstitit.
Non enim cogitandum est quod perdidit, sed quare
perdidit. Si propter avaritiam, ecce ubi jacet caro,
ubi est quod erat charum? Et tamen jussit avaritia,
et propter aurum perdita est anima, et propter Christum
non perit anima, neque pereat. Stulte, noli
dubitare: audi consilium Creatoris. Ipse te instituit
ut sapias, qui te fecit antequam esses qui sapias.
Audi, noli dubitare pro Christo animam perdere.
Fideli Creatori commendas quod diceris perdere. Tu
quidem perdes: sed ille suscipit, cui nihil perit. Si
amas vitam, perde ut invenias: quia cum inveneris,
jam non erit quod perdas, non erit quare perdas. Ea
quippe invenitur vita, quae invenitur ut omnino perire
non possit. Quia et Christus, qui tibi nascendo,
moriendo et resurgendo dedit exemplum, <hi>surgens a
mortuis jam non moritur, et mors ei ultra non dominabitur <note>(Rom. VI, 9)</note>
          </hi>.
</p>
        </div3>
      </div1>

<div1>
        <head>SERMO CCCXLV . <hi>De contemptu mundi.</hi> </head>
<div3>
          <head>1.</head>
          <p>
 <hi>Praesens vita spe futurae vitae contemnenda. Divitibus
vita haec somnus.</hi> Loquar Charitati vestrae, fratres,
quod pertineat ad contemptum praesentis saeculi,
ad spem futuri saeculi. Si quaeris quid contemnas,
omnis martyr vitam praesentem contempsit: si quid
speres, resurrectionem dico, quia hodie Dominus resurrexit.
O tu homo, si titubas in re, esto firmus in
spe; si autem te opus turbat, erigat ipsa merces. Nos
quoque admonet Apostolus, cum praecipit Timotheo
dicens: <hi>Praecipe divitibus hujus mundi, non superbe
sapere, neque sperare in incerto divitiarum, sed in Deum
vivum, qui praestat nobis omnia. Divites sint in operibus
bonis, facile tribuant, communicent, thesaurizent sibi
fundamentum bonum, ut apprehendant veram vitam <note>(I Tim. VI, 17-19)</note>
          </hi>.
Et maxime hoc divites audire debent.
Audite, divites, qui aurum et argentum habetis,
et tamen cupiditate ardetis: quos quando pauperes
intuentur, murmurant, gemunt, laudant et invident;
aequari optant, et impares se dolent; et inter laudes
divitum hoc plerumque dicunt, Soli isti sunt, ipsi soli
vivunt. Pro his verbis, quibus homines tenues divitibus
adulantur, cum dicunt, Isti soli vivunt; ne in
superbiam erigamini, o vos divites: sed potius Apostolum
audite, morbi curatorem, et non verbi adulatorem.
<pb n="1518"/>
Vita ista somnus vester est: divitiae istae velut
in somnis fluunt. Paulus dicit, <hi>ut apprehendant vitam
veram.</hi> Paulum audite, et superbire nolite. Audi et
Psalmum, o tu dives pauperrime; quid habes, si Deum
non habes? vel quid non habes, si Deum habes? De
divitibus dicit Psalmus, <hi>Dormierunt somnum suum, et
nihil invenerunt omnes viri divitiarum in manibus suis <note>(Psal. LXXV, 6)</note>
          </hi>.
Aliquando et mendicus in terra jacens
et frigore tremens, occupatus a somno thesauros
somniat; gaudet, exsultat, superbit, et patrem suum
pannosum videre indignatur. In somnis est quod vides,
o tu mendice, qui dormis et gaudes. Tamen donec
evigilet, dives est: cum dormierit, invenit quod certum
doleat. Dives ergo moriens, similis est illi pauperi
dormienti et thesauros somnianti. Nam ille dives,
qui induebatur purpura et bysso, nec nominatus, nec
nominandus, contemptor pauperis ante januam jacentis,
epulabatur quotidie splendide; postea mortuus
est, et sepultus: evigilavit, et se in flamma invenit <note>(Luc. XVI, 19-24)</note>.
Dormivit somnum suum, et post
somnum nihil invenit; quia nihil operatus est de manibus
suis, id est, de divitiis suis.</p>
        </div3>
<div3>
          <head>2.</head>
          <p>
 <hi>Vita peritura redimitur omnibus bonis: vita aeterna
quanti emenda.</hi> Propter vitam quaeruntur divitiae,
non vita propter divitias: quam multi cum suis hostibus
pacti sunt, ut vitam solam redimerent? Quantumcumque
habuerunt, totum dederunt, tantum ne
vitam amitterent. Totum dedisti barbaris quod habuisti,
frater? Totum, inquit, dedi, nudus remansi;
etsi nudus, vivam. Et quare? Totus occidendus eram,
ideo totum dedi. Et quare tibi hoc contigit? Vis dico
tibi? Quia antequam barbarus superveniret, pauperi
non subveniebas, ut per pauperem eleemosyna ad
Christum perveniret? Christo modicum non dedisti,
et barbaris totum quod habuisti, dedisti, et hoc cum
sacramento dedisti. Christus rogat, et non accipit:
ille torquet, et totum aufert. Si tanti redemisti vitam
perituram, quanti comparanda est vita aeterna? Qui
das hosti, ut vivas mendicus, da aliquid Christo, ut
vivas beatus. Ut vivas paucis diebus, quod hostis exigit
facis, et quod Christus exigit, contemnis? Omnes
dies hominis ab infantia usque ad senectutem pauci
sunt: et si ipse Adam hodie moreretur, paucos dies
vixerat, quia omnes finierat; qui utique sex millia
annos vixerat; et tamen pauci erant, quia cunctos
finierat. Paucos dies laboriosos, tentationibus plenos
redimis, ut modicam terram habeas, id est villam.
Ecce inimicus, qui te captivaverat, dicit tibi, Quidquid
habes da mihi: et ut viveres totum dedisti; hodie
redemptus, cras moriturus; ab isto redemptus, ab
alio trucidandus. Ecce quanta a barbaris patiuntur
homines propter vitam temporalem, et piget aliquid
pati pro vita aeterna! Erudiant nos ista pericula, fratres.
Ecce totum dedisti, et abjecisti; et gaudes quia
vivis, et hoc dicis: Etsi pauper, nudus, egens, mendicus,
gaudeo quia vivo, et istam lucem dulcem non
perdidi. Appareat Christus; paciscatur et ipse tecum:
non barbarus qui te captivaverat; sed qui pro te captus
est, qui pro te occidi dignatus est. Ille qui se
<pb n="1519"/>
dedit pro te, ipse tibi dicit: Mecum paciscere. Habere
vis te? habe et me. Oportet ut oderis te, et diligas
me. Vitam tuam perdendo invenies, ne tenendo
perdas eam.</p>
        </div3>
<div3>
          <head>3.</head>
          <p>
 <hi>Divitiae ne hic pereant, in coelum praemittendae.</hi> 
De divitiis tuis, quas amas possidere, quas pro vita
praesente paratus es dare, do consilium quid facias.
Si et ipsas amas, noli eas perdere. Quod si hic eas
amas, tecum periturae sunt. Si amas eas, praemitte
eas quo sequaris; ne cum amas in terra, aut vivus
eas amittas, aut mortuus. Jam dedi consilium: non
dixi, Perde; sed, Serva. Jam dixi, Thesaurizare vis?
Bene: non dico, Noli; sed dico ubi. Consultorem me
accipe, non perditorem. Scriptum est, <hi>Thesaurizate
vobis thesauros in coelo, quo fur non accedit, nec tinea,
nec rubigo exterminat <note>(Matth. VI, 20)</note>
          </hi>. Sed forte dicis:
Non video locum in coelo ubi ponam. Quam scalam,
quam machinam quaesiturus sum, quae ad coelum attingat,
ut videam ubi ponam pecuniam meam? Quid
dicis? Vides in terra locum ubi obruis? Video, inquit.
Bene satis: si securus es obruendo in terra, quare
sollicitus es de Deo, qui fecit coelum et terram? Da
securus Deo. Ipsi te commenda, qui tibi pecuniam in
coelo servat; quia ipse et te in terra, quamdiu vivis,
gubernat. Pecuniam servare vis? Serva quomodo vis.
Si inveneris meliorem custodem quam Christum, commenda
ei pecuniam tuam. Commendo, inquit, servo
meo. Bene: quanto melius Domino tuo? Et servum
tuum praeponis Domino tuo? O christianum virum!
Servus tuus fortassis auferet et fugiet: numquid Christus
hoc facturus est? Multi ad dominos suos servi
repente inimici exstiterunt, et eos cum ipso auro
hostibus tradiderunt. Cui ergo commendas? Servo,
inquit, meo. Novi fidem servi mei, ideoque commendo
servo meo aurum meum. Bene satis, praefers servum
tuum, aurum tuum commendas servo tuo: animam
tuam cui? Animam meam commendo Deo meo. Quanto
melius, o homo, illi et aurum tuum, cui et animam
tuam? An forte fidelis est in custodiendo animam
tuam, et infidelis in custodiendo pecuniam tuam?
Servat tibi, qui servat et te. Laudas fidem servi tui?
Etiam, ego novi fidem servi mei. Tota fides ejus est,
ne fraudet, ne tollat: numquid agit ne perdat? Ecce
posuit, et non latuit; invenit alius, et tulit. Numquid
hoc Christo quisquam facturus est? Pigritiam excute,
consilium accipe. Da Christo esurienti, thesauriza in
coelo. Numquid labor est in coelo thesaurizare? Etsi
labor esset, faciendum erat ad ponendum pecuniam
tuam in loco munito, unde nemo eam possit auferre.
Cum tamen dicit Christus, In coelo thesauriza: non
dicit tibi, Scalas quaere, machinas liga, pennas apta.
Hoc dicit: Mihi in terra da, et tibi in coelo servo. Ideo
veni egere ego in terra, ut sis tu dives in coelo. Fac
trajectitium. Forte times fraudatorem, ne perdas; et
quaeris qui portet, qui migret. Christus tibi in utroque
adest. Non faciet imposturam, faciet insuper et
laturam.</p>
        </div3>
<div3>
          <head>4.</head>
          <p>
 <hi>Christus accipit quod pauperibus erogatur. Cor hominis
cum thesauro suo.</hi> Sed Christum ubi invenio,
<pb n="1520"/>
inquit, in terra? Eum ubi invenio, ut dem illi? Cum
habeat fides mea, quod audio in Ecclesia, hoc didici,
sic credidi, hoc sacramento imbutus sum: passus est,
mortuus et sepultus est, resurrexit tertio die, post
quadraginta dies in coelos ascendit, sedet ad dexteram
Patris, in fine venturus est. Quando hic eum invenio?
Cui dabo, ut ad eum deferat? Noli satagere, totum
audi: aut si totum audisti, vel legisti, an istud nunquam
audisti, quia cum Ecclesiam Saulus persequeretur,
superbus, crudelis, sanguinem Christianorum
sitiens, non audisti quid ei clamaverit, quem sedentem
in coelo confiteris? Recole. Quid ergo dixit? <hi>Saule, Saule, quid me persequeris 
 <note>(Act. IX, 4)</note>
          </hi>? Quem
Paulus nec videbat, nec tangebat, in coelo clamat, <hi>Quid me persequeris?</hi> 
 Non ait, Quid persequeris familiam
meam, servos meos, sanctos meos, vel fratres?
Nihil eorum dixit. Et quid dixit? <hi>Quid me persequeris?</hi> 
ait, id est, membra mea. Pro quibus in terra calcatis
caput de coelo clamabat: quia et si pedem tuum in
terra calcet aliquis, lingua tua de capite clamat; non,
Calcas pedem meum; sed, Calcas me, dicis. Quid ergo
dubitas? quid dicis? Qui dixit Saulo, <hi>Quid me persequeris?</hi> 
ipse tibi dicit, Pasce me. In terra Saulus saeviebat,
et Christum in coelo tangebat: sic et tu in
terra eroga, et Christum in coelo pascis. Nam istam
quaestionem, qua moveris, praedixit ipse Dominus.
Commovebuntur et illi qui ad dexteram ponentur, et
cum dixerit, <hi>Esurivi, et dedistis mihi manducare;</hi> respondebunt, <hi>Domine, quando te vidimus esurientem?</hi> 
Et audient continuo, <hi>Cum uni ex minimis meis fecistis,
mihi fecistis <note>(Matth. XXV, 35-40)</note>
          </hi>. Si audieras hoc,
aperte dic, Nolo dare: et non habes unde te excusare,
sed voce tua te damnare. De divitiis ergo tuis dicit
tibi Dominus tuus, Dedi consilium quid facias: amas
divitias? Amo, inquis. Ergo migra eas, et cum migraveris
eas, sequere eas interim corde, cum vivis: quia <hi>ubi fuerit thesaurus tuus, ibi erit et cor tuum 
 <note>(Id. VI, 21)</note>
          </hi>.
Si autem in terra obruis cor tuum, erubesce quia
mentiris, cum respondes quando audis, Sursum cor.
Nam dicitur, Sursum cor; et continuo respondes,
Habemus ad Dominum. Deo mentiris. Una hora in
ecclesia verum non dicis, Deo mentiris, quod semper
hominibus facis. Dicis, Habemus ad Dominum, et in
terra obrutum habes cor; quia <hi>ubi fuerit thesaurus
tuus, ibi erit et cor tuum.</hi> </p>
        </div3>
<div3>
          <head>5.</head>
          <p>
 <hi>Divitiae verae regni coelorum. Divitiae terrenae nihil
praeter sollicitudinem afferunt. Tua erogare non sufficit,
nisi et Christum sequaris</hi> Si feceris de divitiis tuis
quod audisti, si talis dives fueris, qualem Apostolus
dicit, non superbe sapias, neque speres in incerto divitiarum;
ut thesaurizes tibi fundamentum bonum in
futurum, ut apprehendas veram vitam: jam interroga
Deum et Dominum tuum, et dic illi, Ecce jam migravi,
Domine, in coelum quod habui; vel quod habeo,
sic habeo, tanquam si non habeam. Tanti valet regnum
coelorum, quantum patrimonium meum? Charius
valet. Non enim vere tale est, ut tanti valeat. Hoc
dicit Dominus tuus, quem interrogasti de patrimonio
tuo: Ad tempus victurus es, et postea moriturus; in
<pb n="1521"/>
regno meo nunquam moriturus, sed in aeternum victurus
es. Verus ibi dives eris, ubi nunquam egebis.
Nam ideo ad subvectionem multa animalia quaeris, ne
deficias; ad victum epulas copiosas, ad indumentum
pretiosas vestes. Revera tu multa habendo dives es,
et angelus meus pauper est? Nihil habet, nec equo
utitur, nec rheda vehitur, nec mensam honestis implet
apparatibus; nec ei vestis texitur, quia luce aeterna
vestitur. Disce, o homo dives, veras divitias appetere.
Tu istas divitias habere vis, ut habeas unde multum
manduces, quia deficis: ille te vere divitem facit, qui
tibi donat ne in aeternum esurias. Nam quantumvis habeas,
cum venerit hora quinta, antequam ad mensam
accedas, esuris, et deficis, quia miser es. Numquid
hoc angelus sustinet? Absit. Nec esuriem, nec
defectionem habet angelus. Postremo his epulis anhelas
superbus. Non est expletio ista indigentiarum, sed
fumus curarum. Cum cogitas de divitiis augendis,
vide si facile dormis. Ni fallor, ubi divitias invenisti,
requiem perdidisti. Cum vigilas, augmentum divitiarum
cogitas: cum dormis, latrones somnias. In die
sollicitus, et nocte pavidus, semper mendicus. Divitem
verum te facere vult, qui tibi regnum coelorum promittit:
et putas quia tanti empturus es illas veras
divitias, illam veram et beatam vitam, quanti paratus
es redimere istos miseros et laboriosos dies? Aliquid
multo plus valere debet quod multo plus est; quia regnum
coelorum est.</p>
        </div3>
<div3>
          <head>6.</head>
          <p>
 <hi>Idem tractatur argumentum.</hi> Et quid faciam,
inquis? Ecce, sancte episcope, monita tua audivi,
consilio tuo parui, jussum Domini non sprevi, quod
habui pauperibus dedi, et quod habeo cum indigentibus
communico; quid plus possum facere? Habes
adhuc, temetipsum habes: tu ipse plus es, tu dees
rebus tuis, tu addendus es. Consilium Domini tui fecisti?
Feci, inquit. Quid mentiris? Non totum fecisti:
ex una parte fecisti, ex alia nihil tetigisti. Audi quod
jubet: <hi>Vade, vende omnia quae habes, et da pauperibus.</hi> 
Numquid dimisit eum? Et ne se ille perdere putaret
quod pauperibus erogavit, securum eum reddidit
dicens, <hi>Et habebis thesaurum in coelo.</hi> Numquid sufficit
hoc? Non. Et quid? <hi>Veni, sequere me <note>(Matth. XIX, 21)</note>
          </hi>,
dicit. Amas, et sequi vis eum quem amas? Cucurrit,
volavit: quaere qua. Nescio qua. O christianum! nescis
qua ivit Dominus tuus? Vis dico tibi, qua eum sequaris?
Per pressuras, per opprobria, per falsa crimina,
per sputa in faciem, per alapas et flagellorum
verbera, per coronam spineam, per crucem, et per
mortem. Quid piger es? Ecce demonstrata est tibi via.
Sed dura est, inquis, via; quis per istam illum sequatur?
Erubesce barbare, erubesce: a virtute vir diceris.
Feminae secutae sunt, quarum hodie natalitia celebramus.
Feminarum martyrum Suburbitarum,
<pb n="1522"/>
solemnitatem celebramus. Dominus vester, Dominus
noster, Dominus illarum, Redemptor vitae nostrae, de
via angusta et aspera praecedendo stratam eam vobis
fecit, stratam securam, munitam, Christus Dominus
noster, qui regnat in saecula saeculorum. Amen.
</p>
        </div3>
      </div1>

<div1>
        <head>SERMO CCCXLVI. <hi>De peregrinatione nostra in hac vita, per fidem.</hi> </head>
<div3>
          <head>1.</head>
          <p>
 <hi>Vita haec mors verius quam vita. Vera vita nonnisi
aeterna.</hi> Recordamini nobiscum, dilectissimi fratres,
dixisse Apostolum, <hi>Quamdiu sumus in corpore, peregrinamur
a Domino; per fidem enim ambulamus, non
per speciem <note>(II Cor. V, 6, 7)</note>
          </hi>. Dominus enim noster
Jesus Christus, qui ait, <hi>Ego sum via, et veritas et vita <note>(Joan. XIV, 6)</note>
          </hi>,
ambulare nos voluit et per seipsum
et ad se ipsum. Qua enim ambulamus, nisi per viam?
Et quo ambulamus, nisi ad veritatem et ad vitam,
vitam scilicet aeternam, quae sola vita dicenda est?
Nam ista vita mortalis, in qua nunc sumus, ex illius
vitae comparatione mors esse convincitur; quae tanta
mutabilitate variatur, et nulla stabilitate firmatur, et
cursu brevissimo terminatur. Et ideo Dominus illi diviti,
qui ei dixerat, <hi>Magister bone, quid faciam, ut
vitam aeternam consequar?</hi> respondit, <hi>Si vis venire ad
vitam, serva mandata <note>(Matth. XIX, 16, 17)</note>
          </hi>. Erat utique
in aliqua vita; neque enim cadaveri, et non viventi
homini loquebatur. Sed quia ille de consequenda vita
aeterna quaesiverat, non ait Dominus, Si vis venire ad
vitam aeternam; sed, <hi>Si vis,</hi> inquit, <hi>venire ad vitam,
serva mandata:</hi> videlicet hoc intelligi volens, quoniam
quae vita aeterna non est, nec vita dicenda est; quia
vera vita nonnisi aeterna est. Hinc et Apostolus,
cum eleemosynarum consilium dandum divitibus admoneret, <hi>Divites sint,</hi> 
 inquit, <hi>in operibus bonis, facile
tribuant, communicent, thesaurizent sibi fundamentum
bonum in futurum, ut apprehendant veram vitam <note>(I Tim. VI, 18, 19)</note>
          </hi>.
Quam dixit veram vitam, nisi
aeternam vitam, quae sola vita dicenda est, quia sola
beata est? Nam utique illi divites, quibus praecipiendum
esse dicebat ut apprehenderent veram vitam, in
abundantia divitiarum habebant istam vitam: quam
tamen Apostolus si veram vitam esse judicaret, non
diceret, <hi>Thesaurizent sibi fundamentum bonum in futurum,
ut apprehendant veram vitam:</hi> nihil aliud admonens,
nisi non esse veram vitam divitum; vitam, quae
ab stultis non solum vera, sed etiam beata nominatur.
Quomodo autem beata est, quae vera non est? Non
ergo beata vita est, nisi vera vita; nec vera vita est,
nisi aeterna vita, quam divites intelliguntur per quaslibet
<pb n="1523"/>
delicias nondum tenere; et ideo per eleemosynas
admonentur apprehendere: ut in fine audiant, <hi>Venite,
benedicti Patris mei, percipite regnum quod vobis paratum
est ab initio mundi: esurivi enim, et dedistis mihi
manducare.</hi> Nam quia ipsum regnum aeterna vita est,
paulo post consequenter idem Dominus ostendit dicens: <hi>Ibunt illi in combustionem aeternam, justi autem
in vitam aeternam 
 <note>(Matth. XXV, 34, 35, 46)</note>
          </hi>.</p>
        </div3>
<div3>
          <head>2.</head>
          <p>
 <hi>Peregrinatio per fidem in hac vita.</hi> Hanc vitam
donec apprehendamus, <hi>peregrinamur a Domino; quoniam
per fidem ambulamus, non per speciem.</hi> Ille
quippe ait, <hi>Ego sum via, veritas et vita.</hi> In fide nobis
via est, in specie autem veritas et vita. <hi>Videmus nunc
per speculum in aenigmate,</hi> et haec est fides: <hi>tunc autem
facie ad faciem <note>(I Cor. XIII, 12)</note>
          </hi>, et illa erit species.
Item dicit, <hi>In interiore homine habitare Christum
per fidem in cordibus vestris:</hi> haec via est, ubi ex parte
scimus. Sed paulo post dicit, <hi>cognoscere etiam supereminentem
scientiam charitatis Christi, ut impleamini in
omnem plenitudinem Dei <note>(Ephes. III, 16, 17, 19)</note>
          </hi>: illa
erit species, quando in ista plenitudine, cum venerit
quod perfectum est, quod ex parte est auferetur <note>(I Cor. XIII, 10)</note>.
Item dicit, <hi>Mortui enim estis, et vita
vestra abscondita est cum Christo in Deo:</hi> haec est fides.
Deinde subjungit, <hi>Cum Christus apparuerit vita vestra,
tunc et vos cum illo apparebitis in gloria <note>(Coloss. III,
3, 4)</note>
          </hi>: illa erit species. Dicit et Joannes, <hi>Dilectissimi,
nunc jam filii Dei sumus, et nondum apparuit quod
erimus:</hi> haec est fides. Deinde subnectit, <hi>Scimus quia
cum apparuerit, similes ei erimus, quoniam videbimus
eum sicuti est <note>(I Joan. III, 2)</note>
          </hi>: illa erit species. Quocirca
ipse Dominus, qui ait, <hi>Ego sum via et veritas et
vita,</hi> cum loqueretur ad Judaeos, inter quos erant qui
jam in eum crediderant, ad ipsos jam sermones suos
dirigens, <hi>Si manseritis,</hi> inquit, <hi>in verbo meo, vere discipuli
mei eritis; et cognoscetis veritatem, et veritas liberabit
vos.</hi> Jam isti crediderant: nam Evangelista sic
ait, <hi>Dicebat autem Jesus ad eos qui crediderant in eum:
Si manseritis in verbo meo, vere discipuli mei eritis; et
cognoscetis veritatem, et veritas liberabit vos? <note>(Joan.
VIII, 31, 32)</note>
          </hi>. Jam ergo crediderant, et tanquam in via
in Christo ambulare jam coeperant. Hortatur itaque
illos ut permanendo perveniant. Quo perveniant, nisi
ad id quod ait, <hi>Veritas liberabit vos?</hi> Quae est illa liberatio,
nisi ab omni mutabilitate vanitatis, ab omni
corruptione mortalitatis? Ergo ipsa est vita vera,
aeterna vita, quam nondum apprehendimus, quamdiu
peregrinamur a Domino: sed apprehensuri sumus, quia
in ipso Domino per fidem ambulamus, si in ejus verbo
constantissime permanemus. Nam secundum id quod
ait, <hi>Ego sum via;</hi> secundum hoc ait, <hi>Si manseritis in
verbo meo, vere discipuli mei eritis.</hi> Et secundum id
quod ait, <hi>et veritas et vita;</hi> secundum hoc ait, <hi>et cognoscetis
veritatem, et veritas liberabit vos.</hi> In hac ergo
peregrinatione et in hac via, id est in fide, quid vos
exhortor, fratres, nisi verbis Apostoli dicentis, <hi>Has
ergo promissiones habentes, charissimi, mundemus nos
ab omni inquinatione carnis et spiritus, perficientes sanctificationem
in timore Domini <note>(II Cor. VII, 1)</note>
          </hi>? Qui
<pb n="1524"/>
enim lucem illam sincerissimae atque incommutabilis
veritatis, antequam credant, sibi expetunt ministrari,
cum eam contueri non possint nisi per fidem corde
mundato; <hi>Beati</hi> enim <hi>mundo corde, quoniam ipsi Deum
videbunt <note>(Matth. V, 8)</note>
          </hi>: similes sunt hominibus caecis,
qui corpoream lucem solis istius prius videre desiderant,
ut a caecitate sanentur; cum eam videre non
possint, nisi ante sanentur.
</p>
        </div3>
      </div1>

<div1>
        <head>SERMO CCCXLVII . <hi>De timore Dei,</hi> I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Timor Dei in Scripturis
quam crebro commendatus.</hi> Multa nobis, fratres, de Dei
timore praecepta sunt, et quam sit utile timere Deum,
innumerabiliter divina eloquia sonuerunt. Ex qua
uberrima copia pauca me commemorantem, et ad ea,
quantum pro temporis brevitate potuero, disserentem
libenter advertite. Quis non sapientem se esse laetetur,
aut si nondum est, esse desideret? Sed quid
dicit Scriptura? <hi>Initium sapientiae timor Domini <note>(Psal. CX, 10)</note>
            </hi>.
Quem non regnare delectet? Sed audiamus
quid in Psalmo Spiritus moneat: <hi>Et nunc,
reges, intelligite; erudimini, qui judicatis terram: servite
Domino in timore, et exultate ei cum tremore <note>(Psal. II,
10, 11)</note>
            </hi>. Unde et Apostolus dicit: <hi>Cum timore et tremore
vestram ipsorum salutem operamini <note>(Philipp. II,
12)</note>
            </hi>. Legimus etiam scriptum, <hi>Concupisti sapientiam,
serva justitiam, et Dominus praebebit illam tibi.</hi> Multos
enim reperimus negligentissimos justitiae, et avidissimos
sapientiae. Hos docet Scriptura divina pervenire
non posse ad id quod appetunt, nisi servando quod
negligunt. <hi>Serva,</hi> inquit, <hi>justitiam, et praebebit illam
tibi Dominus,</hi> quam <hi>concupisti sapientiam.</hi> Quis autem
potest, nisi Deum timeat, servare justitiam? Dicit
enim alio loco, <hi>Nam qui sine timore est, non poterit
justificari <note>(Eccli. I, 16, 33, 28)</note>
            </hi>. Porro si Dominus non
praebet sapientiam, nisi servanti justitiam, qui autem
sine timore est, non poterit justificari: recurritur ad
illam sententiam, <hi>Initium sapientiae timor Domini.</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Gradus a timore ad sapientiam.</hi> 
Isaias etiam propheta cum septem illa notissima dona
spiritualia commendaret, incipiens a sapientia pervenit
ad timorem Dei, tanquam de sublimi descendens
ad nos, ut nos doceret ascendere. Inde ergo
coepit, quo volumus pervenire; et illuc pervenit, unde
debemus incipere. <hi>Requiescet in eo,</hi> inquit, <hi>Spiritus
Dei, Spiritus sapientiae et intellectus, Spiritus consilii
et fortitudinis, Spiritus scientiae et pietatis, Spiritus
timoris Domini <note>(Isai. XI, 2, 3)</note>
            </hi>. Sicut ergo ille, non
deficiendo, sed docendo a sapientia usque ad timorem
descendit; sic nos, non superbiendo, sed proficiendo
a timore usque ad sapientiam oportet ascendere. <hi>Initium</hi> 
enim <hi>sapientiae timor Domini.</hi> Ipsa est enim convallis
plorationis, de qua Psalmus dicit, <hi>Ascensiones
in corde ejus disposuit in convalle plorationis.</hi> Per convallem
<pb n="1525"/>
quippe humilitas significatur. Quis est autem
humilis, nisi timens Deum, et eo timore conterens
cor in lacrymis confessionis et poenitentiae? Quia <hi>cor
contritum et humiliatum Deus non spernit <note>(Psal. L, 19)</note>
            </hi>.
Sed non timeat ne in convalle remaneat. In ipso enim
corde contrito et humiliato, quod Deus non spernit,
ascensiones per quas in illum assurgamus, ipse disposuit.
Nam ita Psalmus dicit: <hi>Ascensiones in corde ejus
disposuit in convalle plorationis, in locum quem disposuit <note>(Psal. LXXXIII, 6, 7)</note>
            </hi>.
Ubi fiunt ascensiones? <hi>In
corde,</hi> inquit. Sed unde ascendendum est? Utique a
convalle plorationis. Et quo ascendendum est? <hi>In
locum,</hi> inquit, <hi>quem disposuit.</hi> Quis iste est locus, nisi
quietis et pacis? Ibi enim est illa clara, et quae nunquam
marcescit sapientia. Unde ad nos exercitandos
quibusdam doctrinae gradibus descendit Isaias a sapientia
usque ad timorem, a loco scilicet sempiternae
pacis usque ad convallem temporalis plorationis: ut
nos in confessione poenitentiae dolendo, gemendo,
flendo, non remaneamus in dolore et gemitu et
fletu; sed ascendentes ab ista convalle in montem
spiritualem, ubi civitas sancta Jerusalem mater nostra
aeterna fundata est, imperturbabili laetitia perfruamur.
Ergo ille cum praeposuisset sapientiam, lumen scilicet
mentis indeficiens, adjunxit intellectum: tanquam
quaerentibus unde ad sapientiam veniretur, responderet,
Ab intellectu; unde ad intellectum, A consilio;
unde ad consilium, A fortitudine; unde ad fortitudinem,
A scientia; unde ad scientiam, A pietate;
unde ad pietatem, A timore. Ergo ad sapientiam a
timore; quia <hi>initium sapientiae timor Domini.</hi> A convalle
plorationis usque ad montem pacis.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Gradus ex Isaia septem comparantur
ad octo beatitudines Evangelii.--Beati</hi> enim <hi>pauperes
spiritu, quoniam ipsorum est regnum coelorum <note>(Matth. V, 3)</note>
            </hi>.
Ipsi sunt in convalle humiles, ipsi in
tremore, cor contritum et humiliatum sacrificant Deo:
unde ascendunt ad pietatem, ut non resistant voluntati
ejus, sive in sermonibus ejus, ubi non capiunt
sensum ejus; sive in ordine ipso et gubernatione
creaturae, cum pleraque aliter accidunt, quam privata
hominis voluntas exposcit: ibi quippe dicendum est, <hi>Verum non quod ego volo, sed quod tu vis, Pater <note>(Id. XXVI, 39)</note>
            </hi>.
 <hi>Beati</hi> enim <hi>mansueti, quoniam ipsi haereditate
possidebunt terram <note>(Id. V, 4)</note>
            </hi>: non terram
morientium, sed terram de qua dictum est, <hi>Spes mea
es tu, portio mea in terra viventium <note>(Psal. CXLI, 6)</note>
            </hi>. Ab
ista quippe pietate merebuntur scientiae gradum, ut
noverint non solum mala praeteritorum peccatorum
suorum, de quibus in primo gradu poenitentiae dolore
fleverunt, sed etiam in quo malo sint hujus mortalitatis
et peregrinationis a Domino, etiam cum felicitas
saecularis arridet. Nam ideo scriptum est, <hi>Qui apponit
scientiam, apponit et dolorem <note>(Eccle. I, 18)</note>
            </hi>. <hi>Beati</hi> 
enim <hi>lugentes, quoniam ipsi consolabuntur.</hi> Inde assurgunt
ad fortitudinem, ut mundus eis crucifigatur, et
ipsi mundo, ut in hujus vitae perversitate et abundantia
iniquitatis charitas non refrigescat; sed toleretur
fames sitisque justitiae, donec ad ejus saturitatem
<pb n="1526"/>
veniatur in illa immortalitate sanctorum, et societate
Angelorum. <hi>Beati</hi> enim <hi>qui esuriunt et sitiunt
justitiam, quoniam ipsi saturabuntur <note>(Matth. V, 5, 6)</note>
            </hi>.
Verumtamen propter inquietudinem tentationum, et
quod dictum est, <hi>Vae mundo ab scandalis <note>(Id. XVIII,
7)</note>
            </hi>; si qua forte delicta minutatim furtimque subrepunt,
quibus humana praeoccupatur infirmitas, consilium
deesse non debet. Neque enim tantum potest
in ista mortali vita ille fortitudinis gradus, ut qui cum
astutissimo adversario continua certatione confligit,
non aliquando feriatur: maxime per tentationes linguae,
ubi <hi>si dixerit quis fratri suo, Fatue; reus erit
gehennae ignis <note>(Id. V, 22)</note>
            </hi>. Quod est ergo consilium,
nisi quod Dominus dicit, <hi>Dimittite, et dimittetur vobis <note>(Luc. VI, 37)</note>
            </hi>?
Et ideo sicut in gradibus quos per
Isaiam discimus, quintum est consilium; sic in Evangelio
in illis beatitudinis laudibus quinto loco ponitur, <hi>Beati misericordes, quoniam ipsi misericordiam consequentur.</hi> 
Sextus est apud Isaiam intellectus: ubi ab
omni falsitate carnalis vanitatis corda mundantur, ut
pura intentio dirigatur in finem. Propterea sexto loco
etiam Dominus dixit, <hi>Beati mundo corde, quoniam ipsi
Deum videbunt <note>(Matth. V, 7, 8)</note>
            </hi>. Cum vero ad finem
perventum fuerit, jam consistitur, jam requiescitur,
jam secura pace triumphatur. Et quis finis, nisi Deus
Christus? <hi>Finis</hi> enim <hi>legis Christus, ad justitiam omni
credenti <note>(Rom. X, 4)</note>
            </hi>. Et sapientia Dei quis, nisi Christus?
Et filius Dei quis, nisi Christus? In illo ergo
sapientes, et in illo filii Dei fiunt, quicumque fiunt:
et haec est pax plena atque perpetua. Ideo cum apud
Isaiam sit septima sapientia sursum versus ascendentibus,
unde coepit ipse ad nos docendo descendere;
septimo etiam loco Dominus qui nos erigit, posuit, <hi>Beati pacifici, quoniam filii Dei vocabuntur.</hi> 
 Has igitur
promissiones habentes, et his gradibus tendentes ad
Dominum, omnia mundi hujus aspera et dura toleremus,
nec nos ejus frangat saevitia, qua victa in
aeterna pace gaudebimus. Ad hoc nos enim jam demonstrato
fine cohortatur octava sententia, <hi>Beati qui
persecutionem patiuntur propter justitiam, quoniam
ipsorum est regnum coelorum <note>(Matth. V, 9, 10)</note>
            </hi>.
</p>
          </div3>
        </div2>
      </div1>

<div1>
        <head>SERMO CCCXLVIII . <hi>De timore Dei,</hi> II.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Timore Dei fortitudo vera
comparatur. Timor charitate pellendus non vanitate.</hi> 
Non dubito, dilectissimi fratres, insitum esse cordibus
vestris timorem Dei, quo ad veram et solidam
fortitudinem perducamini. Cum enim fortis ille
dicatur, qui neminem timet; perverse fortis est, qui
primo Deum non vult timere, ut timendo audiat, audiendo
diligat, et diligendo non timeat. Tunc erit
vere fortissimus, non superba duritia, sed secura justitia.
<pb n="1527"/>
Sic etiam scriptum est, <hi>Timor Domini, spes fortitudinis <note>(Prov. XIV, 26)</note>
            </hi>.
Cum enim timetur poena quam
minatur, discitur amari praemium quod pollicetur: ac
sic per timorem poenae bona vita retinetur; per bonam
vitam bona conscientia comparatur, ut per bonam
conscientiam nulla poena timeatur. Quapropter
discat timere, qui non vult timere. Discat ad tempus
esse sollicitus, qui semper vult esse securus. Ut enim
dicit Joannes, <hi>Timor non est in charitate, sed perfecta
charitas foras mittit timorem <note>(I Joan. IV, 18)</note>
            </hi>. Dixit
sane, et veraciter dixit. Si ergo habere non vis timorem,
prius vide utrum jam perfectam habeas charitatem,
quae foras mittit timorem. Si vero ante istam
perfectionem timor excluditur, superbia inflat, non
charitas aedificat. Nam sicut in bona valetudine fames
non fastidio, sed cibo pellitur; ita in bona mente
timor non vanitate, sed charitate pellendus est.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Timore carere, qua dilectione contingat,
discutiendum.</hi> Discute itaque conscientiam tuam,
quisquis timere jam non vis. Noli superficiem compalpare,
descende in te, penetra interiora cordis tui.
Rimare diligenter, utrum nulla ibi vena venenata tabificum
amorem saeculi sugat et sorbeat, utrum nulla
carnalis voluptatis movearis et capiaris illecebra,
nulla inani jactantia tumidus extollaris, nulla cura
vanitatis exaestues: audeas nuntiare purum ac liquidum
te videre, quidquid latebrarum in conscientia
perscrutaris, a factis, a dictis, a cogitationibus pravis;
si jam iniquitatis diligentia non fatigat, utrum aequitatis
negligentia nulla subrepat. Si haec ita sunt, recte
gaudes, gaude esse te sine timore. Excluserit autem
eum charitas Dei, quem diligis ex toto corde, et ex
tota anima, et ex tota mente tua. Excluserit eum et
charitas proximi, quem diligis tanquam te ipsum: et
ideo pro illo satagis, ut etiam ipse tecum ex toto
corde, ex tota anima, ex tota mente diligat Deum;
quia non aliter recte diligis et te ipsum, nisi quia
sic diligis Deum, ut non propterea minus eum diligas,
quia converteris vel ad te ipsum. Si autem quamvis
intra te ipsum nulla irritaris cupiditate (quod quidem
de se quis audeat gloriari?), tamen si te ipsum
in te ipso diligis, et de te ipso tibi places, hoc ipsum
vehementius timere debes, quia nihil times. Non
enim quacumque dilectione foras mittendus est timor,
sed recta dilectione qua tota diligimus Deum,
et propterea proximum, ut sic et ipse diligat Deum.
Se autem in se diligere, et sibi placere, non est justitiae
charitas, sed superbiae vanitas. Ac per hoc Apostolus
justa reprehensione percussit se ipsos amantes
et sibi placentes <note>(II Tim. III, 1-5)</note>. <hi>Perfecta</hi> ergo <hi>charitas
foras mittit timorem.</hi> Sed ea dicenda est charitas,
quae non est vilitas. Quid autem vilius quam homo
sine Deo? Ecce quid amat, qui se ipsum non in Deo,
sed in se ipso amat. Recte huic dicitur, <hi>Noli altum
sapere, sed time <note>(Rom. XI, 20)</note>
            </hi>. Quia enim altum sapit,
et ideo non timet, utique perniciose non timet,
qui non in solido collocatur, sed flatu superbiae ventilatur.
<pb n="1528"/>
Neque mitis et pius est, qui se ipsum in se
ipso amat et laudat: sed elatus et ferox, non novit
dicere, <hi>In Domino laudabitur anima mea; audiant mites,
et jucundentur <note>(Psal. XXXIII, 3)</note>
            </hi>. Quid enim boni
amat, qui forte hoc ipsum propter hoc ipsum amat
nihil timere? Potest enim hoc sibi persuadere, non
sanitate, sed immanitate. Verbi gratia, est aliquis audacissimus
latro, quanto perverse fortior, tanto periculose
crudelior, qui propter ipsum amorem suum
quo amat nihil timere, ingentia facinora moliatur, ut
quod amat exerceat, et exercendo corroboret: quanto
ejus fuerint majora commissa, tanto major erit non
timentis audacia. Non hoc ergo pro magno bono
amandum est, quod et in homine pessimo inveniri
potest.</p>
          </div3>
<div3>
            <head>3.</head>
            <p>
 <hi>Epicurei et Stoici carere timore amant, sed perverse.</hi> 
Quapropter irridendi sunt hujus mundi philosophi,
non solum Epicurei, qui etiam ipsam justitiam
venalem habent, carnalis pretio voluptatis. Dicunt enim
propterea sapientem, justum esse debere, ut vel acquirat,
vel teneat ex corpore voluptatem. Nam et hi
fortissimos se jactant, et nihil omnino timere se dicunt:
quia nec quidquam Deum res humanas curare
arbitrantur, et consumpta ista vita nullam postea credunt
futuram; et si quid eis adversitatis in hac ipsa
contingit, eo se munitos existimant, quia corporis voluptatem,
cum eam in ipso corpore tenere non possunt,
possunt tamen animo cogitare, et ea cogitatione
sese oblectando, corporalis voluptatis beatitudinem,
etiam contra corporalis doloris impetum custodire.
Numquid non et apud istos dilectio foras mittit timorem?
Sed dilectio sordidissimae voluptatis, imo dilectio
turpissimae vanitatis. Nam cum ipsam voluptatem
de membris corporis irruens dolor excluserit, per
falsam ejus imaginem in animo vanitatis remanebit.
Quae vanitas tantum amatur, ut cum eam vanus homo
totis viribus cordis amplectitur, etiam doloris saevitia
mitigetur. Non solum ergo isti deridendi sunt, sed
etiam ipsi Stoici. Nam istae duae sectae Epicureorum
et Stoicorum, sicut in Apostolorum Actibus legimus,
adversus lumen Pauli nostri fumos suos ausae sunt jactitare <note>(Act. XVII, 18)</note>.
Nam et Stoici se fortissimos praeferunt,
et non propter corporis voluptatem, sed propter
animi virtutem, idipsum non timere propter non
timere custodiunt, typho turgidi, et non sapientia sanati,
sed errore durati. Eo quippe minus minusque
sani sunt, quo aegrotum animum a se ipsis sanari
posse crediderunt. Hanc autem putant esse animi
sanitatem, ut nec misereri dicant debere sapientem.
Si enim miseretur, inquiunt, dolet: quod autem dolet,
sanum non est. O stulta caecitas! Quid, si eo
minus dolet, quo sanum non est? interest enim utrum
perfecta sanitate non doleat: quale erit sanctorum et
corpus et animus in resurrectione mortuorum, quam
isti non credunt; quia indoctos magistros habent,
cum se ipsos habent. Interest ergo utrum aliquid sanitate,
<pb n="1529"/>
an stupore non doleat. Nam secundum sanitatem
hujus mortalitatis sana caro cum pungitur dolet.
Qualis est et animus secundum istam vitam bene affectus,
qui compunctus laborantis miseria, condolescit
misericordia. Caro autem graviore morbo stupida,
vel amisso etiam spiritu mortua, nec cum pungitur
dolet: qualis est istorum animus, qui sine Deo
philosophantur, vel potius praefocantur. Sicut enim
corpus animo inspiratum, sic Deo inspiratus ipse
animus vivit. Videant ergo isti, qui non dolent nec
timent, ne forte non sint sani, sed mortui.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Timor in Christiano, alius paulatim
ejiciendus, alius permansurus.</hi> Timeat autem christianus,
antequam perfecta charitas foras mittat timorem:
credat et intelligat se peregrinari a Domino,
quamdiu vivit in corpore quod corrumpitur et aggravat
animam. Tanto minor sit timor, quanto patria
quo tendimus propior. Major enim timor debet esse
peregrinantium, minor propinquantium, nullus pervenientium.
Sic et timor perducit ad charitatem, et
perfecta charitas foras mittit timorem. Timeat autem
christianus, non eos qui corpus occidunt, et postea
non habent quid faciant; sed eum qui habet potestatem
et corpus et animam in gehennam ignis occidere <note>(Luc. XII, 4, 5)</note>.
Est autem alius <hi>timor Domini, castus,
permanens in saeculum saeculi <note>(Psal. XVIII, 10)</note>
            </hi>. Non
ergo eum perfecta charitas foras mittit, alioquin non
permaneret in saeculum saeculi: nec frustra, cum dictum
esset, <hi>Timor Domini,</hi> additum est <hi>castus;</hi> atque
ita conjunctum est, <hi>permanens in saeculum saeculi.</hi> 
Quare, nisi quia ille timor, quem foras charitas mittit,
propterea pungit animam, ne amittatur aliquid,
quod in creatura diligitur, vel ipsa salus et requies
corporalis, aut aliquid tale post mortem? Propterea
enim timentur et apud inferos poenae et dolores ac
tormenta gehennarum. Cum vero cavet anima, ne
Deus illam desertus deserat, timor est castus permanens
in saeculum saeculi. De quo latius dicerem, nisi
sermo jam longior et meis senilibus viribus, et vestrae
fortasse satietati parcere cogeret.
</p>
          </div3>
        </div2>
      </div1>

<div1>
        <head>SERMO CCCXLIX . <hi>De Charitate, et de caeco illuminato,</hi> I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Charitas alia divina, alia
humana. Charitas humana, alia licita, alia illicita.</hi> 
De charitate nobis paulo ante Apostolus loquebatur,
cum ejus Epistola legeretur: et eam nobis sic commendabat,
ut intelligeremus caetera omnia, quamvis
magna Dei dona, sine illa nihil prodesse. Ubi autem
ipsa est, sola esse non potest. Et nos ergo vestrae Charitati
sermonem de charitate reddamus. Charitas alia
est divina, alia humana: alia est humana licita, alia
illicita. De his ergo tribus charitatibus vel dilectionibus;
duo enim nomina habet apud Latinos, quae graece <foreign xml:lang="greek"></foreign>
 dicitur; quod Dominus donaverit dicam. Haec
ergo prima est distributio mea, quod dixi, aliam humanam,
<pb n="1530"/>
aliam divinam esse charitatem: eamdemque
humanam in duo distribui, quod alia sit licita, alia
illicita. Prius ergo loquor de humana licita, quae non
reprehenditur: deinde de humana illicita, quae damnatur:
tertio de divina, quae nos perducit ad regnum.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>De humana charitate licita.</hi> Ut
ergo breviter insinuem, licita est humana charitas,
qua uxor diligitur; illicita, qua meretrix vel uxor
aliena. In foro enim et plateis magis licita charitas
diligitur quam meretrix: in domo Dei, in templo
Dei, in civitate Christi, in corpore Christi, etiam
meretricis amor ad gehennas amantem perducit. Licitam
ergo charitatem habete: humana est; sed, ut
dixi, licita est. Non solum autem ita licita est, ut
concedatur: sed ita licita, ut si defuerit, reprehendatur.
Liceat vobis humana charitate diligere conjuges,
diligere filios, diligere amicos vestros, diligere
cives vestros. Omnia enim ista nomina habent necessitudinis
vinculum, et gluten quodam modo charitatis.
Sed videtis istam charitatem esse posse et impiorum,
id est, Paganorum, Judaeorum, haereticorum.
Quis enim eorum non amat uxorem, filios, fratres,
vicinos, affines, amicos, etc.? Haec ergo humana
est. Si ergo tali quisque crudelitate effertur, ut perdat
etiam humanum dilectionis affectum, et non
amet filios suos, et non amet conjugem suam; nec
inter homines numerandus est. Non enim laudandus
est qui amat filios suos; sed damnandus est qui non
amat filios. Adhuc enim videat cum quibus debet ei
esse dilectio ista communis. Amant filios et ferae:
amant filios aspides, amant filios tigrides, amant filios
leones. Nulla enim bestia est, quae non filiis suis
blande immurmuret. Nam cum terreat homines, parvulos
fovet. Fremit leo in silvis, ut nemo transeat:
intrat in speluncam, ubi habet filios suos, omnem
rabiem feritatis exponit. Foris eam ponit, cum ipsa
non ingreditur. Ergo qui non amat filios suos etiam
leone pejor est. Humana sunt ista, et licita sunt.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>De illicito amore. Membra Christi.</hi> 
Illicitum amorem cavete. Membra Christi estis, et
corpus Christi estis. Audite Apostolum, et terreamini.
Non potuit enim gravius dicere, non potuit vehementius,
non potuit acrius deterrere Christianos ab
amore fornicationum, nisi ubi dixit: <hi>Tollens ergo
membra Christi, faciam membra meretricis?</hi> Ut autem
hoc diceret, superius ait: <hi>Nescitis quia qui adhaeret
meretrici, unum corpus efficitur?</hi> Et testimonium de
Scriptura dedit quod scriptum est, <hi>Erunt duo in carne
una <note>(I Cor. VI, 15, 16, et Gen. II, 24)</note>
            </hi>. Dictum est
enim hoc divinitus: sed de viro et uxore ubi licet, ubi
concessum est, ubi honestum est; non ubi turpe,
non ubi illicitum, non ubi omni ratione damnabile.
Sicut autem una fit caro in permixtione licita viri et
uxoris: sic una fit caro in permixtione illicita meretricis
et amatoris. Cum ergo una fit caro, illud te
terreat, illud exhorreat quod addidit, <hi>Tollens ergo
membra Christi.</hi> Membra Christi attende, christiane:
<pb n="1531"/>
membra Christi noli in altero, in te attende membra
Christi, qui emptus es sanguine Christi. <hi>Tollens ergo
membra Christi, faciam membra meretricis?</hi> Hoc qui
non horret, Deo horret.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Charitas divina amorem illicitum
meretricis non compatitur.</hi> Prorsus, prorsus obsecro
vos, fratres mei: ecce ponamus, quod non est, promisisse
Deum talibus impunitatem, et dixisse, Qui
talia fecerint, miserebor eorum, non eos damnabo.
Faciamus hoc dixisse Deum. Etiam promissa impunitate
tollit quisque membra Christi, et facit jam membra
meretricis? Non facit, si est ibi tertia divina dilectio.
Etenim tres dilectiones commemoravi: de
tribus me, quod Dominus daret, dicturum esse promisi;
de licita humana, de illicita humana, de illa
excellenti atque divina. Interrogemus divinam charitatem,
et ponamus ante illam duas humanas charitates,
et dicamus ei: Ecce licita charitas humana, qua
uxor diligitur, et filiae aliaeque necessitudines saeculares:
ecce alia illicita, qua diligitur meretrix, qua
diligitur ancilla aliena, qua diligitur aliena filia non
petita, non promissa, qua diligitur uxor aliena. Duae
ante te sunt charitates; cum qua istarum vis manere?
Qui eligit manere cum illa humana licita, cum illa
humana illicita non manet. Nemo sibi dicat, Ambas
habeo. Si ambas habes admittendo ad te dilectionem
meretricis, injuriam facis tanquam matronae, quae ibi
habitat, divinae charitati. Puto enim, quia si homo
conjugatus sis, et diligas meretricem, non mittis meretricem
in domum tuam, ut habitet cum matrona
tua. Non usque adeo progrederis. Tenebras quaeris,
latebras quaeris, turpitudinem non profiteris. Sed et
qui non habent uxores, et sunt meretricum quasi licentius
amatores (ideo dixi, Quasi, quia et ipsi damnantur,
si jam sunt fideles); puto quia et adolescens
nondum habens uxorem, si diligat meretricem, non
eam facit habitare cum sorore sua, non eam facit
habitare cum matre sua, ne injuriam faciat humanae
pudicitiae, ne offendat decus sanguinis sui. Si ergo
non facis habitare meretricem, quam diligis, cum
matre tua, cum sorore tua, ne, sicut dixi, offendas
decus sanguinis tui; facis habitare in corde tuo dilectionem
meretricis cum dilectione Dei, et offendis
decus sanguinis Christi?
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Lucis internae amore exemplo caeci
clamandum bene vivendo. Contradictio mundi.</hi> Amate
Deum, nihil melius invenitis. Amatis argentum, quia
melius est ferro et aeramento: amatis plus aurum,
quia melius est argento: amatis plus lapides pretiosos,
quia et auri pretium superant: amatis postremo istam
lucem, quam dimittere formidat omnis qui mortem
timet; amatis, inquam, istam lucem, quomodo eam
amore quodam ingenti desiderabat, qui post Jesum
clamabat, <hi>Miserere mei, fili David.</hi> Clamabat caecus
Christo transeunte. Metuebat enim ne transiret, et
non sanaret. Et quantum clamabat? Ut turba prohibente
non taceret. Vicit contradictorem, tenuit Salvatorem.
Obstrepentibus turbis et clamare prohibentibus,
stetit Jesus, vocavit eum, et dixit ei: <hi>Quid vis
<pb n="1532"/>
tibi fieri? Domine,</hi> inquit, <hi>ut videam. Respice, fides
tua te salvum fecit <note>(Luc. XVIII, 38-42)</note>
            </hi>. Amate Christum;
desiderate lumen, quod est Christus. Si desideravit
ille lumen corporis, quanto plus lumen cordis
desiderare debetis? Ad eum, non vocibus, sed moribus
clamemus. Vivamus bene, mundum contemnamus:
nihil nobis sit omne quod transit. Reprehensuri
sunt nos, quando sic vixerimus, quasi dilectores nostri
homines saeculares, amantes terram, sapientes
pulverem, nihil de coelo ducentes, auras liberas
corde, nare carpentes: reprehensuri sunt nos procul
dubio, atque dicturi, si viderint nos ista humana, ista
terrena contemnere: Quid pateris? quid insanis?
Turba illa est contradicens, ne caecus clamet. Et aliquanti
christiani sunt, qui prohibent vivere christiane:
quia et illa turba cum Christo ambulabat, et
vociferantem hominem ad Christum ac lucem desiderantem
ab ipsius Christi beneficio prohibebat. Sunt
tales christiani: sed vincamus illos, vivamus bene;
et ipsa vita sit vox nostra ad Christum. Stabit; quia
stat.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Christi transitus.</hi> Nam et ibi mysterium
magnum est. Transiens erat ille, quando ille
clamabat: quando sanavit, stetit. Transitus Christi
intentos nos faciat ad clamandum. Quis est transitus
Christi? Quidquid pro nobis temporaliter pertulit,
transitus ejus est. Natus est, transiit: numquid adhuc
nascitur? Crevit, transiit: numquid adhuc crescit?
Suxit: numquid adhuc sugit? Defessus dormivit:
numquid adhuc dormit? Manducavit et bibit: numquid
adhuc facit? Postremo prensus est, vinctus est,
verberatus est, spinis coronatus est, alapis caesus est,
sputis illitus, ligno suspensus, occisus, lancea percussus,
sepultus resurrexit: adhuc transit. Ascendit
in coelum, sedet ad dexteram Patris: stetit. Clama
quantum potes: modo te illuminat. Nam et in eo ipso
quod <hi>Verbum erat apud Deum,</hi> utique stabat, quia non
mutabatur. <hi>Et Deus erat Verbum: et Verbum caro factum
est.</hi> Caro per transitum multa fecit, et passa est:
Verbum stetit. Ipso Verbo cor illuminatur; quia ipso
Verbo caro, quam suscepit, honoratur. Tolle Verbum,
quid est caro? Hoc est quod tua. Caro autem
Christi ut honoretur, <hi>Verbum caro factum est, et habitavit
in nobis <note>(Joan. I, 1, 14)</note>
            </hi>. Clamemus ergo, et bene
vivamus.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Diligantur parentes, sed plus
Christus.</hi> Amate filios vestros, amate conjuges vestras,
etsi saeculariter. Nam secundum Christum amare debetis,
ut secundum Deum illis consulatis, et non in
eis nisi Christum diligatis, et oderitis in vestris si
Christum habere noluerint. Ipsa enim est charitas illa
divina. Nam quid eis proderit transitoria et mortalis
charitas vestra? Tamen quando et humanitus diligitis,
plus Christum amate. Non dico ut non diligas uxorem;
sed plus dilige Christum. Non dico ut non diligas
patrem, non dico ut non diligas filios; sed plus
dilige Christum. Audi illum dicentem, ne mea putes
ista verba: <hi>Qui amat patrem aut matrem plus quam me,
non est me dignus <note>(Matth. X, 37)</note>
            </hi>. Quando audis, <hi>Non
<pb n="1533"/>
est me dignus,</hi> non times? De quo dicit Christus, <hi>Non
est me dignus,</hi> non est cum illo: qui cum illo non erit,
ubi erit? Si non amas cum illo esse, time sine illo
esse. Quare time sine illo esse? Quia cum diabolo
eris, si cum Christo non fueris. Et ubi erit diabolus?
Audi ipsum Christum: <hi>Ite in ignem aeternum, qui paratus
est diabolo et angelis ejus <note>(Matth. XXV, 41)</note>
            </hi>. Si igne
coeli non accenderis, ignem time gehennarum. Si non
amas esse inter Angelos Dei, time esse inter angelos
diaboli. Si non amas esse in regno, time esse in camino
ignis ardentis, inexstinguibilis, sempiterni. Vincat in
te prius timor, et erit amor. Timor paedagogus sit,
non ipse in te remaneat, sed te ad charitatem, quasi
ad magistrum perducat.
</p>
          </div3>
        </div2>
      </div1>

<div1>
        <head>SERMO CCCL . <hi>De Charitate,</hi> II.</head>
<div3>
          <head>1.</head>
          <p>
 <hi>Charitatis laus. Per eam divina doctrina sine errore
comprehenditur, sine labore custoditur. Mandatum
novum faciens hominem novum.</hi> Divinarum Scripturarum
multiplicem abundantiam, latissimamque doctrinam,
fratres mei, sine ullo errore comprehendit, et sine
ullo labore custodit, cujus cor plenum est charitate:
dicente Apostolo, <hi>Plenitudo autem legis charitas <note>(Rom.
XIII, 10)</note>
          </hi>; et alio loco, <hi>Finis autem praecepti est charitas
de corde puro, et conscientia bona, et fide non ficta <note>(I Tim. I, 5)</note>
          </hi>.
Quis est autem finis praecepti, nisi praecepti
adimpletio? et quid est praecepti adimpletio,
nisi legis plenitudo? Quod ergo ibi dixit, <hi>Plenitudo
legis est charitas;</hi> hoc etiam hic dixit, <hi>Finis praecepti
est charitas.</hi> Nec dubitari ullo modo potest, quod templum
Dei sit homo, in quo habitat charitas. Dicit
enim et Joannes, <hi>Deus charitas est <note>(I Joan. IV, 8)</note>
          </hi>.
Haec autem dicentes Apostoli et nobis charitatis excellentiam
commendantes, non utique aliud, nisi
quod comederant, ructuare potuerunt. Ipse quippe
Dominus pascens eos verbo veritatis, verbo charitatis,
quod est ipse panis vivus, qui de coelo descendit, <hi>Mandatum,</hi> 
 inquit, <hi>novum do vobis, ut diligatis invicem:</hi> 
Et iterum, <hi>In hoc scient omnes quia discipuli mei estis,
si vos invicem dilexeritis <note>(Joan. XIII, 34, 35)</note>
          </hi>. Ille enim
qui venit per crucis irrisionem carnis perimere corruptionem,
et vetustatem vinculi mortis nostrae suae
mortis novitate dissolvere, mandato novo fecit hominem
novum. Res enim vetus erat, ut homo moreretur.
Quod ne semper valeret in homine, res nova facta
est, ut Deus moreretur. Sed quia in carne mortuus
est, non in divinitate, per sempiternam vitam divinitatis
non permisit esse sempiternum interitum carnis.
Itaque, sicut dicit Apostolus, <hi>Mortuus est propter delicta
<pb n="1534"/>
nostra, et resurrexit propter justificationem nostram <note>(Rom. IV, 25)</note>
          </hi>.
Qui ergo contra mortis vetustatem
attulit vitae novitatem, ipse contra vetus peccatum
opponit novum mandatum. Quapropter quisquis
vetus peccatum vis exstinguere, mandato novo exstingue
cupiditatem, et amplectere charitatem. Sicut
enim radix omnium malorum est cupiditas; ita et radix
omnium bonorum est charitas.</p>
        </div3>
<div3>
          <head>2.</head>
          <p>
 <hi>Charitate doctrina Scripturarum tota possidetur.</hi> 
Totam magnitudinem et latitudinem divinorum eloquiorum
secura possidet charitas, qua Deum proximumque
diligimus. Docet enim nos coelestis unus
Magister, et dicit: <hi>Diliges Dominum Deum tuum ex
toto corde tuo, et ex tota anima tua, et ex tota mente
tua: et diliges proximum tuum sicut te ipsum. In his
duobus praeceptis universa Lex pendet, et Prophetae <note>(Matth. XXII, 37-40)</note>
          </hi>.
Si ergo non vacat omnes paginas
sanctas perscrutari, omnia involucra sermonum
evolvere, omnia Scripturarum secreta penetrare; tene
charitatem, ubi pendent omnia: ita tenebis quod ibi
didicisti; tenebis etiam quod nondum didicisti. Si
enim nosti charitatem, aliquid nosti unde et illud
pendet quod forte non nosti: et in eo quod in Scripturis
intelligis, charitas patet; in eo quod non intelligis,
charitas latet. Ille itaque tenet et quod patet et
quod latet in divinis sermonibus, qui charitatem tenet
in moribus.</p>
        </div3>
<div3>
          <head>3.</head>
          <p>
 <hi>Charitatis praeconium prosequitur.</hi> Quapropter,
fratres, sectamini charitatem, dulce ac salubre vinculum
mentium, sine qua dives pauper est, et cum
qua pauper dives est. Haec in adversitatibus tolerat,
in prosperitatibus temperat; in duris passionibus
fortis, in bonis operibus hilaris; in tentatione tutissima,
in hospitalitate latissima; inter veros fratres laetissima,
inter falsos patientissima. In Abel per sacrificium
grata, in Noe per diluvium secura, in Abrahae
peregrinationibus fidelissima, in Moyse inter injurias
lenissima, in David tribulationibus mansuetissima. In
tribus pueris blandos ignes innocenter exspectat: in
Machabaeis saevos ignes fortiter tolerat. Casta in Susanna
erga virum, in Anna post virum, in Maria praeter
virum. Libera in Paulo ad arguendum, humilis in
Petro ad obediendum: humana in Christianis ad confitendum,
divina in Christo ad ignoscendum. Sed
quid ego de charitate majus aut uberius possum dicere,
quam quas per os Apostoli laudes ejus intonat
Dominus, supereminentem viam demonstrantis atque
dicentis. <hi>Si linguis hominum loquar et Angelorum, charitatem
autem non habeam, factus sum aeramentum sonans,
aut cymbalum tinniens. Et si habuero prophetiam,
et sciero omnia sacramenta, et omnem scientiam, et si
habuero omnem fidem, ita ut montes transferam, charitatem
autem non habeam, nihil sum. Et si donavero
omnes facultates meas, et si distribuero omnia mea pauperibus,
et si tradidero corpus meum ut ardeam, charitatem
non habeam, nihil mihi prodest. Charitas magnanima
est, charitas benigna est. Charitas non aemulatur,
non agit perperam, non inflatur, non dehonestatur, non
quaerit quae sua sunt, non irritatur, non cogitat malum,
<pb n="1535"/>
non gaudet super iniquitate, congaudet autem veritati.
Omnia tolerat, omnia credit, omnia sperat, omnia suffert,
Charitas nunquam cadit <note>(I Cor. XIII, 1-8)</note>
          </hi>? Quanta
est ista? Anima litterarum, prophetiae virtus, sacramentorum
salus, scientiae solidamentum, fidei fructus,
divitiae pauperum, vita morientium Quid tam
magnanimum, quam pro impiis mori? quid tam benignum,
quam inimicos diligere? Sola est quam felicitas
aliena non premit, quia non aemulatur. Sola est
quam felicitas sua non extollit, quia non inflatur.
Sola est quam conscientia mala non pungit, quia non
agit perperam. Inter opprobria secura est, inter odia
benefica est: inter iras placida est, inter insidias innocens:
inter iniquitates gemens, in veritate respirans.
Quid illa fortius, non ad retribuendas, sed ad
non curandas injurias? Quid illa fidelius, non vanitati,
sed aeternitati? Nam ideo tolerat omnia in praesenti
vita, quia credit omnia de futura vita; et suffert
omnia quae hic immittuntur, quia sperat omnia
quae ibi promittuntur: merito nunquam cadit. Ergo
sectamini charitatem, et eam sancte cogitantes afferte
fructus justitiae. Et quidquid uberius, quam ego dicere
potui, vos inveneritis in ejus laudibus, appareat
in vestris moribus. Oportet enim ut senilis sermo non
solum sit gravis, sed etiam brevis.
</p>
        </div3>
      </div1>

<div1>
        <head>SERMO CCCLI . <hi>De utilitate agendae poenitentiae,</hi> I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Poenitentiae humilitas quam
necessaria. Deo excelso humilitate propinquatur. Lex
ad quid data.</hi> Quam sit utilis et necessaria poenitentiae
medicina, facillime homines intelligunt, qui se
homines esse meminerunt. Scriptum est enim, <hi>Deus
superbis resistit, humilibus autem dat gratiam (Jacobi
IV, 6)</hi>. Et Dominus in Evangelio dicit, <hi>Quoniam qui
se exaltat, humiliabitur; et qui se humiliat, exaltabitur:</hi> 
magisque justificatus descendit de templo Publicanus
ille peccatorum confessione sollicitus, quam
Pharisaeus meritorum enumeratione securus. Quamvis
enim et ipse gratias egerit Deo, dicens: <hi>Gratias
tibi ago, Deus, quoniam non sum sicut caeteri homines,
injusti, adulteri, raptores; quomodo et publicanus
iste. Jejuno bis in sabbato, decimas do omnium quaecumque
possideo:</hi> tamen ei praelatus est ille, qui <hi>de
longinquo stabat, neque oculos audebat ad coelum levare,
sed percutiebat pectus suum, dicens: Deus, propitius
esto mihi peccatori <note>(Luc. XVIII, 10-14)</note>
            </hi>. Non
enim ille pharisaeus tam sua sanitate, quam morborum
<pb n="1536"/>
alienorum comparatione gaudebat. Utilius autem
illi erat, quoniam ad medicum venerat, ea de quibus
aegrotabat, confitendo monstrare, quam dissimulare
a vulneribus suis, et de cicatricibus alienis audere
gloriari. Non ergo mirum si publicanus magis
curatus abscessit, quem non puduit ostendere quod
dolebat. In rebus quippe visibilibus, ut excelsa quisque
contingat, in excelsum erigitur: Deus autem
cum sit omnium excellentissimus, non elatione, sed
humilitate contingitur. Unde propheta dicit: <hi>Prope
est Dominus his qui obtriverunt cor <note>(Psal. XXXIII, 19)</note>
            </hi>.
Et iterum: <hi>Excelsus Dominus, et humilia respicit, et
excelsa a longe cognoscit <note>(Psal. CXXXVII, 6)</note>
            </hi>. Excelsa
ipsa posuit pro superbis. Illa ergo respicit, ut attollat;
ista cognoscit, ut dejiciat. Cum enim ait, quod <hi>a longe excelsa cognoscit,</hi> 
 satis eum ostendit humilia
de proximo attendere: ipsum tamen Dominum excelsum
esse praedixit. Solus enim Deus arrogans non
est, quantacumque se praedicatione laudaverit. Non
ergo se arbitretur ab oculis Dei abscondit superbia:
Deus enim excelsa cognoscit. Nec se rursus Deo conjunctam
putet: excelsa enim a longe cognoscit. Quisquis
itaque poenitentiae recusat humilitatem, Deo
propinquare non cogitat. Aliud est enim levare se ad
Deum; aliud est levare se contra Deum. Qui ante illum
se projicit, ab illo erigitur: qui adversus illum
se erigit, ab illo projicitur. Alia est enim soliditas
magnitudinis, alia est inanitas inflationis. Qui foris
tumescit, intus tabescit. Qui <hi>eligit abjici in domo
Dei, magis quam habitare in tabernaculis peccatorum;</hi> 
eligit illum Deus, ut inhabitet in atriis ejus; et nihil
sibi assumentem ille in sedem beatitatis assumit.
Unde in Psalmo suavissime et verissime canitur, <hi>Beatus vir cujus est susceptio ejus abs te, Domine.</hi> 
 Ne
putes eum qui se humiliat semper jacere; cum dictum
sit, <hi>Exaltabitur.</hi> Et ne opineris ejus exaltationem
in oculis hominum per sublimitates fieri corporales;
cum enim dixisset, <hi>Beatus vir, cujus est susceptio
ejus abs te, Domine;</hi> consequenter annexuit et
ostendit ejusdem susceptionis celsitudinem spiritualem: <hi>Ascensus,</hi> 
 inquit, <hi>in corde ejus disposuit in convalle
plorationis, in locum quem disposuit.</hi> Ubi ergo
disposuit ascensus? In corde, in convalle scilicet
plorationis. Hoc est, <hi>Qui se humiliat, exaltabitur.</hi> Sicut
enim ascensus exaltationem indicat; ita vallis
humilitatem, et convallis plorationes. Sicut enim comes
poenitentiae dolor est; ita lacrymae sunt testes
doloris. Optime autem sequitur, et dicit: <hi>Etenim
benedictionem dabit, qui legem dedit <note>(Psal. LXXXIII,
11, 6, 7, 8)</note>
            </hi>. Ad hoc enim lex data est, ut vulnera
ostenderet peccatorum, quae gratiae benedictio sanaret.
Ad hoc lex data est, ut superbo infirmitatem
suam notam faceret, infirmo poenitentiam suaderet.
Ad hoc lex data est, ut diceremus in convalle plorationis, <hi>Video aliam legem in membris meis repugnantem
legi mentis meae, et captivantem me in lege
peccati, quae est in membris meis:</hi> 
 et cum ipso ploratu
clamaremus, <hi>Infelix ego homo! quis me liberabi
de corpore mortis hujus?</hi> et succurreret nobis, exaudiente
<pb n="1537"/>
illo qui erigit elisos, solvit compeditos, illuminat
caecos <note>(Psal. CXLV, 7, 8)</note>, <hi>gratia Dei per Jesum
Christum Dominum nostrum <note>(Rom. VII, 23, 25)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Tria poenitentiae genera. Prima
poenitentia, ante Baptismum.</hi> Tres sunt autem actiones
poenitentiae, quas mecum vestra Eruditio recognoscit.
Sunt enim usitatae in Ecclesia Dei, et diligenter
attendentibus notae. Una est quae novum hominem
parturit, donec per Baptismum salutare omnium
praeteritorum fiat ablutio peccatorum: ut tanquam
puero nato dolores transeant, quibus viscera
urgebantur ad partum, et tristitiam laetitia consequatur.
Omnis enim qui jam arbiter voluntatis suae
constitutus est, cum accedit ad Sacramenta fidelium,
nisi eum poeniteat vitae veteris, novam non potest
inchoare. Ab hac poenitentia, cum baptizantur, soli
parvuli sunt immunes: nondum enim uti possunt
libero arbitrio. Quibus tamen ad consecrationem
remissionemque originalis peccati prodest eorum fides,
a quibus offeruntur; ut quascumque maculas
delictorum per alios, ex quibus nati sunt, contraxerunt,
aliorum etiam interrogatione ac responsione
purgentur. Verissime quippe in Psalmis plangitur, <hi>Ecce in iniquitate conceptus sum, et in peccatis mater
mea me in utero aluit 
 <note>(Psal. L, 7)</note>
            </hi>. Item quod scriptum
est, non esse mundum in conspectu Dei, nec
infantem, cujus est vita diei unius super terram <note>(Job XIV, 4, sec. LXX)</note>.
Exceptis ergo talibus, de
quorum ordine ac merito in futura illa, quae promittitur,
sorte sanctorum, velle amplius quaerere, hominum
modulum excedit; pie tamen creditur eis
prodesse ad spiritualem salutem, quod ecclesiasticae
auctoritatis per totum orbem terrarum tam firmo robore
custoditur: caeterorum hominum nullus transit
ad Christum, ut incipiat esse quod non erat, nisi
eum poeniteat fuisse quod erat. Haec prima poenitentia
praecipitur Judaeis, dicente apostolo Petro, <hi>poenitentiam
agite, et baptizetur unusquisque vestrum in
nomine Domini nostri Jesu Christi <note>(Act. II, 38)</note>
            </hi>. Talis
ab ipso Domino imperabatur, cum diceret: <hi>Poententiam
agite, appropinquavit enim regnum coelorum <note>(Matth. IV, 17)</note>
            </hi>.
De hac etiam Joannes Baptista, plenus
Spiritu sancto, praecursor et praeparator viae Domini
ita dicit: <hi>Generatio viperarum, quis ostendit vobis
fugere a ventura ira? Facite ergo fructum dignum
poenitentiae <note>(Id. III, 7, 8)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Altera poenitentia quae hic omnium
est ac perpetua. Vitae hujus poenitere nos debet, quia
corruptioni et tentationibus obnoxia est.</hi> Altera vero
poenitentia est, cujus actio per totam istam vitam,
qua in carne mortali degimus, perpetua supplicationis
humilitate subeunda est. Primo, quia nemo vitam
aeternam, incorruptibilem, immortalemque desiderat,
nisi eum vitae hujus temporalis, corruptibilis, mortalisque
poeniteat. Non enim sic quisque in vitam novam
per sanctificationem Baptismi nascitur, ut quemadmodum
deponit ibi omnia peccata praeterita, ita
etiam statim mortalitatem ipsam carnis corruptionemque
deponat. Quod si non ita est, restat ut illud
<pb n="1538"/>
quod scriptum est, quod etiam quisque in se sentit
adhuc, dum in hac vita est, <hi>corpus quod corrumpitur</hi> 
aggravet <hi>animam, et</hi> deprimat <hi>terrena inhabitatio sensum
multa cogitantem <note>(Sap. IX, 15)</note>
            </hi>. Quod tunc in illa
beatitudine quia non erit, cum absorbebitur mors in
victoriam <note>(I Cor. XV, 54)</note>; quis dubitet in quacumque
temporali felicitate versemur, poenitere tamen nos
debere hujus vitae, ut ad illam incorruptionem tota
aviditate curramus? Inde est enim quod etiam Apostolus
ait: <hi>Quamdiu sumus in corpore, peregrinamur
a Domino: per fidem enim ambulamus, non per speciem <note>(II Cor. V, 6, 7)</note>
            </hi>.
Quis ergo festinat atque optat
ad patriam remeare, et illam speciem quae est facie
ad faciem contemplari, nisi quem peregrinationis suae
poenituerit? Ex quo dolore poenitentis, etiam vox illa
miserabilis erumpit et sonat: <hi>Heu me! quoniam peregrinatio
mea longinqua facta est.</hi> Et ne putes nondum
fidelem ista loqui, vide quid sequitur: <hi>Inhabitavi in
tabernaculis Cedar: cum his qui oderunt pacem, eram
pacificus; cum loquerer eis, impugnabant me valde <note>(Psal. CXIX, 5-7)</note>
            </hi>.
Non solum hominis fidelis, sed
etiam evangelistae firmissimi et martyris fortissimi
haec verba sunt. Nam inde est etiam illud Apostoli: <hi>Scimus enim, quia et si terrena nostra domus hujus habitationis
dissolvatur, aedificationem habemus ex Deo,
domum non manu factam, aeternam in coelis. Etenim
in hoc ingemiscimus, habitaculum nostrum, quod de
coelo est, superindui cupientes: si tamen et induti, non
nudi inveniamur. Etenim qui sumus in hac habitatione,
ingemiscimus gravati, in quo nolumus spoliari, sed supervestiri,
ut absorbeatur mortale a vita 
 <note>(II Cor. V, 1-4)</note>
            </hi>.
Quid ergo cupimus, nisi ita non esse ut nunc sumus?
et quid ingemiscimus, nisi poenitendo quia ita sumus?
Sed quando ita non erimus, nisi terrena domo resoluta,
ut coelestem habitationem et animo et corpore
totius hominis immutatione sortiamur? Quapropter
et sanctus Job non ait esse tentationem in hac vita,
sed hanc ipsam vitam tentationem dixit esse, ita loquens: <hi>Numquid non tentatio est vita humana super
terram?</hi> 
 Quo in loco etiam mysterium lapsi hominis
mirabiliter tetigit dicens: <hi>Tanquam servus fugiens dominum
suum, et consecutus umbram <note>(Job VII, 1, 2,
sec. LXX)</note>
            </hi>. Non enim haec vita dicenda est potius,
quam umbra vitae. Nec immerito fugitivus Adam post
offensionem peccati abscondit se a facie Domini, tectus
foliis arborum, quibus opacantur umbracula, <hi>tanquam fugiens Dominum suum,</hi> 
 sicut dictum est, <hi>et
consecutus umbram.</hi> </p>
          </div3>
<div3>
            <head>4.</head>
            <p>
 <hi>Poenitentiae humilitas etiam justificatis necessaria.
Quantumcumque justis, non gloriandi, sed poenitendi
causam semper adesse. Dispensatoribus verbi Dei et
Sacramentorum unde poenitentiae causa.</hi> Quae universa
ad hoc dicta sunt, ne quis per Baptismum quamvis
justificatus sit a prioribus peccatis, tamen superbire
audeat, si nihil committat, unde ab altaris communione
separetur, quasi jam de plena securitate se
jactans; sed potius servet humilitatem, quae pene una
<pb n="1539"/>
disciplina christiana est: nec superbiat terra et cinis <note>(Eccli. X, 9)</note>,
donec ista nox tota transeat, <hi>in qua
pertranseunt omnes bestiae silvae, catuli leonum rugientes,
quaerentes a Deo escam sibi <note>(Psal. CIII, 21)</note>
            </hi>. In hanc
escam Job ipse petitus est, qui dixit, <hi>Tentatio est vita
humana super terram.</hi> Etiam Dominus, <hi>In hac nocte,</hi> 
inquit, <hi>postulavit satanas vexare vos sicut triticum <note>(Luc.
XXII, 31)</note>
            </hi>. Quis itaque sanae mentis non ingemiscat?
Cui non per poenitentiam sic esse displiceat? Quis
non tota humilitate supplicans divino adjutorio se
exaudibilem praebeat, donec transeat omnis ista tentationum
materies atque umbra terrena: et ille qui
nunquam deficit, etiam nobis illucescat sempiternus
dies, et illuminet abscondita tenebrarum, et manifestet
cogitationes cordis, et tunc laus erit unicuique
a Deo <note>(I Cor. IV, 5)</note>? Deinde quamvis se quisque glorietur
sic habere corpus edomitum, ut mundo crucifixus
ab omni opere malo, in servitutem redacta membra
castiget, ne jam regnet peccatum in ejus mortali corpore,
ad obediendum desideriis ejus; solum unum verum
Deum colat, nulli simulacrorum ritui deditus, nullis
sacris daemoniorum irretitus, non accipiens in vanum
nomen Domini Dei sui, quietem sempiternam certus
exspectans, debitum honorem parentibus reddens,
nec cruentus homicidio, nec fornicatione turpatus,
nec furto fraudulentus, nec mendacio duplicatus, nec
rei vel uxoris alienae concupiscentia sordidus; non
in suis etiam rebus aut luxuria diffluat, aut arescat
avaritia; non sit contentiosus, non sit contumeliosus,
non maledicus; vendat postremo omnia sua, et det
pauperibus, et sequatur Christum, atque thesauro
coelesti radicem cordis infigat: quid videtur addi
posse ad tam plenam justitiam? tamen nolo glorietur.
Intelligat haec omnia praestita sibi esse, non a se existere.
Quid enim habet, quod non accepit? Quod si
accepit, quid gloriatur, quasi non acceperit <note>(Ibid.,
7)</note>? Eroget sane pecuniam dominicam: consulat
proximo, sicut sibi sentit esse consultum. Nec putet
satis esse servare integrum quod accepit, ne dicatur
ei: <hi>Serve nequam et piger, dares pecuniam meam,
et ego veniens cum usuris exigerem:</hi> ne auferatur ab eo
quod accepit, ne projiciatur in tenebras exteriores <note>(Matth. XXV, 26-30)</note>.
Quam vehementissimam poenam
si timere debent illi, qui servare integrum possunt
quod acceperunt; quae spes illorum est, qui hoc impie
scelerateque disperdunt? Versabitur ergo iste in rebus
humanis, non carnalis, sed spiritualis acquisitionis
devinctus officio; non quidem negotiis saecularibus
obligatus, sed tamen quia militat Deo, non otio desidiae
torpidus et abjectus. Det ergo, si potest, suas
eleemosynas omnes cum hilaritate, sive cum carnalibus
necessitatibus pauperum aliquid erogat, sive
cum panis coelestis dispensator invicta adversus diabolum
castra in credentium cordibus construit. <hi>Hilarem
enim datorem diligit Deus <note>(II Cor. IX, 7)</note>
            </hi>. Non itaque
taedio frangatur in difficultatibus rerum, quae necesse
<pb n="1540"/>
est existant, ut ostendatur homini quod homo
est. Non ira subrepat in eum qui aut odiose irruit,
aut inopportune inopia coactus petit; aut negotio
suo, cum tu majore occupatus es, indifferenter flagitat
subveniri; aut in verbo manifestae justitiae resistit
caeca cupiditate, aut miserabili tarditate. Non det
quidquam amplius vel minus quam oportet: non loquatur
amplius quam opus est, aut cum etiam non
opus est. <hi>Speciosi</hi> enim <hi>pedes evangelizantium pacem,
evangelizantium bona <note>(Rom. X, 15)</note>
            </hi>. Sed tamen de
terra sicca pulverem contrahunt, qui sane in judicium
eorum excutitur, qui sibi hanc exhibitionem perversa
voluntate contemnunt. Non solum ergo propter ipsam
vitae hujus mortalitatem et ignorantiam, et propter
diei malitiam, quae utinam sufficeret, sicut de illa
dictum est, <hi>Sufficit diei malitia sua <note>(Matth. VI, 34)</note>
            </hi>;
quam jubemur ferre atque portare, donec transeat,
et sustinere Deum viriliter agendo, ut fructum afferamus
cum tolerantia: sed etiam propter ipsum pulverem
mundi hujus, qui per itinera consulendi consulentium
pedibus adhaerescit, et damna quae in ipsa
negotiosissima dispensationis actione contingunt,
quae Dominus praestet ut cum lucris majoribus compensentur,
quotidianam debemus habere poenitentiam.</p>
          </div3>
<div3>
            <head>5.</head>
            <p>
 <hi>Laicorum peccata quotidiana. Conjugii usus quandonam
inculpabilis.</hi> Sed si hoc dispensatores verbi Dei
et ministri Sacramentorum ejus, milites Christi;
quanto magis caetera stipendiaria multitudo, et quaedam
provincia magni regis? Quam ne forte vel falsa
suspicione avaritiae miles ille fidelissimus atque fortissimus
apostolus Paulus offenderet, suis stipendiis
militavit: et ubi forte defuit sumptus necessarius, <hi>Alias,</hi> 
 inquit, <hi>Ecclesias exspoliavi, accipiens ab eis stipendium
ad vestram ministrationem <note>(II Cor. XI, 8)</note>
            </hi>.
Quanto ergo magis Ecclesiae provinciales saecularibus
negotiis obligati, quotidianam debent agere poenitentiam?
Qui quamvis a furtis, a rapinis, a fraudibus,
ab adulteriis et fornicationibus omnique
luxuria, a crudelitate odiorum et inimicitiarum pertinacia,
ab omni denique idololatriae foeditate, spectaculorum
nugacitate, haeresum atque schismatum
impia vanitate, atque ab omnibus hujuscemodi flagitiis
et facinoribus immunes, puri atque integri esse
debeant: tamen propter administrationem rerum familiarium,
et conjugiorum arctissima vincula, tam
multa peccant, ut non tam de istius mundi pulvere
aspergi, quam luto obliniri videantur. Hoc est quod
Apostolus eis dicit: <hi>Jam quidem omnino delictum est
in vobis, quia judicia habetis vobiscum. Quare non magis
iniquitatem patimini? quare non potius fraudamini?</hi> 
Nam illud exsecrabile est, quod propter quosdam
<pb n="1541"/>
addit et dicit: <hi>Sed vos iniquitatem facitis, et fraudatis,
et hoc fratribus <note>(I Cor. VI, 7, 8)</note>
            </hi>. Exceptis tamen iniquitatibus
et fraudibus, hoc ipsum habere inter se
judicia et lites de saecularibus rebus, delictum esse
dicit: quod tamen ferendum esse admonet, si vel
ecclesiastico judicio lites hujuscemodi finiantur. Hinc
est etiam illud: <hi>Qui sine uxore est, cogitat ea quae sunt
Dei, quomodo placeat Deo: qui autem matrimonio conjunctus
est, cogitat ea quae sunt mundi, quomodo placeat
uxori.</hi> Quod etiam de femina similiter notat. Vel
illud cum ait, <hi>Et iterum ad idipsum estote, ne vos
tentet satanas propter intemperantiam vestram.</hi> Quod ut
peccatum esse demonstraret, sed infirmitati concessum;
subjecit statim: <hi>Hoc autem dico secundum veniam,
non secundum imperium <note>(Id. VII, 32, 33, 5,
6)</note>
            </hi>. Sola enim generandi causa est inculpabilis sexus
utriusque commixtio. Quam multa sunt alia peccata,
sive in loquendo de rebus et negotiis alienis, quae
non ad te pertinent; sive in vanis cachinnationibus,
cum scriptum sit, <hi>Stultus in risu exaltat vocem suam,
sapiens autem vix tacite ridebit <note>(Eccli. XXI, 23)</note>
            </hi>: sive
in ipsis escis, quae ad necessitatem sustentandae hujus
vitae praeparantur, avidior atque immoderatior appetitus,
saepe excessum modum postridiana cruditate
contestans: sive in vendendis et emendis rebus charitatis
et vilitatis vota perversa. Piget cuncta colligere,
quae quisque in se ipso certius comprehendit atque
reprehendit, si divinarum Scripturarum speculum
non negligenter attendat. Quae quamvis singula non
lethali vulnere ferire sentiantur, sicuti homicidium et
adulterium, vel caetera hujusmodi: tamen omnia simul
congregata velut scabies, quo plura sunt necant,
aut nostrum decus ita exterminant, ut ab illius sponsi
speciosi forma prae filiis hominum <note>(Psal. XLIV, 3)</note> 
castissimis amplexibus separent, nisi medicamento
quotidianae poenitentiae desiccentur.</p>
          </div3>
<div3>
            <head>6.</head>
            <p>
 <hi>Peccata quotidiana omnes ex carnis infirmitate
contrahimus. Lucta christianae animae.</hi> Quod si falsum
est, unde quotidie tundimus pectora? Quod nos quoque
antistites ad altare assistentes cum omnibus facimus.
Unde etiam orantes dicimus, quod in tota
ista vita oportet ut dicamus: <hi>Dimitte nobis debita
nostra, sicut et nos dimittimus debitoribus nostris <note>(Matth.
VI, 12)</note>
            </hi>. Non enim ea dimitti precamur, quae jam in
Baptismo nisi dimissa credimus, de ipsa fide dubitamus:
sed utique de quotidianis peccatis hoc dicimus,
pro quibus etiam sacrificia eleemosynarum,
jejuniorum, et ipsarum orationum ac supplicationum
quisque pro suis viribus offerre non cessat. Quisquis
itaque se diligenter attendens, nulla se ipsum adulatione
seducit, satis intelligit cum quanto periculo
mortis aeternae, et cum quanta penuria perfectae
justitiae peregrinetur a Domino; quamvis jam in
Christo, hoc est, in via constitutus redire conetur.
Nam si non habemus peccata, et tundentes pectora
<pb n="1542"/>
dicimus, <hi>Dimitte nobis debita nostra;</hi> ex hoc ipso
certe et graviter nullo dubitante peccamus, cum
inter ipsa Sacramenta mentimur. Quamobrem, in
quantum Deo nostro fide, spe et charitate connectimur,
et eum in quantum possumus, imitamur,
non peccamus, sed filii Dei sumus: in quantum autem
ex occasione carnalis infirmitatis, quia nondum
morte resoluta, nondum resurrectione mutata est,
motus reprehensibiles improbique subrepunt, peccamus.
Quod utique fateri nos convenit; ne dura cervice,
non languoris nostri sanitatem, sed damnationem
superbiae mereamur. Unde utrumque verissime
scriptum est: et, <hi>Qui natus est ex Deo, non peccat <note>(I Joan. III, 9)</note>
            </hi>;
et quod in eadem Joannis Epistola
legimus, <hi>Si dixerimus quia peccatum non habemus,
nosmetipsos decipimus, et veritas in nobis non est <note>(Id. I, 8)</note>
            </hi>.
Illud enim ex primitiis novi hominis, hoc
ex reliquiis veteris dictum est: utrumque enim agimus
in hac vita. Paulatim autem novitas accedit, et
paulatim vetustate cedente succedit. Cum vero
utrumque agitur, in stadio sumus; nec solum percutimus
adversarium bonis operibus, sed etiam peccata
incautius evitando percutimur. Neque nunc quis
nostrum vicerit, sed quis crebrius feriat, quis fortius
confligat attenditur; donec alios secum in sempiternam
mortem pertrahat, qui homini stanti lapsus invidit,
et ab aliis triumphantibus in fine dicatur: <hi>Ubi
est, mors, contentio tua? ubi est, mors, aculeus tuus <note>(I Cor. XV, 55)</note>
            </hi>?
Sed neque facilius ab inimico dejicimur,
quam cum eum superbiendo imitamur; nec
vehementius eum prosternimus, quam cum humilitate
Dominum sequimur; nec acriores ei dolores
infligimus, quam cum plagas peccatorum nostrorum
confitendo et poenitendo sanamus.
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 <hi>Tertia poenitentia severior pro
peccatis mortiferis. Lacrymae sanguis poenitentis.</hi> Tertia
actio est poenitentiae, quae pro illis peccatis subeunda
est. Quae Legis decalogus continet; et de quibus
Apostolus ait, <hi>Quoniam qui talia agunt, regnum Dei
non possidebunt <note>(Galat. V, 21)</note>
            </hi>. In hac ergo poenitentia,
majorem quisque in se severitatem debet
exercere; ut a se ipso judicatus, non judicetur a
Domino, sicut idem apostolus ait: <hi>Si enim nos judicaremus,
a Domino non judicaremur <note>(I Cor. XI, 31)</note>
            </hi>.
Ascendat itaque homo adversum se tribunal mentis
suae; si timet illud quod <hi>oportet nos exhiberi ante
tribunal Christi, ut illic recipiat unusquisque quod per
corpus gessit, sive bonum, sive malum <note>(II Cor. V, 10)</note>
            </hi>.
Constituat se ante faciem suam, ne hoc ei postea fiat.
Nam minatur hoc Deus peccatori, dicens: <hi>Arguam
te, et statuam te ante faciem tuam <note>(Psal. XLIX, 21)</note>
            </hi>.
Atque ita constituto in corde judicio, adsit accusatrix
cogitatio, testis conscientia, carnifex timor. Inde
quidam sanguis animi confitentis per lacrymas profluat.
Postremo ab ipsa mente talis sententia proferatur,
ut se indignum homo judicet participatione
corporis et sanguinis Domini: ut qui separari a regno
coelorum timet per ultimam sententiam summi judicis,
<pb n="1543"/>
per ecclesiasticam disciplinam a Sacramento
coelestis panis interim separetur. Versetur ante oculos
imago futuri judicii: ut cum alii accedunt ad altare
Dei, quo ipse non accedit, cogitet quam sit
contremiscenda illa poena, qua percipientibus aliis
vitam aeternam, alii in mortem praecipitantur aeternam.
Ad hoc enim altare, quod nunc in Ecclesia est
in terra positum, terrenis oculis expositum, ad
mysteriorum divinorum signacula celebranda, multi
etiam scelerati possunt accedere: quoniam Deus
commendat in hoc tempore patientiam suam, ut in
futuro exserat severitatem suam. Accedunt enim
ignorantes quoniam patientia Dei ad poenitentiam
eos adducit. Illi autem secundum duritiam cordis
sui et cor impoenitens, thesaurizant sibi iram in die
irae et revelationis justi judicii Dei, qui reddet unicuique
secundum opera sua <note>(Rom. II, 4-6)</note>. Ad illud
autem altare, quo praecursor pro nobis introiit Jesus,
quo caput Ecclesiae praecessit, membris caeteris secuturis,
nullus eorum accedere poterit, de quibus, ut
jam commemoravi, dixit Apostolus, <hi>Quoniam qui talia
agunt, regnum Dei non possidebunt.</hi> Solus enim
sacerdos, sed plane ibi totus assistet, adjuncto scilicet
corpore qui caput est, quod jam ascendit in
coelum. Ipse est cui dixit apostolus Petrus, <hi>Plebs
sancta, regale sacerdotium <note>(I Petr. II, 9)</note>
            </hi>. Quomodo
ergo in interiora veli, et in illa invisibilia Sancta
sanctorum intrare audebit aut poterit, qui medicinam
coelestis disciplinae contemnens, noluit paulisper
a visibilibus separari? Qui enim noluit humiliari, ut
exaltaretur; cum exaltari voluerit, dejicietur; et in
aeternum sejungetur ab aeternis sanctis, quisquis hoc
tempore per merita obedientiae et per satisfactionem
poenitentiae non sibi providit locum in corpore sacerdotis.
Qua enim fronte impudentiae tunc volet
averti faciem Dei a peccatis suis, qui nunc toto corde
non dicit, <hi>Quoniam facinus meum ego agnosco, et
peccatum meum ante me est semper <note>(Psal. L, 5)</note>
            </hi>? Quo
pacto, quaeso, Deus dignatur ignoscere, quod in se
ipse homo dedignatur agnoscere?</p>
          </div3>
<div3>
            <head>8.</head>
            <p>
 <hi>In eos qui sibi salutem praeter regnum coelorum
pollicentur. Sententia ultima mittens aut in regnum,
aut in ignem.</hi> Aut illud quale est, in quo sibi blandiuntur,
qui sua se vanitate seducunt? Perseverantes
enim in malitiis atque luxuriis suis, cum audiunt
Apostolum dicentem, <hi>Quoniam qui talia agunt,
regnum Dei non possidebunt:</hi> audent sibi praeter Dei
regnum salutem, quam desiderant, polliceri; atque
ita inter se loquuntur, dum recusant agere poenitentiam
pro peccatis suis, et perditos mores aliquando
in melius commutare: Regnare nolo, sufficit
mihi salvum me esse. In quo primum eos fallit, quia
eorum nec salus ulla est; quorum iniquitas perseverat.
Quod enim ait Dominus, <hi>Quoniam abundavit iniquitas,
refrigescet charitas multorum; qui autem perseveraverit
usque in finem, hic salvus erit <note>(Matth. XXIV,
12, 13)</note>
            </hi>: salutem utique promisit perseverantibus
in charitate, non in iniquitate. Ubi autem charitas
est, opera illa mala a regno Dei separantia esse
<pb n="1544"/>
non possunt. <hi>Omnis enim lex in uno sermone impleta
est, in eo quod scriptum est, Diliges proximum
tuum tanquam te ipsum <note>(Galat. V, 14)</note>
            </hi>. Deinde si est
aliqua differentia inter regnantes et non regnantes;
oportet tamen ut in uno regno sint omnes, ne in
hostium aut alienorum numero deputentur. Omnes
enim Romani Romanum regnum possident; quamvis
non omnes in eo regnent, sed caeteris regnantibus
pareant. Non autem ait Apostolus, <hi>Qui talia
agunt,</hi> non regnabunt cum Deo; sed <hi>regnum Dei non
possidebunt.</hi> Quod etiam de carne et sanguine dictum
est, <hi>Caro et sanguis regnum Dei non possidebunt:</hi> quia <hi>corruptibile hoc induet incorruptionem, et mortale hoc
induet immortalitatem 
 <note>(I Cor. XV, 50, 53)</note>
            </hi>; ut jam non
caro et sanguis, sed ex animali corpore spiritualis
corporis habitum naturamque mereatur. Vel illa eos
terreat ultima sententia judicis nostri, quam propterea
nunc aperiri voluit, ut ab ejus fidelibus praecaveatur;
dans <hi>metuentibus se significationem, ut fugiant a
facie arcus <note>(Psal. LIX, 6)</note>
            </hi>. Exceptis enim eis qui cum
illo etiam judicabunt, quibus et promisit, dicens: <hi>Sedebitis super duodecim thronos, judicantes duodecim
tribus Israel 
 <note>(Matth. XIX, 28)</note>
            </hi>. In quo numero judicantium
omnes intelliguntur, qui propter Evangelium
omnia sua dimiserunt, et secuti sunt Dominum.
Duodenarius quippe numerus ad quamdam universitatem
refertur. Non enim Paulus apostolus ibi non
erit, quia inter illos duodecim non fuit. Exceptis
ergo illis, quos etiam nomine Angelorum significavit,
quando ait, <hi>Cum venerit Filius hominis judicare cum
Angelis suis.</hi> Angeli enim utique nuntii sunt. Nuntios
autem rectissime accipimus omnes qui salutem coelestem
hominibus nuntiant. Unde etiam Evangelistae
boni nuntii possunt interpretari: et de Joanne Baptista
dictum est, <hi>Ecce mitto angelum meum ante faciem
tuam <note>(Malach. III, 1)</note>
            </hi>. His ergo, ut dicere coeperam,
exceptis, caetera omnium hominum multitudo, sicut
in ipsius verbis Domini manifestum est, in duas partes
dividetur. Positurus est enim oves ad dexteram,
haedos ad sinistram: et dicetur ovibus, id est justis, <hi>Venite, benedicti Patris mei, percipite regnum quod
vobis paratum est a constitutione mundi.</hi> 
 De hoc utique
regno dixit Apostolus, cum enumeraret opera mala, <hi>Quoniam qui talia agunt, regnum Dei non possidebunt.</hi> 
Audi quid audiant qui a sinistris erunt: <hi>Ite,</hi> inquit, <hi>in
ignem aeternum, qui praeparatus est diabolo et angelis
ejus <note>(Matth. XXV, 31-41)</note>
            </hi>. Quapropter, praesumere
quis audeat de nomine christiano, et non cum omni
obedientia et timore audiat Apostolum dicentem, <hi>Hoc
enim scitote, cognoscentes quoniam omnis fornicator, aut
immundus, aut avarus, quod est idolorum servitus, non
habet haereditatem in regno Christi et Dei? Nemo vos seducat
inanibus verbis: propter haec enim venit ira Dei
in filios diffidentiae. Nolite itaque effici participes eorum <note>(Ephes. V, 5-7)</note>
            </hi>.
Latius autem ad Corinthios haec dicit: <hi>Nolite errare; neque fornicatores, neque idolis servientes,
neque adulteri, neque molles, neque masculorum
<pb n="1545"/>
concubitores, neque fures, neque avari, neque ebriosi,
neque maledici, neque rapaces, regnum Dei possidebunt.</hi> 
Sed videte quemadmodum timorem et desperationem
salutis abstulerit eis, qui haec in vita veteri commiserunt. <hi>Et haec quidem,</hi> 
 inquit, <hi>fuistis, sed abluti estis,
sed sanctificati estis in nomine Domini nostri Jesu Christi,
et in Spiritu Dei nostri <note>(I Cor. VI, 9-11)</note>
            </hi>.</p>
          </div3>
<div3>
            <head>9.</head>
            <p>
 <hi>Poenitentia relapsis post Baptismum amplectenda.</hi> 
Quisquis ergo post Baptismum aliquorum pristinorum
malorum opere obligatus tenetur, usque adeone sibi
inimicus est, ut adhuc dubitet vitam mutare, cum
tempus est, cum ita peccat et vivit? Nam utique quod
ita perseveranter peccat, thesaurizat sibi iram in die
irae et revelationis justi judicii Dei. Quod autem adhuc
vivit, patientia Dei ad poenitentiam eum adducit. Implicatus
igitur tam mortiferorum vinculis peccatorum
detrectat, aut differt, aut dubitat confugere ad ipsas
claves Ecclesiae, quibus solvatur in terra, ut sit solutus
in coelo; et audet sibi post hanc vitam, quia tantum
christianus dicitur, salutem aliquam polliceri;
nec veridico illo dominicae vocis tonitruo contremiscit, <hi>Non omnis qui dicit mihi, Domine, Domine, intrabit in
regnum coelorum; sed qui facit voluntatem Patris mei
qui in coelis est, ipse intrabit in regnum coelorum 
 <note>(Matth.
VII, 21)</note>
            </hi>? Quid, ad Galatas idem apostolus, nonne talia
enumerans eodem fine concludit? <hi>Manifesta sunt,</hi> 
inquit, <hi>opera carnis, quae sunt fornicationes, immunditiae,
luxuriae, idolorum servitus, veneficia, inimicitiae,
contentiones, aemulationes, animositates, dissensiones,
haereses, invidiae, ebrietates, comessationes, et his similia;
quae praedico vobis, sicut praedixi, quoniam qui talia
agunt, regnum Dei non possidebunt <note>(Galat. V, 19-21)</note>
            </hi>.
Judicet ergo se ipsum homo in istis voluntate, dum
potest, et mores convertat in melius: ne cum jam
non poterit, etiam praeter voluntatem a Domino judicetur.
Et cum ipse in se protulerit severissimae medicinae,
sed tamen medicinae sententiam, veniat ad
antistites, per quos illi in Ecclesia claves ministrantur:
et tanquam bonus jam incipiens esse filius, maternorum
membrorum ordine custodito, a praepositis
Sacramentorum accipiat satisfactionis suae modum;
ut in offerendo sacrificio cordis contribulati devotus
et supplex, id tamen agat quod non solum ipsi prosit
ad recipiendam salutem, sed etiam caeteris ad
exemplum. Ut si peccatum ejus, non solum in gravi
ejus malo, sed etiam in tanto scandalo aliorum est,
atque hoc expedire utilitati Ecclesiae videtur antistiti,
in notitia multorum, vel etiam totius plebis agere
poenitentiam non recuset, non resistat, non lethali et
mortiferae plagae per pudorem addat tumorem. Meminerit
semper, quod <hi>superbis Deus resistit, humilibus
autem dat gratiam <note>(Jacobi IV, 6)</note>
            </hi>. Quid enim est infelicius,
quid perversius, quam de ipso vulnere, quod
latere non potest, non erubescere, et de ligatura ejus
erubescere?</p>
          </div3>
<div3>
            <head>10.</head>
            <p>
 <hi>In eos qui poenitentiae negligendae exemplum ex
aliis sumunt. A communione non prohibentur nisi sponte
confessi, vel legitime convicti.</hi> Nemo arbitretur, fratres,
propterea se consilium salutiferae hujus poenitentiae
<pb n="1546"/>
debere contemnere, quia multos forte advertit et novit
ad Sacramenta altaris accedere, quorum talia crimina
non ignorat. Multi enim corriguntur, ut Petrus:
multi tolerantur, ut Judas: multi nesciuntur, donec
veniat Dominus, qui illuminet abscondita tenebrarum,
et manifestet cogitationes cordis <note>(I Cor. IV, 5)</note>. Nam
plerique propterea nolunt alios accusare, dum se per
illos cupiunt excusare. Plerique autem boni christiani
propterea tacent, et sufferunt aliorum peccata quae noverunt,
quia documentis saepe deseruntur, et ea quae
ipsi sciunt, judicibus ecclesiasticis probare non possunt.
Quamvis enim vera sint quaedam; non tamen
judici facile credenda sunt, nisi certis indiciis demonstrentur.
Nos vero a communione prohibere quemquam
non possumus (quamvis haec prohibitio nondum
sit mortalis, sed medicinalis), nisi aut sponte
confessum, aut in aliquo sive saeculari, sive ecclesiastico
judicio nominatum atque convictum. Quis enim
sibi utrumque audeat assumere, ut cuiquam ipse sit
et accusator et judex? Cujusmodi regulam etiam
Paulus apostolus in eadem ad Corinthios Epistola breviter
insinuasse intelligitur, cum quibusdam talibus
commemoratis criminibus, ecclesiastici judicii formam
ad omnia similia ex quibusdam daret. Ait enim: <hi>Scripsi vobis in epistola non commisceri fornicariis:
non utique fornicariis hujus mundi, aut avaris, aut raptoribus,
aut idolis servientibus; alioquin debueratis de
hoc mundo exire.</hi> 
 Non enim possunt homines in hoc
mundo viventes, nisi cum talibus vivere: nec eos
possunt lucrifacere Christo, si eorum colloquium
convictumque vitaverint. Unde et Dominus cum publicanis
et peccatoribus comedens: <hi>Non est opus,</hi> 
inquit, <hi>sanis medicus, sed male habentibus. Non enim
veni vocare justos, sed peccatores <note>(Matth. IX, 12 et 13)</note>
            </hi>.
Et ideo sequitur Apostolus, et adjungit: <hi>Nunc autem
scripsi vobis non commisceri. Si quis frater nominatur
aut fornicator, aut idolis serviens, aut avarus, aut maledicus,
aut ebriosus, aut rapax; cum hujusmodi nec
quidem cibum sumere. Quo enim mihi de his qui foris
sunt judicare</hi>? <hi>Nonne de his qui intus sunt vos judicatis?
De his autem qui foris sunt, Deus judicabit. Auferte
malum a vobis ipsis <note>(I Cor. V, 9-13)</note>
            </hi>. Quibus verbis
satis ostendit non temere aut quomodolibet, sed
per judicium auferendos esse malos ab Ecclesiae communione:
ut si per judicium auferri non possunt,
tolerentur potius, ne perverse malos quisque evitando,
ab Ecclesia ipse discedens, eos quos fugere
videtur, vinciat ad gehennam. Quia et ad hoc nobis
sunt in Scripturis sanctis exempla proposita, velut
in messe, ut palea sufferatur usque ad ultimum
ventilabrum <note>(Matth. III, 12)</note>; velut intra illa retia,
ubi pisces boni cum malis usque ad segregationem,
quae futura est in littore, id est, in fine saeculi, aequo
animo tolerentur <note>(Id. XIII, 47-50)</note>. Non enim contrarium
est huic loco id quod alio loco dicit Apostolus: <hi>Tu quis es qui judicas alienum servum? Suo domino
<pb n="1547"/>
stat, aut cadit 
 <note>(Rom. XIV, 4)</note>
            </hi>. Noluit enim hominem
ab homine judicari ex arbitrio suspicionis, vel etiam
extraordinario usurpato judicio: sed potius ex lege
Dei secundum ordinem Ecclesiae, sive ultro confessum,
sive accusatum atque convictum. Alioquin illud
cur dixit, <hi>Si quis frater nominatur aut fornicator, aut
idolis serviens,</hi> et caetera; nisi quia eam nominationem
intelligi voluit quae fit in quemquam, cum sententia
ordine judiciario atque integritate profertur?
Nam si nominatio sufficit, multi damnandi sunt innocentes,
quia saepe falso in quoquam crimine nominantur.</p>
          </div3>
<div3>
            <head>11.</head>
            <p>
 <hi>Adversus eos qui pravis exemplis acquiescentes
contemnunt poenitentiam. Praepositi mali non imitandi.
Elegans similitudo.</hi> Non ergo illi, quos monemus
agere poenitentiam, quaerant sibi comites ad
supplicium; nec gaudeant quia plures inveniunt.
Non enim propterea minus ardebunt, quia cum
multis ardebunt. Non est enim hoc sanitatis certum
consilium, sed malevolentiae vanum solatium. An forte
attendunt multos etiam in ipsis honoribus ecclesiasticis
praepositorum et ministrorum non congruenter vivere
sermonibus et Sacramentis, quae per eos populis
ministrantur? O miseros homines, qui hos intuendo
Christum obliviscuntur! qui et tanto ante praedixit, ut
legi Dei potius obtemperetur, quam imitandi videantur
illi, qui ea quae dicunt non faciunt <note>(Matth. XXIII, 3)</note>:
et traditorem suum tolerans usque in finem, etiam ad
evangelizandum cum caeteris misit. Tam sunt autem
isti absurdi et praeposteri et miseri, qui praepositorum
suorum malos mores imitari eligunt, quam per eos
praedicata Domini praecepta servare; quam si quisquam
viator remanendum sibi esse existimet in itinere,
cum viderit milliaria lapidea litteris plena viam
docere, et non ambulare. Cur enim non potius, si pervenire
desiderat, tales comites intuetur et consequitur,
qui et viam bene demonstrant, et in ea perseveranter
atque alacriter ambulant? Quod si isti desint,
vel potius minus appareant, nam deesse non possunt:
non enim sic quaerunt homines charitate studiosa quod
praedicent ad imitationem, quomodo quaerunt iniquitate
suspiciosa quod murmurent ad deceptionem, partim
non inveniendo bonos, dum ipsi mali sunt; partim
timendo invenire, dum mali esse semper volunt.
Sed tamen concedamus non apparere nunc homines
dignos imitatione. Quisquis hoc putas, mente Dominum
intuere, qui homo factus est, ut hominem vivere
doceret. Si habitat Christus in interiore homine per
fidem in corde tuo, recordarisque illud quod Joannes
ait, <hi>Qui dicit se in Christo manere, debet quemadmodum
ille ambulavit, et ipse ambulare <note>(I Joan. II, 6)</note>
            </hi>: ita nec
tibi deerit quem sequaris, et cum te alius viderit, de
bonorum inopia conqueri desinet. Si enim non nosti
quid sit recte vivere, divina praecepta cognosce. Fortassis
enim multi recte vivunt; sed propterea tibi nullus
recte vivere videtur, quoniam quid sit recte vivere
<pb n="1548"/>
ignoras. Si autem nosti, age quod nosti; ut et tu quod
quaeris habeas, et aliis quod imitentur ostendas. Christum
animo attende, attende Apostolos, quorum novissimus
est ille qui dicit, <hi>Imitatores mei estote, sicut
et ego Christi <note>(I Cor. IV, 16)</note>
            </hi>. Attende animo tot martyrum
millia. Cur enim te Natalitia eorum conviviis
turpibus celebrare delectat, et eorum vitam sequi honestis
moribus non delectat? Ibi videbis non solum
viros, sed etiam feminas, postremo pueros et puellas,
nec imprudentia decipi, nec iniquitate perverti, nec
periculi timore frangi, nec saeculi amore corrumpi. Ita
te non invenientem quid excuses, non solum praeceptorum
inevitabilis rectitudo, sed etiam exemplorum
innumerabilis multitudo circumdabit.
</p>
          </div3>
        </div2>

<div2>
          <head>CAPUT V.</head>
<div3>
            <head>12.</head>
            <p>
 <hi>Peccator nullus desperet, sed ad
poenitentiam confugiat. Mutatio vitae et satisfactio pro
commissis.</hi> Sed de utilitate ac salubritate poenitentiae,
ut quod instituimus aliquando peragamus: si jam de
sanitate desperans addis peccata peccatis, sicut scriptum
est, <hi>Peccator, cum venerit in profundum malorum,
contemnit <note>(Prov. XVIII, 3)</note>
            </hi>: noli contemnere, noli desperare;
clama etiam de profundo ad Dominum, et dic
ei: <hi>De profundis clamavi ad te, Domine; Domine,
exaudi vocem meam. Fiant aures tuae intendentes in vocem
obsecrationis meae. Si iniquitates observaveris, Domine;
Domine, quis sustinebit? Quoniam apud te propitiatio
est <note>(Psal. CXXIX, 1-4)</note>
            </hi>. De tali profundo Ninivitae
clamaverunt, et hanc propitiationem invenerunt: faciliusque
est evacuata comminatio Prophetae, quam
humiliatio poenitentiae <note>(Jonae III)</note>. Hic fortasse dicis:
Sed ego jam baptizatus sum in Christo, a quo omnia
mihi peccata praeterita dimissa sunt; vilis factus sum
nimis iterans vias meas, et canis horribilis oculis Dei,
conversus ad vomitum suum. Quo abibo a spiritu ejus?
et a facie ejus quo fugiam? Quo, frater, nisi ad ejus
misericordiam poenitendo, cujus potestatem peccando
contempseras? Nemo enim recte fugit ab illo, nisi ad
illum, ab ejus severitate ad ejus bonitatem. Quis enim
locus te excipiet fugientem, ubi ejus praesentia te non
inveniat? Si ascenderis in coelum, ibi est: si descenderis
ad infernum, adest. Recipe ergo pennas tuas in
directum, et habita in spe in extrema hujus saeculi:
etenim illuc manus sua deducet te, et perducet te dextera
sua <note>(Psal. CXXXVIII, 7-10)</note>. Quidquid enim feceris,
quaecumque peccaveris; adhuc in hac vita es, unde
te Deus omnino, si sanare nollet, auferret. Cur ergo
ignoras quia patientia Dei ad poenitentiam te adducit <note>(Rom. II, 4)</note>?
Qui enim clamando non tibi persuasit ut
non recederes, parcendo clamat ut redeas. Intuere
David regem: jam utique et ipse illius temporis sacramenta
perceperat, jam utique circumcisus erat, quod
patres nostri pro Baptismo habebant. Nam ad hoc dicit
Apostolus sanctum Abraham signaculum justitiae fidei
recepisse <note>(Id. IV, 11)</note>. Jam etiam unctus erat unctione
venerabili, qua regale sacerdotium praefigurabatur
Ecclesiae. Repente autem factus et adulterii et
<pb n="1549"/>
homicidii reus, non frustra tamen de tam immani et
abrupto profundo sceleris poenitens clamavit ad Dominum,
dicens: <hi>Averte faciem tuam a peccatis meis, et
omnes iniquitates meas dele.</hi> Quo tandem merito, nisi
quia item dicit: <hi>Iniquitatem meam ego agnosco, et peccatum
meum ante me est semper?</hi> Quid autem obtulit
Domino unde illum propitiaret sibi? <hi>Quoniam si voluisses,</hi> 
inquit, <hi>sacrificium, dedissem utique; holocaustis non
delectaberis. Sacrificium Deo spiritus contribulatus: cor
contritum et humiliatum Deus non spernit <note>(Psal. L, 11,
5, 18, 19)</note>
            </hi>. Non solum ergo devote obtulit, sed etiam
ista dicendo quid offerri oporteret ostendit. Non enim
sufficit mores in melius commutare, et a factis malis
recedere; nisi etiam de his quae facta sunt, satisfiat
Deo per poenitentiae dolorem, per humilitatis gemitum,
per contriti cordis sacrificium, cooperantibus
eleemosynis. <hi>Beati</hi> enim <hi>misericordes, quoniam ipsorum
miserebitur Deus <note>(Matth. V, 7)</note>
            </hi>. Non enim dictum
est, ut tantum abstineamus a peccatis: <hi>Sed et de praeteritis,</hi> 
inquit, <hi>deprecare Dominum, ut tibi dimittantur <note>(Eccli. XXI, 1)</note>
            </hi>.
Et Petrus jam erat fidelis, jam in Christo
et alios baptizaverat. Intuere ergo Petrum praesumentem
accusatum, timentem vulneratum, flentem
sanatum. Jam etiam post adventum de coelo Spiritus
sancti, quidam Simon pecunia voluit eumdem Spiritum
sanctum emere, sceleratissimum et impium mercimonium
cogitans, jam baptizatus in Christo: et tamen
poenitentiae consilium ab ipso Petro correptus
accepit <note>(Act. VIII, 13-22)</note>. Dicit etiam apostolus Paulus,
qui utique fidelibus mittebat Epistolas: <hi>Ne iterum
cum venero ad vos, humiliet me Deus, et lugeam
multos ex his qui ante peccaverunt, et non egerunt poenitentiam
super immunditia et luxuria, et fornicatione
quam gesserunt <note>(II Cor. XII, 21)</note>
            </hi>. Circumstant ergo nos
et praecepta recte faciendi, et exempla non tantum
recte facientium, sed etiam poenitentium ad recipiendam
salutem, quae fuerat amissa peccando. Sed fac
incertum esse utrum ignoscat Deus. Quid perdit, cum
supplicat Deo, qui salutem perdere non dubitavit, cum
offenderet Deum? Quis enim certus est quod etiam
imperator ignoscat? Et tamen pecunia funditur, maria
transmeantur, procellarum incerta subeuntur; et
pene ut mors evitetur, mors ipsa suscipitur. Supplicatur
deinde per homines homini: sine dubitatione
fiunt ista, cum sit dubium quo fine proveniant. Et tamen
certiores sunt claves Ecclesiae, quam corda regum:
quibus clavibus quodcumque in terra solvitur, etiam
in coelo solutum promittitur <note>(Matth. XVI, 19)</note>. Et multo
est honestior humilitas, qua se quisque humiliat
Ecclesiae Dei: et labor minor imponitur, et nullo temporalis
mortis periculo mors aeterna vitatur.
</p>
          </div3>
        </div2>
      </div1>

<div1>
        <head>SERMO CCCLII . <hi>De utilitate agendae poenitentiae,</hi> II.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Sermoni occasio data ex
lectione.</hi> Vox poenitentis agnoscitur in verbis quibus
<pb n="1550"/>
psallenti respondimus: <hi>Averte faciem tuam a peccatis
meis, et omnes iniquitates meas dele <note>(Psal. L, 11)</note>
            </hi>. Unde
cum sermonem ad vestram Charitatem non praepararemus,
hinc nobis esse tractandum Domino imperanto
cognovimus. Volebamus enim hodierna die vos in ruminatione
permittere, scientes quam abundantes epulas
ceperitis. Sed quia salubriter quod apponitur accipitis,
quotidie multum esuritis. Praestet ergo Dominus
ipse Deus noster, et nobis virium sufficientiam, et
vobis utilem audientiam. Neque enim ignoramus, esse
serviendum bonae vestrae et utili voluntati. Adjuvemur
ergo a vobis et voto et studio; voto ad Deum, studio
ad verbum; ut ea dicamus quae vobis esse utilia ipse
judicat, qui vos pascit per nos. Vox igitur in his verbis
poenitentis agnoscitur: <hi>Averte faciem tuam a peccatis
meis, et omnia facinora mea dele.</hi> Proinde aliquid
de poenitentia dicere divinitus jubemur. Neque enim
nos istum psalmum cantandum lectori imperavimus:
sed quod ille censuit vobis esse utile ad audiendum, hoc
cordi etiam puerili imperavit. Dicamus aliquid de utilitate
poenitentiae: praesertim, quia et dies jam sanctus
anniversarius imminet, quo propinquante humiliari
animas et domari corpora studiosius decet.</p>
          </div3>
<div3>
            <head>2.</head>
            <p>
 <hi>Poenitentia triplex. Prima baptizandorum. Poenitentia
ante baptismum imperata Judaeis.</hi> Triplex autem
consideratio agendae poenitentiae in sacra Scriptura
invenitur. Nam neque ad Baptismum Christi, in quo
omnia peccata delentur, quisquam bene accedit, nisi
agendo poenitentiam de vita pristina. Nemo enim eligit
vitam novam, nisi quem veteris poenitet. Hoc autem
etiam auctoritate divinorum Librorum probare
debemus, utrum baptizandi egerint poenitentiam.
Quando Spiritus sanctus missus est ante promissus,
et implevit Dominus fidem pollicitationis suae;
accepto Spiritu sancto discipuli, ut nostis, coeperunt
loqui omnibus linguis, ut in illis qui aderant, linguam
suam quisque cognosceret. Hoc autem miraculo territi,
consilium vitae ab Apostolis petierunt. Tunc eis
Petrus annuntiavit eum colendum quem crucifixerunt,
ut ejus jam sanguinem biberent credentes, quem fuderant
saevientes. Annuntiato autem illis Domino
nostro Jesu Christo, et agnoscentibus reatum suum,
ut impleretur in eis quod propheta ante praedixerat, <hi>Conversus sum in aerumnam meam, dum configitur spina;</hi> 
compuncti sunt. Conversi enim sunt in aerumnam
doloris, cum configeretur spina peccati recordationis.
Nihil enim mali se fecisse putaverant, nondum infixa
erat spina. Loquente autem Petro, ut agnoscas infixam
spinam, Scriptura dixit, <hi>Petro loquente compuncti
sunt corde.</hi> Proinde in eodem psalmo, cum dictum
est, <hi>Conversus sum in aerumnam meam, dum configitur
spina;</hi> sequitur, <hi>Peccatum cognovi, et facinus meum
non operui. Dixi, Proloquar adversum me delictum
meum Domino; et tu dimisisti impietatem cordis mei <note>(Psal. XXXI, 4, 5)</note>
            </hi>.
Cum ergo spina illa recordationis
compuncti dicerent Apostolis, <hi>Quid ergo faciemus?</hi> 
ait illis Petrus, <hi>Agite poenitentiam, et baptizetur unusquisque
vestrum in nomine Domini nostri Jesu Christi;
et remittentur vobis peccata <note>(Act. II, 37)</note>
            </hi>. Ergo interim
<pb n="1551"/>
nunc, si qui forte adsunt ex eo numero, qui baptizari
disponunt (credimus enim eos adesse tanto
ad verbum studiosius, quanto ad indulgentiam vicinius),
hos primum paucis alloquimur, ut erigant mentes
in spem. Ament fieri quod non sunt, oderint quod
fuerunt. Novum hominem nasciturum jam voto concipiant:
quidquid de vita praeterita remordebat, quidquid
angebat conscientiam, quidquid omnino vel magnum
vel parvum, vel dicendum vel non dicendum, non
dubitent posse dimitti; ne forte quod vult dimittere
Dei miseratio, contra se teneat humana dubitatio.</p>
          </div3>
<div3>
            <head>3.</head>
            <p>
 <hi>Figurae nostrae in iis quae Israelitis contigerunt.
Petra, figura Christus. Transitus maris Rubri, Baptismus.
Manna Christi panis coelestis figura. Quomodo
cibum et potum spiritualem eumdem nobiscum sumpserunt
Israelitae. Petra virga percussa.</hi> Exemplum etiam
in primo illo populo exhibitum unusquisque fideliter
recordetur. Ait enim Apostolus: <hi>Omnia haec figurae
nostrae fuerunt:</hi> cum de rebus talibus loqueretur.
Quid enim dixerat? <hi>Nolo enim vos ignorare, fratres,
quia patres nostri omnes sub nube fuerunt; et omnes in
Moyse baptizati sunt in nube et in mari; et omnes eumdem
cibum spiritualem manducaverunt, et omnes eumdem
potum spiritualem biberunt. Bibebant enim de spirituali
sequente petra. Petra autem erat Christus <note>(I Cor.
X, 1-4)</note>
            </hi>. Has figuras nostras fuisse ille dixit, cui
nemo fidelis unquam contradixit. Et cum multa enumeraret,
unam rem solam solvit, quia dixit, <hi>Petra
autem erat Christus.</hi> Solvendo unum aliquid, caetera
proposuit inquirenda: sed ne recedens a Christo in
quisitor erraret, ut firmus quaerat, in petra fundatus; <hi>Petra,</hi> 
 inquit, <hi>erat Christus.</hi> Dixit illas figuras nostras
fuisse, et obscura erant omnia. Quis evolveret involucra
ista figurarum? quis aperiret? quis discutere
auderet? In quibusdam quasi dumetis densissimis et
crassa umbra lumen accendit: <hi>Petra,</hi> inquit, <hi>erat
Christus.</hi> Jam ergo lumine illato, quaeramus quid caetera
significent; quid sibi velint, mare, nubes, manna.
Haec enim non exposuit, sed petra quid esset ostendit.
Per mare transitus, Baptismus est. Sed quia baptismus,
id est, salutis aqua non est salutis, nisi
Christi nomine consecrata, qui pro nobis sanguinem
fudit, cruce ipsius aqua signatur. Hoc ut significaret
ille baptismus, mare Rubrum fuit. Manna de coelo
aperte ab ipso Domino exponitur. <hi>Patres vestri manducaverunt,</hi> 
inquit, <hi>manna in eremo, et mortui sunt.</hi> 
Quando enim viverent, cum figura praenuntiare vitam
posset, vita esse non posset? <hi>Manducaverunt,</hi> inquit, <hi>manna, et mortui sunt;</hi> 
 id est, manna quod manducaverunt
non illos potuit de morte liberare: non quia
ipsum manna mors eis fuit, sed quia eos a morte
non liberavit. Ille enim liberaturus erat a morte, qui
per manna figurabatur. De coelo certe manna veniebat,
attendite quem figurabat: <hi>Ego sum,</hi> inquit, <hi>panis
vivus, qui de coelo descendi <note>(Joan. VI, 49, 51)</note>
            </hi>.
Sicut studiosi autem et bene vigilantes verba dominica
attendite, ut proficiatis et legere et audire noveritis. <hi>Eumdem,</hi> 
 inquit, <hi>cibum spiritualem manducaverunt.</hi> 
Quid est, <hi>eumdem,</hi> nisi quia eum quem etiam nos?
<pb n="1552"/>
Video aliquantum esse ad promendum explicandumque
difficile quod dicere institui: sed adjuvabor benevolentia
vestra, haec mihi a Domino impetret facultatem. <hi>Eumdem,</hi> 
 inquit, <hi>cibum spiritualem manducaverunt.</hi> 
Suffecerat ut diceret, Cibum spiritualem
manducaverunt. <hi>Eumdem,</hi> inquit. <hi>Eumdem</hi> non invenio
quomodo intelligam, nisi eum quem manducamus et
nos. Quid ergo, ait aliquis, hoc erat manna illud,
quod ego nunc accipio? Ergo nihil modo venit, si
ante jam fuit. Ergo evacuatum est scandalum crucis.
Quomodo ergo <hi>eumdem,</hi> nisi quia addidit <hi>spiritualem?</hi> 
Nam qui manna illud sic acceperunt, ut tantummodo
indigentiae suae corporali satisfieri putarent, et ventrem
suum pasci, non mentem; nihil magnum manducaverunt,
factum satis est eorum indigentiae. Alios
Deus pavit, aliis aliquid nuntiavit. Hi tales cibum
corporalem manducaverunt, non cibum spiritualem.
Quos ergo dicit patres nostros cibum spiritualem
eumdem manducavisse? Quos putamus, fratres, nisi
qui vere patres nostri fuerunt? imo patres nostri
non fuerunt, sed sunt. Omnes enim illi vivunt. Sic
enim quibusdam illis infidelibus dicit Dominus, <hi>Patres
vestri manducaverunt manna in eremo, et mortui
sunt.</hi> Quid est enim, <hi>Patres vestri;</hi> nisi, quos infidelitate
imitamini, quorum vias non credendo et Deo
resistendo sectamini? Secundum quem intellectum
quibusdam dicit, <hi>Vos a patre diabolo estis <note>(Joan. VIII,
44)</note>
            </hi>. Neque enim diabolus aliquem hominem vel potentia
creavit, vel generando procreavit: et tamen
dicitur pater impiorum, non propter generationem,
sed propter imitationem. Sicut e contra de bonis
dicitur, <hi>Ergo semen Abrahae estis <note>(Galat. III, 29)</note>
            </hi>: cum
loquatur Gentibus, quae stirpem carnis ex Abrahae
genere non ducebant. Filii enim erant, non nascendo,
sed imitando. Abrogatur autem et alienatur a perfidis
pater Abraham, quando eis Dominus dicit, <hi>Si filii
Abrahae essetis, opera Abrahae faceretis <note>(Joan. VIII, 39)</note>
            </hi>.
Et ut malae arbores de Abrahae paternitate gloriantes
eradicarentur, filii Abrahae de lapidibus promittuntur <note>(Matth. III, 9)</note>.
Sicut ergo hoc loco dicit, <hi>Patres vestri
manducaverunt manna in eremo, et mortui sunt:</hi> non
enim intellexerunt quod manducaverunt; itaque non
intelligentes, cibum nonnisi corporalem acceperunt:
sic et Apostolus dicit, patres nostros, non patres
infidelium, non patres impiorum, manducantes et
morientes; sed patres nostros, patres fidelium, spiritualem
cibum manducasse, et ideo eumdem. <hi>Patres
nostri,</hi> inquit, <hi>eumdem cibum spiritualem manducaverunt,
et eumdem potum spiritualem biberunt.</hi> Erant
enim ibi qui quod manducabant, intelligebant: erant
ibi quibus plus Christus in corde, quam manna in
ore sapiebat. Quid de aliis loquamur? Inde erat
primitus ipse Moyses famulus Dei, fidelis in tota
domo ejus <note>(Hebr. III, 2)</note>, sciens quid dispensaret, et
quia illo tempore ita dispensari deberent clausa praesentium,
aperta futurorum. Breviter ergo dixerim:
quicumque in manna Christum intellexerunt, eumdem
quem nos cibum spiritualem manducaverunt; quicumque
autem de manna solam saturitatem quaesierunt,
<pb n="1553"/>
patres infidelium manducaverunt, et mortui
sunt. Sic etiam eumdem potum: <hi>Petra enim Christus.</hi> 
Eumdem ergo potum quem nos, sed spiritualem;
id est, qui fide capiebatur, non qui corpore
hauriebatur. Audistis eumdem potum, <hi>Petra erat
Christus:</hi> non enim alter Christus tunc, alter nunc.
Altera quidem illa petra <note>(Exod. XVII, 6)</note>, alter lapis
quem sibi posuit ad caput Jacob <note>(Gen. XXVIII, 11)</note>;
alter agnus occisus ut manducaretur Pascha <note>(Exod.
XII)</note>, alter aries haerens in vepribus immolandus,
quando filio suo pepercit Abraham jussus, quem
jussus obtulerat <hi>(Gen, XXII, 13)</hi>: altera ovis et
altera ovis, alter lapis et alter lapis, idem tamen
Christus; ideo eumdem cibum, ideo eumdem potum.
Denique percussa est ipsa petra ligno, ut aqua
deflueret: virga enim percussa est <note>(Exod. XVII, 5 et 6)</note>.
Quare ligno, non ferro, nisi quia crux ad Christum
accessit, ut nobis gratiam propinaret? Eumdem ergo
cibum, eumdem potum, sed intelligentibus et credentibus.
Non intelligentibus autem, illud solum manna, illa
sola aqua; ille cibus esurienti, potus iste sitienti; nec
ille, nec iste credenti: credenti autem idem qui nunc.
Tunc enim Christus venturus, modo Christus venit. Venturus
et venit, diversa verba sunt, sed idem Christus.</p>
          </div3>
<div3>
            <head>4.</head>
            <p>
 <hi>Moysi dubitatio figurativa.</hi> Aliquid etiam, quoniam
res venit in medium, de dubitatione famuli
Dei Moysi volo dicere. Figura enim erat veterum
etiam ista sanctorum. Dubitavit ad aquam Moyses;
quando petram virga percussit ut aqua flueret, dubitavit.
Dubitationem autem ejus legens quisque forte
transiret, nec intelligeret, quia nec quaerere auderet.
Domino autem Deo dubitatio illa displicuit, et eam
notavit, non solum arguendo, sed etiam vindicando.
Nam propter hanc dubitationem dicitur Moysi, <hi>Non
introduces tu populum in terram promissionis <note>(Num.
XX, 12)</note>
            </hi>. <hi>Ascende in montem, et morere <note>(Deut. XXXII,
49)</note>
            </hi>. Deus hic utique apparet iratus. Quid ergo de
Moyse, fratres mei? Omnis ille labor ejus, omnis pro
populo aestus ejus, et illa charitas, dicens, <hi>Si dimittis
illis peccatum, dimitte; sin autem, dele me de libro
tuo <note>(Exod. XXXII, 31, 32)</note>
            </hi>, hac subita et repentina
dubitatione damnata est? Et quid est quod conclusit
lector cum Apostolum legeret, <hi>Charitas nunquam cadit <note>(I Cor. XIII, 8)</note>
            </hi>?
Cum quaedam solvenda proponerem,
studium vestrum me fecit et aliud proponere,
quod forte non quaereretis. Videamus ergo, et adhuc
quantum possumus conemur penetrare mysterium.
Irascitur Deus, dicit eum non introducturum populum
in terram promissionis; jubet ut ascendat in
montem et moriatur. Et tamen multa injungit agenda
eidem Moysi: jubet quid agat, quomodo populum
disponat, quomodo non relinquat passim et negligenter.
Nunquam ista damnato injungere dignaretur.
Aliud accipite mirabilius. Quoniam dictum est Moysi
(hoc enim placuit Deo certi mysterii dispensationisque
gratia) quod ipse in terram promissionis non introduceret
populum, eligitur alius Jesus Nave; et
iste homo non hoc nomine vocabatur, vocabatur Auses <note>(Num. XIII, 17)</note>.
Et cum ei introducendum populum
<pb n="1554"/>
Moyses commendaret, vocavit eum, et mutavit
ei nomen, et appellavit eum Jesum: ut non per
Moysen, sed per Jesum, id est non per legem, sed
per gratiam populus Dei in terram promissionis
intraret. Sicut autem Jesus ille non verus, sed
figuratus; ita etiam terra promissionis illa non vera,
sed figurata. Illa enim populo primo temporalis
fuit: nobis quae promissa est, aeterna erit. Sed figuris
temporalibus promittebantur et praenuntiabantur
aeterna. Sicut ergo ille non verus Jesus, nec illa
terra promissionis vera, sed figurata: ita manna non
cibus vere coelestis, sed figuratus; ita petra illa
non vere Christus, sed figuratus, et sic omnia.
Quam ergo sibi exigit considerationem dubitatio
Moysi? Ne forte et ibi aliqua figura expressa sit, et
innuerit intelligenti, et ad inquirendum commoverit
et provocaverit animum. Video enim et post illam dubitationem,
et post iram Dei, et post minas mortis,
et post remotionem ab introductione populi in terram
promissionis, multa Deum sic dicere ad Moysen,
tanquam ad amicum, quomodo et antea loquebatur:
usque adeo ut ipsi Jesu Nave obedientiae exemplum
de Moyse proponatur, et hoc eum moneat Deus, ut
sic ei serviat, quomodo servivit Moyses; et sic se
pollicetur cum eo futurum, quomodo cum Moyse.
Evidenter, charissimi, constringit nos ipse Deus,
non passim reprehendere, sed intelligere dubitationem
Moysi. Figura petra jacens, figura virga percutiens,
figura aqua fluens, figura et Moyses dubitans.
Et ibi dubitavit, ubi percussit. Hinc facta est dubitatio
Moysi, quando lignum accessit ad petram. Jam
veloces praevolant, imo tardos patienter exspectent.
Dubitavit Moyses quando lignum accessit ad petram:
dubitaverunt discipuli quando viderunt Dominum
crucifixum. Horum figuram gerebat Moyses. Figura
erat Petri illius ter negantis. Quare Petrus dubitavit?
Quia lignum petrae propinquavit. Cum mortis suae
genus, id est, crucem ipsam praenuntiaret Dominus,
ipse Petrus expavit: <hi>Absit a te, Domine, non erit hoc <note>(Matth. XVI, 22)</note>
            </hi>.
Dubitas, quia petrae imminere virgam
vides. Ideo spem suam, quam gerebant de Domino
discipuli, tunc perdiderunt: quodam modo intercepta
est, quando crucifixum viderunt, quando planxerunt
occisum. Invenit eos post resurrectionem loquentes
inter se de hac re, tristi colloquio; et tenens oculos
eorum ne ab eis agnosceretur, non se auferens credentibus,
sed differens dubitantes, se tanquam tertium collocutorem
sermoni commiscuit, et quaesivit ab eis unde
loquerentur. Mirantur illi, quia solus ignorat quod
in eo factum fuerat qui quaerebat. <hi>Tu solus,</hi> inquiunt, <hi>peregrinaris in Jerusalem?</hi> 
 Et commemorant quae gesta
sint de Jesu. Et continuo jam desperationis suae medullas
aperiunt, et vulnus medico licet nescientes ostendunt: <hi>Nos autem,</hi> 
 inquiunt, <hi>sperabamus quod in illo redemptio
esset Israel <note>(Luc. XXIV, 13-21)</note>
            </hi>. Ecce facta est
dubitatio, quia lignum accessit ad petram: impleta
est figura Moysi.</p>
          </div3>
<div3>
            <head>5.</head>
            <p>
 <hi>Moyses in monte moriens, quid adumbravit.</hi> Videamus
et hanc: <hi>Ascende in montem, et morere.</hi> Per
<pb n="1555"/>
mortem corporalem Moysi figurata est mors ipsius
dubitationis; sed in monte. O mira mysteria! Hoc
certe expositum et intellectum, quanto dulcius quam
manna? Ad petram nata est dubitatio, in monte
mortua est. Quando fuit humilis Christus in passione,
quasi petra jacebat ante oculos: merito in illo
dubitabatur, humilitas illa nihil magnum praetendebat.
Merito ipsa humilitate factus est lapis offensionis:
resurrectione autem clarificatus magnus apparuit,
jam mons est. Jam ergo illa dubitatio, quae
nata erat ad petram, in monte moriatur. Agnoscant
discipuli salutem suam, revocent spem suam. Attende
quemadmodum moriatur illa dubitatio, attende
quemadmodum moriatur Moyses in monte. Non intret
in terram promissionis: nolumus ibi dubitationem;
moriatur. Ostendat nobis eam Christus mori.
Trepidavit Petrus: et negavit ter. <hi>Petra enim erat
Christus.</hi> Resurrexit, mons factus est: firmavit et
Petrum. Sed moritur dubitatio. Quomodo moritur? <hi>Petre, amas me?</hi> 
 Cordis inspector, cordis cognitor
interrogat; et vult audire quod ametur, et parum est
semel. Interrogat hoc, audit prope cum taedio ipsius
Petri: miratur enim interrogari se a praescio, sed
etiam toties interrogari cum semel sufficeret respondere
etiam nescienti. Sed tanquam tibi diceret
Dominus, Exspecto, numerus legitimus impleatur:
tertio confiteatur per amorem <note>(Joan. XXI, 15-17)</note>,
quia ter negaverat per timorem <note>(Matth. XXVI,
69-74)</note>. Quod ergo Dominus toties interrogabat, dubitationem
illam in monte occidebat.</p>
          </div3>
<div3>
            <head>6.</head>
            <p>
 <hi>Ad Baptismum invitat. Manus Moysi contra Amalech
nunc extentae, nunc demissae.</hi> Quid ergo, charissimi,
si patent haec? Non ad fraudem, sed ad jucunditatem
clausa erant. Neque enim tam dulciter caperentur,
si prompta vilescerent. Respiciat ergo negotium
suum competiturus Baptismum, quem alloqui
coeperam. Mare Rubrum Baptismus erat, populus
transiens baptizabatur: transitus ipse Baptismus
erat, sed in nube. Adhuc enim nubilabatur quod
praenuntiabatur: adhuc occultabatur quod promittebatur.
Jam modo recessit nubes, manifestae veritatis
serenitas facta est: quia recessit et velum, per quod
loquebatur Moyses. Hoc velum et in templo pendebat,
ne secreta templi viderentur: sed in cruce Domini
velum conscissum est, ut paterent. Veni ergo
ad Baptismum: ingredere intrepidus viam per mare
Rubrum; noli esse de peccato praeterito tanquam de
Aegyptio sequente sollicitus. Premebant te peccata
tua duro onere servitutis, sed in Aegypto, in amore
hujus saeculi, in peregrinatione longinqua; cogebant
te sectari opera terrena, tanquam lateres facere, opera
lutea operabaris. Premunt te peccata, veni securus
ad Baptismum: usque ad aquam hostis sequi
poterit, ibi morietur. Time aliquid de vita praeterita,
crede aliquid remansurum tuorum peccatorum, si
aliquis remansit Aegyptiorum. Audio vocem pigrorum:
Ego, inquit, de praeteritis peccatis non timeo,
omnia mihi in aqua sancta per Ecclesiae etiam charitatem
<pb n="1556"/>
dimitti non dubito; sed timeo futura peccata.
Placet ergo in Aegypto remanere? Interim hostem
praesentem evade, qui jam te pressit, et jam subjugavit.
De futuris quid tibi hostes meditaris? Quod jam
fecisti, etsi nolueris erit: quod facturum te putas,
si volueris non erit. Sed periculosa est via: neque
enim cum Rubrum mare transiero, jam ero in terra
promissionis: ductus est ille populus per longa deserta.
Interim ab Aegypto liberare. Quid ergo, putas
defuturum tibi auxiliatorem in via, eum qui te eruit
de vetusta captivitate? Novos tuos inimicos non compescit,
qui te a vetustis hostibus liberavit? Tantum
intrepidus transi, intrepidus ambula, obediens esto:
noli amaricare Moysi illi, cujus typum ille portabat
in hac obedientia. Fateor, non desunt hostes. Sicut
enim non deerant qui sequerentur fugientes, ita non
deerant qui impedirent ambulantes. Prorsus, charissimi,
figurae nostrae fuerunt. Interim in te non sit
quod contristet Moysen: noli esse aqua amara, quam
post mare Rubrum non potuit ille populus bibere.
Erat enim et ibi tentatio. Et tamen ista quando eveniunt,
quando amaricat populus, ostendimus eis
Christum, quae pro illis tulerit, quomodo pro eis
sanguinem fuderit: et mitescunt, tanquam nobis lignum
in aquam mittentibus. Plane hostem adversantem
itineri tuo Amalech habebis. Tunc orabat Moyses,
tunc extendebat manus: et ubi deponebat manus,
convalesebat Amalech; ubi extendebat manus,
deficiebat Amalech. Et tuae manus extentae sint, deficiat
Amalech tentator et hujus itineris impeditor:
esto vigil et sobrius in orationibus, in operibus bonis,
non tamen praeter Christum, quia extensio illa
manuum, Christi crux fuit. In illa extenditur Apostolus,
cum dicit: <hi>Mundus mihi crucifixus est, et ego
mundo <note>(Galat. VI, 14)</note>
            </hi>. Ergo deficiat Amalech, vincatur,
et non impediat transitum populi Dei. Si dimittis
manus a bono opere, a cruce Christi; praevalebit
Amalech. Tamen noli omni modo aut continuo
te fortem futurum putare, aut penitus desperando
deficere. Alternatio enim illa defectus et fortitudinis
in manibus servi Dei Moysi, forte alternatio tua fuit.
Aliquando enim in tentationibus deficis, sed non succumbis.
Deponebat ille paulum manus, non omnino
ruebat. <hi>Si dicebam, Motus est pes meus; ecce misericordia
tua, Domine, adjuvabat me <note>(Psal. XCIII, 18)</note>
            </hi>. Noli
ergo timere: adest in itinere auxiliator, qui in Aegypto
non defuit liberator. Noli timere, aggredere viam, praesume
securus. Aliquando ille deponebat manus, aliquando
erigebat; tamen victus est Amalech <note>(Exod.
XVII, 11-13)</note>. Rebellare potuit, superare non potuit.
</p>
          </div3>
        </div2>

<div2>
          <head>CAPUT II.</head>
<div3>
            <head>7.</head>
            <p>
 <hi>Altera poenitentia, quae omnium est,
ac quotidiana. Medicina et pactum in dominica oratione
de remittendis debitis. Ignoscendum fratri.</hi> Itaque admonemur
jam de altera loqui poenitentia. Triplicem
quippe ejus considerationem in sancta Scriptura esse
proposui. Illa prima competentium est et ad Baptismum
venire sitientium: hanc de Scripturis sanctis
ostendi. Est alia quippe quotidiana. Et ubi illam
ostendimus poenitentiam quotidianam? Non habeo
<pb n="1557"/>
ubi melius ostendam, quam in oratione quotidiana,
ubi Dominus orare nos docuit, quid ad Patrem dicamus
ostendit, et in his verbis posuit: <hi>Dimitte nobis
debita nostra, sicut et nos dimittimus debitoribus nostris <note>(Matth. VI, 12)</note>
            </hi>.
Quae debita, fratres? Quandoquidem
debita hic intelligi non possunt nisi peccata; quae debita
dimisit in Baptismo, iterum ut dimittat oramus?
Certe mortuus est omnis Aegyptius qui sequebatur.
Si nihil de sequentibus hostibus residuum factum est,
quid oramus ut dimittatur, nisi propter manus deficientes
contra Amalech? <hi>Dimitte nobis, sicut et nos dimittimus.</hi> 
Constituit medicinam, firmavit pactum. Hic
preces dictat, ibi precanti respondet: novit quo jure
res agatur in coelo, quomodo impetrari possint desiderata.
Dimitti vis? dimitte, ait. Quid enim habes
quod Deo praestes, a quo vis ut praestetur tibi? Numquid
jam Christus salvator in terra ambulat? Numquid
suscipit illum modo in domum gaudens Zacchaeus <note>(Luc. XIX, 6)</note>?
Numquid ei hospitium et epulas
praeparat Martha <note>(Id. X, 40)</note>? Nihil horum indiget,
ad dexteram Patris sedet. Sed <hi>quando uni ex minimis
meis fecistis, mihi fecistis <note>(Matth. XXV, 40)</note>
            </hi>. Haec est
extensio manuum, sub qua defecit Amalech. Et erogas
quidem pauperi, quando aliquid das esurienti:
forte id quod dederis minus habebis, sed in domo,
non in coelo. Sed hic quoque in terra, quo jubente
praestitisti, ipse supplet quod dedisti. De hac re cum
loqueretur Apostolus, ait: <hi>Qui administrat semen seminanti,
et panem in escam subministrabit <note>(II Cor. IX,
10)</note>
            </hi>. Operarius enim Dei es, quando das egenti: seminas
hieme, quod metas aestate. Quid ergo metuis,
infidelis, ne in hac magna domo tantus paterfamilias
non pascat operarium suum? Erit et ibi, sed quod
sufficiat tibi. Dabit Deus necessitati totum, non cupiditati.
Operare ergo intrepidus, extende manus, deficiat
Amalech. Sed hinc, ut dixi, aliquid in domo tua
cum dederis, vel minus vides quod ibi videbas: non
ibi vides cum dederis, donec iterum det Deus. Dic
mihi, cum ignoscis de corde, quid perdis? Cum ignoscis
ei qui peccat in te, quid minus habebis in corde
tuo? Inde enim dimittis, sed nihil amittis. Imo vero
unda quaedam charitatis ibat in corde tuo, et tanquam
de vena interiore manabat: tenes odium contra
fratrem, obturasti fontem. Non solum ergo nihil perdis,
cum ignoscis; sed abundantius irrigaris. Charitas
non angustatur. Ponis ibi lapidem offensionis, et tu tibi
facis angustias. Vindicabo me, ulciscar me, ego illi
ostendam, ego faciam: aestuas, laboras, cui licet ignoscendo
esse securum, securum vivere, securum orare.
Nam ecce quid acturus es? Oraturus es. Quid dicam
quando? Hodie oraturus es. An non es oraturus? Ira et
odio impletus, vindictam minaris: non dimittis ex corde.
Ecce oras, ecce venit orandi hora, incipis verba illa
vel audire vel dicere. Dictis et auditis superioribus,
venturus es ad hunc versum. Aut si non venturus,
quo iturus? Ne ignoscas inimico, deviabis a Christo?
Plane si in oratione deviabis, ut nolis dicere, <hi>Dimitte
nobis debita nostra;</hi> quia non potes dicere, <hi>sicut et nos
dimittimus debitoribus nostris;</hi> ne tibi cito respondeatur,
<pb n="1558"/>
Sic dimitto quomodo et tu dimittis: ergo quia
hoc non potes dicere, et non vis dimittere, deviabis
ab hoc versu, et praetermittes, et dices quod sequitur, <hi>Ne nos patiaris induci in tentationem:</hi> 
 ibi te capiet
creditor tuus, cujus quasi faciem devitabas. Quomodo
quisque in vico cum occurrerit ei cui aliquid
debet, si ad manum est diverticulum, dimittit quo
ibat; et it per aliam partem, ne faciem videat creditoris.
Hoc tu in isto versu te fecisse arbitratus es: devitasti
dicere, Dimitte, sicut ego dimitto; ne sic dimitteret,
id est non dimitteret, quia non dimittis; et
noluisti dicere, devitans faciem creditoris. Quem devitas?
quis devitas? Quo ibis, ubi tu esse possis et
ille non esse? Dicturus es, <hi>Quo abibo a spiritu tuo?
et a facie tua quo fugiam? Si ascendero in coelum, tu illic
es; si descendero in infernum, ades.</hi> Quantum potest
a Christo debitor fugere, quam ut eat in infernum?
Adest iste creditor et ibi. Quid facturus es,
nisi quod sequitur? <hi>Si assumpsero pennas meas in directum,
et volavero in extrema maris <note>(Psal. CXXXVIII,
7-9)</note>
            </hi>: id est, spe mea finem saeculi meditabor, in
praeceptis tuis vivam, duabus alis charitatis attollar.
Imple ergo duas alas charitatis. Dilige proximum
sicut te ipsum; et non teneas odium, unde fugias
creditorem.
</p>
          </div3>
        </div2>

<div2>
          <head>CAPUT III.</head>
<div3>
            <head>8.</head>
            <p>
 <hi>Tertium genus poenitentiae luctuosae,
pro mortiferis peccatis. Desperatione veniae
anima suffocatur.</hi> Restat poenitentiae tertium genus,
unde aliquid breviter dicam, ut adjuvante Domino
proposita et promissa persolvam. Est poenitentia
gravior atque luctuosior, in qua proprie vocantur in
Ecclesia poenitentes, remoti etiam a Sacramento altaris
participandi, ne accipiendo indigne, judicium sibi
manducent et bibant. Illa ergo poenitentia luctuosa
est. Grave vulnus est: adulterium forte commissum
est, forte homicidium, forte aliquod sacrilegium;
gravis res, grave vulnus, lethale, mortiferum: sed
omnipotens medicus. Jam post suggestionem facti et
delectationem et consensionem et perpetrationem,
quasi quatriduanus mortuus putet: sed nec ipsum
Dominus deseruit, sed clamavit, <hi>Lazare, prodi foras.</hi> 
Cessit voci misericordiae moles sepulturae: cessit
mors vitae, cessit infernus superno. Elevatus est Lazarus,
processit de tumulo: et ligatus erat, sicut
sunt homines in confessione peccati agentes poenitentiam.
Jam processerunt a morte: nam non confiterentur,
nisi procederent. Ipsum confiteri, ab occulto
et a tenebroso procedere est. Sed quid Dominus
Ecclesiae suae? <hi>Quae solveritis,</hi> inquit, <hi>in terra, soluta
erunt et in coelo <note>(Matth. XVIII, 18)</note>
            </hi>. Proinde Lazaro
procedente, quia implevit Dominus misericordiae suae
bonum, perducere ad confessionem mortuum latentem,
putentem; jam caetera implet Ecclesiae ministerium: <hi>Solvite illum, et sinite abire 
 <note>(Joan. XI, 39-44)</note>
            </hi>.
Sed, charissimi, hoc genus poenitentiae nemo sibi
proponat, ad hoc genus nemo se praeparet: tamen si
forte contigerit, nemo desperet. Judam traditorem
non tam scelus quod commisit, quam indulgentiae
desperatio fecit penitus interire. Non erat dignus misericordia,
<pb n="1559"/>
ideo ei non fulsit lumen in corde, ut ad
ejus indulgentiam concurreret quem tradiderat, sicut
illi qui eum crucifixerant; sed desperando se occidit,
et laqueo suspendit se, suffocavit se. Quod fecit in
corpore suo, hoc factum est in anima ipsius. Spiritus
enim dicitur etiam iste ventus aeris hujus. Quomodo
ergo qui sibi collum ligant, inde se occidunt, quia
non ad eos intrat spiritus aeris hujus: sic illi qui desperant
de indulgentia Dei, ipsa desperatione intus se
suffocant, ut eos Spiritus sanctus visitare non possit.</p>
          </div3>
<div3>
            <head>9.</head>
            <p>
 <hi>Contra Paganos poenitentiae permissione peccandi
licentiam dari suggillantes.</hi> Solent inde Christianis Pagani
insultare de poenitentia quae instituta est in Ecclesia:
et contra nonnullas haereses tenuit Ecclesia
catholica istam veritatem de poenitentia agenda. Fuerunt
enim qui dicerent, quibusdam peccatis non esse
dandam poenitentiam; et exclusi sunt de Ecclesia, et
haeretici facti sunt. In quibuscumque peccatis non
perdit viscera pia mater Ecclesia. Ergo solent inde
etiam Pagani quasi insultare nobis, nescientes quid
loquantur; quia ad verbum Dei, quod linguas infantium
facit disertas, nondum pervenerunt. Vos, inquiunt,
facitis ut peccent homines, cum illis promittitis
veniam, si egerint poenitentiam. Dissolutio est
ista, non admonitio. In hanc sententiam exaggerant
verba, quanta quisque potest; lingua vel sonanti, vel
titubanti, non tacent: tamen et quando eis loquimur,
etsi vincantur, non consentiunt. Tamen quomodo
vincantur, breviter accipiat Charitas vestra, quia Domini
misericordia totum optime constituit in Ecclesia
sua. Dicunt nos dare peccatis licentiam, quia portum
poenitentiae pollicemur. Si clauderetur aditus poenitentiae,
nonne ille peccator tanto magis adderet
peccata peccatis, quanto magis sibi desperaret ignosci?
Diceret enim sibi: Ecce peccavi, ecce scelus admisi,
jam mihi veniae nullus est locus; poenitentia infructuosa
est, damnandus sum: quare jam non vivo
ut volo? Quia ibi non invenio charitatem, hic saltem
pascam cupiditatem. Quare enim me abstineam? Ibi
mihi locus omnis clausus est, hic quidquid non fecero,
perdo; quia vita quae post hanc futura est, non
mihi dabitur. Quare ergo non servio libidinibus meis,
ut eas impleam et saturem, et faciam quidquid non
licet, sed libet? Diceretur ei fortassis: Sed miser capieris,
accusaberis, torqueberis, punieris. Sciunt ista
homines mali ab hominibus dici, et inter homines
servari; attendunt multos male et scelerate viventes
impunita habere peccata: occultare possunt, redimere
quae occultare non possunt; redimere usque in
senectutem vitam lascivam, blasphemam, sacrilegam,
perditam. Enumerant sibi: Quid? ille qui tanta
fecit, non senex mortuus est? Numquid attendis
ideo illum peccatorem et sceleratum senem mortuum,
ut ostenderet in illo Deus patientiam, exspectans poenitentiam?
Unde Apostolus dicit: <hi>Ignoras quia patientia
<pb n="1560"/>
Dei ad poenitentiam te adducit? Ille autem secundum
duritiam cordis sui et cor impoenitens, thesaurizavit
sibi iram in die irae et revelationis justi judicii Dei,
qui reddet unicuique secundum opera sua <note>(Rom. II,
4-6)</note>
            </hi>. Opus est ergo ut hic timor mentes possideat,
opus est ut ille qui peccare non vult, praesentem
Deum sibi cogitet, non in publico solum, sed etiam
in domo; non in domo solum, sed et in cubiculo, in
nocte, in lecto suo, in corde suo. Ergo si tuleris
portum poenitentiae, desperatione augebunt peccata.
Ecce nihil dicunt illi, qui putant ideo augeri
peccata, quia portus poenitentiae in christiana
fide proponitur. Quid ergo? Deus, ne per illam spem
indulgentiae rursus augerentur peccata, non dehinc
providere debuit? Quomodo enim providit ne desperando
augeantur, sic providere debuit ne sperando
augeantur. Quomodo enim revera auget peccata qui
desperaverit, sic potest augere peccata et qui veniam
speraverit: ut dicat sibi, Faciam quod volo, Deus
bonus est, quando me convertero, ignoscet mihi. Ita
plane dic tibi, Quando me convertero, ignoscet mihi;
si crastinus dies certus est tibi. Nonne ad hoc te admonet
Scriptura, dicens: <hi>Ne tardes converti ad Dominum,
neque differas de die in diem; subito enim veniet
ira ejus, et in tempore vindictae disperdet te <note>(Eccli.
V, 8 et 9)</note>
            </hi>? Ecce ad utrumque vigilavit pro nobis
providentia Dei. Ne desperando augeamus peccata,
propositus est poenitentiae portus: rursus ne sperando
augeamus, datus est dies mortis incertus.
</p>
          </div3>
        </div2>
      </div1>

<div1>
        <head>SERMO CCCLIII . <hi>In die octavarum Infantium: quos exhortatur verbis Petri apostoli,</hi> Deposita ergo omni malitia, <hi>etc.</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Baptizatos exhortatur. Innocentia
morum retinenda. Humilitas sectanda.</hi> Omnium
quidem aures et mentes, quos cura nostra complectitur,
solliciti pastoris sermo compellat: verumtamen
ad vos proprie nunc dirigitur, quorum recens infantia
spiritualis generationis Sacramentorum cunabulis insignitur.
Vobis enim maxime per apostolum Petrum
sic divinum blanditur eloquium: <hi>Deposita ergo,</hi> inquit, <hi>omni malitia et omni dolo et adulatione et invidia et
detractione, tanquam modo nati infantes rationabile et
innocens lac concupiscite; ut in illo crescatis in salutem,
si gustastis quoniam dulcis est Dominus 
 <note>(I Petr. II,
1-3)</note>
            </hi>. Proinde quia gustastis, nos testes sumus: nos
vobis hanc suavitatem nutricis officio ministravimus.
Agite itaque admoniti sanctae instar infantiae, deponite
malitiam, dolum, adulationem et invidiam et
detractionem. Hanc innocentiam sic tenere debetis,
ut eam crescendo non amittatis. Quid est malitia,
<pb n="1561"/>
nisi nocendi amor? Quid est dolus, nisi aliud agere
et aliud simulare? Quid est adulatio, nisi fallaci laude
seductio? Quid est invidia, nisi odium felicitatis
alienae? Quid est detractio, nisi mordacior, quam veracior
reprehensio? Malitia malo delectatur alieno:
invidentia et bono cruciatur alieno: dolus duplicat
cor: adulatio duplicat linguam: detractio vulnerat
famam. Hujus autem vestrae innocentia sanctitatis,
quoniam filia est charitatis, <hi>non gaudet super iniquitate,
congaudet autem veritati <note>(I Cor. XIII, 6)</note>
            </hi>. Simplex
ut columba, et sic astuta ut serpens <note>(Matth. X, 16)</note>,
non studio nocendi, sed nocentem cavendi.
</p>
          </div3>
        </div2>

<div2>
          <head>CAPUT II.</head>
<p>Ad hanc vos exhortor. <hi>Talium est enim
regnum coelorum <note>(Matth. XIX, 14)</note>
            </hi>, humilium scilicet,
hoc est, spiritualiter parvulorum. Non contemnatis,
non abhorreatis. Magnorum est ista pusillitas. Superbia
vero fallax infirmorum est magnitudo; quae ubi
mentem possederit, erigendo dejicit, inflando evacuat,
distendendo dissipat. Humilis esse non potest
nocens, superbus esse non potest innocens. Humilitatem
illam loquor, quae non vult perituris rebus
excellere, sed aeternum aliquid veraciter cogitat, quo
non suis viribus, sed adjuta perveniat. Haec malum
cujusquam velle non potest, quo nequaquam bonum
ejus augetur. Porro autem superbia continuo parit
invidiam. Quis vero sit invidus, qui non ei malum
velit, cujus bono cruciatur? Ergo et invidia parit consequenter
malitiam: unde procedit et dolus et adulatio
et detractio, et omne opus malum, quod pati
nolis ab alio. Pia itaque humilitate servata, quae in
Scripturis sanctis sancta probatur infantia, securi
eritis de immortalitate beatorum: <hi>Talium est enim
regnum coelorum.</hi> </p>
<div3>
            <head>2.</head>
            <p>
 <hi>Erga Deum multo maxime servanda innocentia.
In Israelitis data baptizatis figura vitae christianae.</hi> 
Porro qui superbus in homines non est, multo maxime
adversus Deum contumax esse non debet: quoniam
si non est alicui faciendum quod quisque ab alio pati
non vult, et nullus hominum vult inobedientem pati
eum qui suo juri subditus fuerit; quanto magis cavendum
est, ne in Deum quisquam talis existat, qualem
in se existere hominem non vult?
</p>
          </div3>
        </div2>

<div2>
          <head>CAPUT III.</head>
<p>Fallunt proinde animas suas qui
sufficere existimant, si quod sibi fieri nolunt, nulli
hominum faciant, seseque vita luxuriosa ita corrumpunt,
ut Deo facere conentur quod sibi ab homine
fieri nolunt. Neque enim volunt a quoquam perverti
domum suam, qui in se ipsis domum Dei miserabili
caecitate pervertunt, surdi adversus Apostolum clamantem, <hi>Nescitis quia templum Dei estis, et Spiritus
Dei habitat in vobis? Si quis autem templum Dei corrumpit,
corrumpet illum Deus. Templum enim Dei
sanctum est, quod estis vos 
 <note>(I Cor. III, 16 et 17)</note>
            </hi>. Nemo
se fallat. Quid ergo se putant servare circa alios homines
innocentiam suam, cum sibi ita noceant, ut
Deo careant habitatore, et puniantur ultore? Hinc
<pb n="1562"/>
etiam fit ut per noxias voluptates lapsi et effusi,
non solum templa Dei esse desinant, verum etiam
ruinae fiant, in quibus habitant mala daemonia,
quibus supplicare, et quae colere incipiunt: <hi>fiuntque</hi> 
illis, ut dictum est, <hi>posteriora deteriora prioribus <note>(Luc.
XI, 26)</note>
            </hi>. Unde vos semine immortali regeneratos, sicut
superius propter malitiosas nocendi cupiditates, quibus
fit hominibus quod oderunt, ita postea propter
turpes et illicitas carnis delectationes et nefaria sacrilegia,
quibus homines nocere hominibus non videntur,
non eis faciendo quod nolunt, sed Deo non
obediendo cui cuncta sunt subdita, ipsi dominorum
Domino faciunt quod sibi a servulis suis fieri nolunt,
idem ipse apostolus Petrus alloquitur, dicens: <hi>Christo
ergo passo per carnem, et vos eadem cogitatione
armamini.</hi> </p>
</div2>

<div2>
          <head>CAPUT IV.</head>
<p> <hi>Quia qui mortuus est carne, desiit
peccare, ut jam non hominum desideriis, sed voluntate
Dei reliquum in carne vivat. Sufficit enim praeteritum
tempus voluntates gentium consummasse in libidinibus,
et voluptatibus, et comessationibus, potatione et nefandis
idolorum servitutibus <note>(I Petr. IV, 1-3)</note>
            </hi>. Sufficit enim
praeteritum tempus luteis operibus peccatorum, tanquam
Aegyptiorum dominationi servisse. Jam mare
Rubrum, Baptisma scilicet Christi sanguine consecratum,
verum dejecit Pharaonem, Aegyptios interemit: 
nihil de peccatis praeteritis tanquam de insequentibus
a tergo hostibus formidetis. De caetero cogitate
vitae hujus eremum permeare, et ad terram
promissionis, supernam Jerusalem, terram viventium
pervenire: ne verbi Dei contemptu tanquam mannae
fastidio, corda vestra velut ora interiora desipiant;
ne cibos concupiscentes Aegyptios de alimentis coelestibus
murmuretis: ne fornicemini, sicut quidam
illorum fornicati sunt; et ne tentetis Christum, sicut
quidam illorum tentaverunt. Si vobis fidem Gentilium
sitientibus amaritudo aliqua resistentium, velut aquarum
illarum quas Israel non potuit bibere, occurrerit;
imitata Domini patientia, velut injecto crucis
ligno dulcescant. Si tentatio serpentina momorderit;
conspecta illius exaltatione serpentis, tanquam
mortis in carne Domini victae atque triumphatae,
eodem crucis medicamento sanetur. Si adversarius
Amalechita iter intercludere atque impedire conabitur,
perseverantissima extensione brachiorum ejusdem
crucis indicio superetur. Veri et germani estote
christiani: nolite imitari nomine christianos, opere
vacuos. Iterum dico, et saepe dicendum est: <hi>Sufficit
praeteritum tempus voluntates gentium consummasse.</hi> 
Detestamini et aversamini canes conversos ad vomitum
suum: detestamini et aversamini mundatam et
vacantem domum, quo nequiores alii spiritus septem
adducuntur, ut sint novissima hominis pejora, quam
erant prima. Vos vestrum mundatorem tenete habitatorem. <hi>Praecipientes</hi> 
 enim <hi>rogamus ne in vacuum
gratiam Dei recipiatis <note>(II Cor. VI, 1)</note>
            </hi>. <hi>Sufficit enim praeteritum
<pb n="1563"/>
tempus voluntates gentium consummasse.</hi> Audite
et apostolum Paulum: <hi>Humanum dico propter infirmitatem
carnis vestrae. Sicut enim exhibuistis membra
vestra servire immunditiae et iniquitati ad injustitiam:
sic nunc exhibete membra vestra servire justitiae in sanctificationem <note>(Rom. VI, 19)</note>
            </hi>.</p>
</div2>
      </div1>

<div1>
        <head>SERMO CCCLIV . <hi>Ad Continentes habitus: quo eos primum adversus obtrectatores et invidos corroborat, tum deinde superbiam cavere jubet</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christi membra in mundi
odium,
uti praedixit ipse, necesse est incurrant.</hi> Hoc
admonuit Dominus, cum Evangelium legeretur,
quoniam qui credit in eum, credit in illum qui eum
misit <note>(Joan. XII, 44)</note>. Missum esse ad nos Salvatorem
mundi, fides verissima tenet: quoniam Christum ipse
praedicat Christus, hoc est corpus Christi toto orbe
diffusum. In coelis enim ille erat, et saevienti in terra
persecutori dicebat, <hi>Quid me persequeris <note>(Act. IX, 4)</note>
            </hi>?
Ubi Dominus sic expressit et hic se esse in nobis. Sic
totus crescit: quia quemadmodum ille in nobis est
hic, sic et nos ibi in illo sumus. Hoc facit compago
charitatis. Ipse qui caput nostrum, Salvator est corporis
sui. Praedicat ergo Christus Christum, praedicat
corpus caput suum, et tuetur caput corpus suum. Et
ideo nos mundus odit, sicut ab ipso Domino audivimus <note>(Joan. XV, 18-21)</note>.
Non enim Apostolis hoc dicebat
paucis, quod odisset eos mundus; et quia gaudere
deberent, cum eis detraherent homines et dicerent
omnia mala adversum eos, quia propter haec merces
eorum major esset in coelis <note>(Matth. V, 11, 12)</note>; non
eis solis dixit Dominus, cum haec dixit: sed dixit universo
corpori suo, dixit omnibus membris suis. Quicumque
in corpore ejus et membrum ejus esse voluerit,
non miretur quia odit eum mundus.</p>
          </div3>
<div3>
            <head>2.</head>
            <p>
 <hi>Membra Christi non solum eos qui foris, sed quosdam
etiam intus patiuntur inimicos.</hi> Corporis autem
ejus sacramentum multi accipiunt: sed non omnes
qui accipiunt sacramentum, habituri sunt apud eum
etiam locum promissum membris ejus. Pene quidem
sacramentum omnes corpus ejus dicunt, quia omnes
in pascuis ejus simul pascunt: sed venturus est qui
dividat, et alios ponat ad dexteram, alios ad sinistram.
Et utraque pars dictura est, <hi>Domine, Domine,
quando te vidimus, et ministravimus tibi?</hi> vel, <hi>Domine,
quando te vidimus, et non ministravimus tibi?</hi> Pars utraque
dictura est: uni tamen dicet, <hi>Venite, benedicti
Patris mei, percipite regnum;</hi> alteri, <hi>Ite in ignem aeternum,
qui praeparatus est diabolo et angelis ejus <note>(Matth.
XXV, 31-41)</note>
            </hi>.
</p>
          </div3>
        </div2>

<div2>
          <head>CAPUT II.</head>
<p>Non ergo solos inimicos nostros deputare
<pb n="1564"/>
debemus, charissimi, quicumque bona conscientia
Christi membra sumus; non solos eos inimicos
nostros putare debemus, qui aperte foris sunt.
Multo enim pejores sunt qui intus videntur, et foris
sunt. Amant enim mundum; et ideo mali sunt. Et
quidem de nobis ea sentiunt, quae ipsi diligunt, et in
hujus mundi quasi prosperitatibus quibus ingemiscimus,
invident nobis. Ibi nos felices putant, ubi nos
periclitamur. Felicitatem vero nostram internam nec
noverunt; quia non gustaverunt. Quia vero quidquid
nobis temporaliter mundus arridet, magis est periculum,
quam ornamentum nostrum, nesciunt; quia ista
distinguere gaudia non noverunt.</p>
<div3>
            <head>3.</head>
            <p>
 <hi>Continentium locus excellentior in Christi corpore.
Continentia ipsorum ab invidis mordetur, ut probetur.
Mali bonis necessarii.</hi> Unde hortamur Charitatem vestram,
maxime quia vos videmus frequentius convenisse,
qui propositum altius habetis, id est, in ipso
corpore Christi ex ejus munere, non meritis vestris,
excellentiorem locum tenetis, habentes conscientiam
quae a Deo donata est. Nam et ipsa malis et invidis
nostris in suspicionem venit. Ad hoc tamen mordetur,
ut probetur. Si enim in ipsius continentiae professione
laudes quaerimus hominum, deficimus reprehensionibus
hominum. Cum sis castus servus Dei, ecce te
mundus suspicatur forsitan impudicum, et mordet, et
reprehendit, et libenter in tuis detractionibus immoratur;
malevolae quippe animae quasi dulciter sapit,
quod pessime suspicatur; tu autem si propter laudes
humanas continentiam suscipere voluisti, reprehensionibus
humanis defecisti, et totum quod tibi proposueras,
perdidisti.
</p>
          </div3>
        </div2>

<div2>
          <head>CAPUT III.</head>
<p>Porro autem si nosti dicere cum
Apostolo, <hi>Gloria nostra haec est, testimonium conscientiae
nostrae <note>(II Cor. I, 12)</note>
            </hi>; non solum tibi reprehensionibus
mercedem non minuit, sed et facit ampliorem.
Tu tamen pro illo ora, ne tua mercede moriatur. Nam
et hinc probamur, charissimi, quia si non haberemus
inimicos, non essent pro quibus oraremus ex praecepto
Domini nostri dicentis, <hi>Diligite inimicos vestros,
et orate pro eis qui vos oderunt <note>(Matth. V, 44)</note>
            </hi>. Unde
probamus, unde cor nostrum interrogamus, utrum
hoc facere valeamus, si nullum inimicum, nullum reprehensorem,
nullum detractorem, nullum maledicum
experiamur? Videtis ergo quia et mali necessarii
sunt bonis. In fornace quodam modo aurificis sumus,
hoc est, in hoc mundo. Si aurum non es, simul ardes.
Si aurum es, palea tua est malus. Si et tu palea es,
simul eritis fumus.</p>
</div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>In Christi corpore non soli continentes,
sed etiam conjugati locum habent. Conjugati humiles
superbis continentibus meliores.</hi> Verumtamen primum
id noveritis, charissimi, in corpore Christi excellentiora
membra esse non sola. Est enim conjugalis
vita laudabilis, et habet in corpore Christi locum
suum: sicut et in nostro corpore non ea sola habent
locum, quae excellentius locata sunt, sicut sensus in
<pb n="1565"/>
facie superiorem corporis partem occupaverunt; sed
nisi pedes portarent, quidquid sublime est in terra jaceret.
Unde Apostolus dicit: <hi>Et quae inhonesta sunt
nostra, magis necessaria sunt. Deus temperavit corpus,
ut non essent scissurae in corpore <note>(I Cor. XII, 23-25)</note>
            </hi>.
Novimus autem membra Christi, quae conjugalem
agunt vitam, si membra Christi sunt, id est, si fideles
sunt, si futurum saeculum vel sperant, vel exspectant,
si norunt quare signum Christi portent, sicut
novimus quod honorem deferunt vobis; novimus quod
meliores esse vos judicant, quam ipsi sunt. Sed quantum
vos illi honorant, tantum et vos mutuam honorificentiam
eis praestare debetis. Si enim est in vobis
sanctitas, timete ne perdatis eam. Unde? Per superbiam.
Aliter perit sanctitas casti, si adulter fuerit;
aliter perit, si superbus fiat. Et audeo dicere, conjugalem
agentes vitam, si tenent humilitatem, superbis
castis meliores sunt. Consideret enim Charitas vestra
quod dico: diabolum attendite, numquid ei in judicio
Dei objiciendum est adulterium aut fornicatio? Nihil
horum facit, qui non habet carnem. Sola eum superbia
et invidia mittit in ignem aeternum.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Superbia invidiae mater. Agnes
virgo et Crispina mulier, ambae martyres. Continens cogitet
quid sibi desit, non quid adsit.</hi> Servo ergo Dei
cui subrepserit superbia, continuo ibi est et invidia.
Non potest superbus esse non invidus. Invidia filia
est superbiae: sed ista mater nescit esse sterilis; ubi
fuerit, continuo parit. Ut autem non sit in vobis, hoc
cogitate, persecutionis tempore non solam Agnen
fuisse coronatam virginem, sed et Crispinam mulierem:
et forte, quod non dubitatur, aliqui tunc de
continentibus defecerunt, et multi de conjugatis pugnaverunt,
atque vicerunt. Unde non frustra dicit Apostolus
omnibus membris Christi: <hi>Alter alterum existimantes
superiorem sibi, et honore mutuo praevenientes <note>(Philipp. II, 3, et Rom. XII, 10)</note>
            </hi>.
Haec etenim si cogitetis,
non eritis apud vos magni. Magis enim cogitare
debetis quid vobis desit, quam quid vobis adsit. Quod
habes, cave ne perdas: quod nondum habes, supplica
ut habeas. In quantis sis minor, tibi cogitandum est;
non in quantis sis major. Si enim cogitas quantum
praecessisti alterum, time tumorem. Si vero cogitas
quantum tibi adhuc deest, ingemiscis; et cum ingemiscis,
curaris, humilis eris, tutior ambulabis, non
praecipitaberis, non inflaberis.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Charitas sectanda, ut vitetur inflatio.
Superbia quid est, et cur parit invidiam. An fugienda
scientia, ne inflet.</hi> Et utinam possint omnes de una
charitate cogitare. Sola est enim quae et vincit omnia,
et sine qua nihil valent omnia, et quae ubicumque
fuerit trahit ad se omnia. Ipsa est quae <hi>non aemulatur.</hi> 
Quaeris causam? Attende quod sequitur: <hi>Non inflatur <note>(I Cor. XIII, 4)</note>
            </hi>.
Prior est in vitiis superbia, ut dicere
coeperam, deinde invidia. Non enim invidia peperit
superbiam, sed superbia peperit invidiam. Non enim
invidet, nisi amor excellentiae. Amor excellentiae, superbia
vocatur. Cum ergo in ordine prior sit superbia,
sequatur autem invidia; Apostolus in laudibus charitatis
<pb n="1566"/>
noluit dicere prius, <hi>Non inflatur;</hi> et postea, <hi>Non
aemulatur:</hi> sed prius dixit, <hi>Non aemulatur;</hi> postea, <hi>Non inflatur.</hi> 
 Quare hoc? Quia cum dixisset, <hi>Non
aemulatur,</hi> quasi quaesiturus eras causam, quare non
aemulatur; subdidit, <hi>Non inflatur.</hi> Ergo si ideo non
aemulatur, quia non inflatur; si inflaretur, aemularetur.
Hoc in vobis crescat, et anima solidatur, quia
non inflatur. <hi>Scientia,</hi> ait Apostolus, <hi>inflat.</hi> Quid
ergo? scientiam fugere debetis, et electuri estis nihil
scire potius quam inflari? Utquid vobis loquimur, si
melior est ignorantia quam scientia? utquid vobis
disputamus? utquid ista distinguimus? utquid quod
nostis admonemus, quod non nostis inferimus, si
scientia cavenda est, ne inflet? Ergo amate scientiam,
sed anteponite charitatem. Scientia si sola sit, inflat.
Quia vero <hi>charitas aedificat <note>(I Cor. VIII, 1)</note>
            </hi>, non permittit
scientiam inflari. Ibi ergo inflat scientia, ubi charitas
non aedificat: ubi autem aedificat, solidata est. Non
est ibi inflatio, ubi petra est fundamentum.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Stimulus carnis Apostolo datus,
ne superbiret. Exaudiri optemus, non ad voluntatem, sed
ad sanitatem. Aeterna quomodo petenda, quomodo temporalia.</hi> 
Quantum autem tentat inflatio, hoc est,
elatio, ut propter hoc vitium etiam tantus ille Apostolus
appositum sibi esse diceret stimulum carnis,
angelum satanae, a quo colaphizaretur? Qui colaphizatur,
caput ejus tunditur, ne erigatur: nam et ibi
de scientia metus erat inflationis, hoc est elationis.
Ait enim: <hi>In magnitudine revelationum mearum ne
extollar.</hi> Ibi ergo metuenda erat elatio, ubi magnarum
rerum erat revelatio:   In magnitudine revelationum
mearum ne extollar, datus est mihi stimulus carnis
meae, angelus satanae, qui me colaphizet. Propter
quod ter Dominum rogavi, ut auferret eum a me:
et dixit mihi, Sufficit tibi gratia mea; nam virtus in
infirmitate perficitur   <note>(II Cor. XII, 7-9)</note>. Petit aeger,
ut quod ad salutem apponit medicus, cum voluerit
aegrotus auferatur. Medicus dicit: Non; mordet, sed
sanat. Tu dicis: Tolle quod mordet. Medicus dicit:
Non tollo, quia sanat. Tu ad medicum quare venisti?
Sanari, an molestiam non pati? Non ergo exaudivit
Dominus Paulum ad voluntatem, quia exaudivit ad
sanitatem. Nam non est magnum, exaudiri a Deo ad
voluntatem; non est magnum. Ne putetis magnum
esse hoc, quando quisque orat, pro magno, si exauditur.
Quaere quid orat, quaere in quo exaudiatur.
Nam non habeatis pro magno, exaudiri ad voluntatem:
habete pro magno, exaudiri ad utilitatem.
Ad voluntatem etiam daemones exauditi sunt, et ad
porcos quos petierant, ire permissi sunt <note>(Matth. VIII,
31, 32)</note>. Ad voluntatem etiam princeps eorum exauditus
est diabolus; a quo petitus Job tentandus non
est negatus, ut esset ille probatus, iste confusus <hi>(Job
I et II)</hi>. Ad voluntatem etiam Israelitae exauditi sunt;
et cum adhuc cibus esset in ore ipsorum, nostis quae
<pb n="1567"/>
consecuti sunt <note>(Num. XI)</note>. Nolite ergo pro magno habere,
exaudiri ad voluntatem. Aliquando Deus iratus dat
quod petis, et Deus propitius negat quod petis. Cum
vero ea quae Deus laudat, quae Deus praecipit, quae
Deus in futuro saeculo promittit, ab illo petitis;
securi petite, et incumbite, quantum potestis, orationibus,
ut sumatis. Illa enim propitio Deo conceduntur:
illa ejus non ira, sed misericordia largiuntur.
Quando autem petitis temporalia, cum modo petite,
cum timore petite: illi committite, ut si prosunt, det;
si scit obesse, non det. Quid autem obsit, quid prosit,
medicus novit, non aegrotus.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Contra continentes superbos.</hi> 
Sunt ergo continentes humiles, sunt superbi. Non
sibi promittant superbi regnum Dei. Excellentior locus
est, quo ducit continentia: sed <hi>qui se exaltat, humiliabitur <note>(Luc. XIV, 11)</note>
            </hi>.
Quid quaeris celsiorem locum
appetitu celsitudinis, quem potes apprehendere retentione
humilitatis? Si extollis te, Deus dejicit te: si
tu dejicis te, Deus elevat te. Sententia Domini est: nec
addi aliquid, nec detrahi potest. Usque adeo autem
continentes homines plerumque superbiunt, ut non
solum quibuscumque hominibus, sed etiam parentibus
ingrati sint, et adversus parentes extollantur.
Quare? Quia illi genuerunt, isti nuptias contempserunt.
Unde ingrati essent qui nuptias contempsissent,
nisi illi genuissent? Sed melior est filius patre suo
conjugato, quia ipse non duxit uxorem: et melior est
filia matre sua maritata, quia ipsa non quaesivit virum.
Si superbior, nullo modo melior: si melior,
sine dubitatione humilior. Si vis te invenire meliorem,
interroga animam tuam, si vides ibi inflationem.
Ubi inflatio est, inanitas est. Diabolus ubi inane invenerit,
nidum facere molitur.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Continentibus quam maxime cavenda
superbia. Conjugatus humilis quantum melior
continente superbo. Continens superbus locum non habet
in regno Dei.</hi> Denique, fratres mei, audeo dicere,
superbis continentibus expedit cadere, ut in eo ipso
in quo se extollunt humilientur. Quid enim prodest
cui inest continentia, si dominatur superbia? Contempsit
unde natus est homo, et appetit unde cecidit
diabolus. Nuptias contempsisti, bene fecisti; aliquid
melius elegisti: sed noli superbire. De nuptiis homo
natus est, de superbia angeli ceciderunt. Si singula
vestra bona considerem, melior es patre tuo, qui
nuptias contempsisti; et tu melior matre tua, quae
nuptias contempsisti. Etenim melior est virginalis
sanctitas, quam pudicitia conjugalis. Ista duo simul
si comparentur, melius est illud quam illud: quis dubitat?
Sed addendo alia duo, superbiam et humilitatem;
in istis duobus interrogo vos, et de his respondete
mihi: Quid est melius, superbia, an humilitas?
Respondes, Humilitas. Junge illam virginali sanctitati.
Superbia vero non solum non sit in virginitate
tua, sed non remaneat nec in matre tua. Si enim tu
tenueris superbiam, et tua mater humilitatem, melior
erit mater quam filia. Iterum comparabo vos.
Jam dudum singula cum intenderem, meliorem te
<pb n="1568"/>
inveneram: modo bina cum intendo, non dubito praeferre
humilem mulierem virgini superbae. Et quomodo
praeferre? Videte quomodo praefero illam, quam
modo comparabam. Bona pudicitia conjugalis est,
melior integritas virginalis. Duo bona comparabam,
non malum et bonum; sed bonum et melius distinguebam.
Porro autem duo illa cum posuero, superbiam
et humilitatem, numquid possumus dicere,
Bonum est superbia, sed melior est humilitas? Sed
quid dicimus? Superbia malum est, humilitas bonum:
et superbia magnum malum, humilitas magnum bonum.
Si ergo horum duorum unum est malum, et
alterum bonum: jungitur malum ad majus tuum
bonum, et fit totum malum: jungitur bonum ad matris
tuae minus bonum, et fit magnum bonum. Minorem
locum habebit mater in regno coelorum, quoniam
maritata est, quam filia, quoniam virgo est. Majorem
enim locum filia virgo, minorem locum mater maritata,
ambae tamen ibi: quomodo fulgida stella, obscura
stella, ambae tamen in coelo. Si vero mater tua fuerit
humilis, tu superba: illa habebit qualemcumque locum,
tu autem nullum locum. Et quis invenit alterum locum
qui ibi non habuerit locum, nisi cum illo qui inde cecidit,
stantemque dejecit? Inde cecidit diabolus, unde
stantem dejecit hominem. Dejecit stantem: sed Christus
descendens erexit jacentem. Unde te tamen erexit
Dominus tuus, attende. Humilitate erexit, factus obediens
usque ad mortem, humiliavit semetipsum <note>(Phil. II,
8)</note>. Princeps tuus humilis, et tu superbus? Caput humile,
et membrum superbum? Absit. Non vult esse de corpore
capitis humilis, qui amat superbiam. Si autem
non fuerit, videat ubi erit. Ego nolo dicere, ne amplius
videar terruisse. Imo utinam terruerim, et aliquid
egerim. Utinam qui sic fuerat, vel quae sic fuerat,
non sit ulterius. Utinam verba ista infuderim, et
non effuderim. Totum sperandum est de misericordia
Dei: quia qui terret, contristat; qui contristat, consolatur;
sed si qui contristatus est, emendatur.
</p>
          </div3>
        </div2>
      </div1>

<div1>
        <head>SERMO CCCLV . <hi>De Vita et Moribus clericorum suorum,</hi> I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Curandum ut bona sit non
solum conscientia, sed etiam fama.</hi> Propter quod volui
et rogavi hesterno die, ut hodie frequentius conveniretis,
hoc est quod dicturus sum. Vobiscum hic vivimus,
et propter vos vivimus: et intentio votumque
nostrum est, ut apud Christum vobiscum sine fine
<pb n="1569"/>
vivamus. Credo autem ante oculos vestros esse conversationem
nostram; ut et nos dicere fortassis audeamus,
quamvis illi multum impares, quod dixit
Apostolus, <hi>Imitatores mei estote, sicut et ego Christi <note>(I Cor. IV, 16)</note>
            </hi>.
Et ideo nolo ut aliquis de nobis inveniat
male vivendi occasionem. <hi>Providemus enim bona,</hi> 
ut ait idem apostolus, <hi>non solum coram Deo, sed etiam
coram hominibus <note>(II Cor. VIII, 21)</note>
            </hi>. Propter nos, conscientia
nostra sufficit nobis: propter vos, fama nostra
non pollui, sed pollere debet in vobis. Tenete
quod dixi, atque distinguite. Duae res sunt conscientia
et fama. Conscientia tibi, fama proximo tuo. Qui
fidens conscientiae suae negligit famam suam, crudelis
est: maxime in loco isto positus, de quo dicit
Apostolus scribens ad discipulum suum, <hi>Circa omnes
te ipsum bonorum operum praebens exemplum <note>(Tit.
II, 7)</note>
            </hi>.</p>
          </div3>
<div3>
            <head>2.</head>
            <p>
 <hi>Vita communis, cujus exemplum in primis christianis.
Monasterium ab Augustino, primum in horto, et
post in episcopii domo institutum. In loco humili salus,
in alto periculum. Vita communis in monasterio. Proprium
aliquid habere quemquam vitae illius lege vetitum.</hi> 
Ut ergo non vos diu teneam, praesertim quia ego sedens
loquor, vos stando laboratis: nostis omnes, aut
pene omnes, sic nos vivere in ea domo quae dicitur
domus episcopii, ut, quantum possumus, imitemur
eos sanctos, de quibus loquitur liber Actuum Apostolorum, <hi>Nemo dicebat aliquid proprium, sed erant illis
omnia communia 
 <note>(Act. IV, 32)</note>
            </hi>. Quia forte aliqui vestrum
non sunt tam diligentes vitae nostrae scrutatores,
ut hoc sic noverint, quomodo volo vos nosse;
dico quid sit, quod breviter dixi. Ego, quem Deo propitio
videtis episcopum vestrum, juvenis veni ad
istam civitatem, ut multi vestrum noverunt. Quaerebam
ubi constituerem monasterium, et viverem cum
fratribus meis. Spem quippe omnem saeculi reliqueram,
et quod esse potui, esse nolui: nec tamen quaesivi
esse quod sum. <hi>Elegi in domo Dei mei abjectus
esse, magis quam habitare in tabernaculis peccatorum <note>(Psal. LXXXIII, 11)</note>
            </hi>.
Ab eis qui diligunt saeculum, segregavi
me: sed eis qui praesunt populis, non me coaequavi.
Nec in convivio Domini mei superiorem locum
elegi, sed inferiorem et abjectum: et placuit illi dicere
mihi, Ascende sursum. Usque adeo autem timebam
episcopatum, ut quoniam coeperat esse jam alicujus
momenti inter Dei servos fama mea, in quo
loco sciebam non esse episcopum, non illo accederem.
Cavebam hoc, et agebam quantum poteram, ut
in loco humili salvarer, ne in alto periclitarer. Sed,
ut dixi, domino servus contradicere non debet. Veni
ad istam civitatem propter videndum amicum, quem
putabam me lucrari posse Deo, ut nobiscum esset in
monasterio; quasi securus, quia locus habebat episcopum.
Apprehensus, presbyter factus sum, et per
hunc gradum perveni ad episcopatum. Non attuli aliquid,
non veni ad hanc Ecclesiam, nisi cum iis indumentis
quibus illo tempore vestiebar. Et quia hoc
<pb n="1570"/>
disponebam, in monasterio esse cum fratribus, cognito
instituto et voluntate mea, beatae memoriae senex
Valerius dedit mihi hortum illum, in quo nunc
est monasterium. Coepi boni propositi fratres colligere,
compares meos, nihil habentes, sicut nihil habebam,
et imitantes me: ut quomodo ego tenuem paupertatulam
meam vendidi et pauperibus erogavi, sic facerent
et illi qui mecum esse voluissent, ut de communi
viveremus; commune autem nobis esset magnum et
uberrimum praedium ipse Deus. Perveni ad episcopatum:
vidi necesse habere episcopum exhibere humanitatem
assiduam quibusque venientibus sive transeuntibus:
quod si non fecisset episcopus, inhumanus
diceretur. Si autem ista consuetudo in monasterio
permissa esset, indecens esset. Et ideo volui habere
in ista domo episcopii mecum monasterium clericorum.
</p>
          </div3>
        </div2>

<div2>
          <head>CAPUT II.</head>
<p>Ecce quomodo vivimus. Nulli licet
in societate nostra habere aliquid proprium: sed
forte aliqui habent. Nulli licet: si qui habent, faciunt
quod non licet. Bene autem sentio de fratribus meis,
et semper bene credens ab hac inquisitione dissimulavi:
quia et ista quaerere, quasi male sentire mihi
videbatur. Noveram enim, et novi omnes, qui mecum
viverent, nosse propositum nostrum, nosse legem
vitae nostrae.</p>
<div3>
            <head>3.</head>
            <p>
 <hi>Januarius presbyter proprium contra monasterii
legem retinuit. Testamentum fecit. Haereditatem ipsius
pro Ecclesia suscipere non vult Augustinus. Lis inter
Januarii filios de ejus haereditate.</hi> Venit ad nos etiam
presbyter Januarius, qui videbatur sua honeste erogando
quasi consumpsisse, sed non consumpsit. Remansit
illi quaedam pecunia, id est, argentum, quod
diceret esse filiae suae. Filia ipsius, Deo propitio, in
monasterio feminarum, et bonae spei est. Gubernet
illam Dominus, ut impleat quae de illa speramus, in
illius misericordia, non in ejus meritis. Et quia infra
annos erat, et de sua pecunia nihil facere poterat
(quamvis enim videremus fulgorem professionis, tamen
lubricum timebamus aetatis); factum est ut
ipsum argentum quasi puellae servaretur, ut cum ad
legitimos annos veniret, faceret inde quod virginem
Christi deceret, quando optime jam facere posset.
Dum haec exspectantur, coepit ille morti propinquare:
qui diu tanquam de suo, jurans quia ipsius erat, non
filiae, testamentum fecit. Testamentum, inquam, fecit
presbyter et socius noster, nobiscum manens, de Ecclesia
vivens, communem vitam profitens; testamentum
fecit, haeredes instituit. O dolor illius societatis!
o fructus natus, non de arbore quam plantavit Dominus?
<pb n="1571"/>
Sed Ecclesiam scripsit haeredem? Nolo munera
ista, non amo amaritudinis fructum. Ego illum Deo
quaerebam, societatem professus erat, hanc teneret,
hanc exhiberet, nihil haberet, testamentum non faceret.
Habebat aliquid? non se nostrum socium quasi
Dei pauperem fingeret. Magnus inde mihi dolor est,
fratres. Dico Charitati vestrae, propter hunc dolorem
statui haereditatem ipsam in Ecclesia non suscipere.
Filiorum ipsius sit quod reliquit, ipsi inde faciant
quod voluerint. Videtur enim mihi quia si eam suscepero,
in isto facto, quod mihi displicet et quod doleo,
ejus particeps ero. Hoc volui non latere Charitatem
vestram. Filia ipsius in monasterio feminarum est:
filius ipsius in monasterio virorum est. Ambos exhaeredavit:
illam cum laude, istum cum elogio, id est,
cum vituperatione. Commendavi autem Ecclesiae ut
non accipiant ipsas portiunculas, quae pertinent ad
exhaeredatos, nisi cum ad legitimam aetatem pervenerint.
Hoc eis reservat Ecclesia. Deinde litem dimisit
inter filios suos, in qua laboro. Puella dicit: Meum
est, nostis quia hoc dicebat semper pater meus. Puer
dicit: Credatur patri meo, quia moriens mentiri non
potuit. Et ista contentio quale malum est? Sed si
pueri isti servi Dei sunt, litem hanc inter illos cito
finimus. Audio illos ut pater, et forte melius quam
pater ipsorum. Videbo quid sit juris, sicut Deus voluerit,
cum paucis fratribus fidelibus honoratis, Deo
propitio, de numero vestro, id est, de plebe ista.
Audio inter illos causam; et sicut Dominus donaverit,
finio.</p>
          </div3>
<div3>
            <head>4.</head>
            <p>
 <hi>Haereditatem cujusquam, exhaeredatis filiis, non
suscipit Augustinus.</hi> Tamen rogo vos, nemo me reprehendat,
quia ejus haereditatem nolo suscipiat Ecclesia.
Primo, quia factum illius detestor: deinde, quia
institutum meum est. Multi laudant quod dicturus
sum, sed aliqui et reprehendunt. Utrisque facere satis
valde difficile est.
</p>
          </div3>
        </div2>

<div2>
          <head>CAPUT III.</head>
<p>Audistis modo cum Evangelium legeretur, <hi>Cantavimus vobis, et non saltastis; planximus,
et non luxistis. Venit Joannes non manducans neque bibens,
et dicunt, Daemonium habet: venit Filius hominis
manducans et bibens, et dicunt, Ecce homo vorax, potator
vini, et amicus publicanorum 
 <note>(Matth. XI, 17-19)</note>
            </hi>.
Quid ego facio inter illos, qui parant me reprehendere,
et dentes in me ducere, si suscepero haereditates
eorum qui filios suos irati exhaeredant? Iterum quid
sum facturus eis quibus canto, et nolunt saltare? qui
dicunt, Ecce quare nemo donat Ecclesiae Hipponensi
aliquid: ecce quare non eam faciunt qui moriuntur
haeredem; quia episcopus Augustinus de bonitate sua
(laudando enim mordent, labiis mulcent, dentem figunt)
donat totum, non suscipit. Plane suscipio, profiteor
me suscipere oblationes bonas, oblationes sanctas.
Si quis autem irascitur in filium suum et moriens
exhaeredat eum, si viveret, non eum placarem? non
ei filium suum reconciliare deberem? Quomodo ergo
cum filio suo volo ut habeat pacem, cujus appeto haereditatem?
<pb n="1572"/>
Sed plane, si faciat quod saepe hortatus
sum; unum filium habet, putet Christum alterum;
duos habet, putet Christum tertium; decem habet,
Christum undecimum faciat, et suscipio. Quia ergo
feci hoc in quibusdam rebus, jam volunt bonitatem
meam vel commendationem famae meae in aliud vertere,
ut alio modo me reprehendant, quia oblationes
devotorum hominum nolo suscipere. Considerent
quam multa susceperim. Quid opus est ea numerare?
Ecce unum dico, filii Juliani haereditatem suscepi.
Quare? Quia sine filiis defunctus est.</p>
</div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Bonifacii haereditatem quare non
susceperit.</hi> Bonifacii haereditatem suscipere nolui:
non misericordia, sed timore. Naviculariam nolui
esse Ecclesiam Christi. Multi sunt quidem, qui etiam
de navibus acquirunt. Tamen una tentatio esset, iret
navis, et naufragaret: homines ad tormenta daturi
eramus, ut de submersione navis secundum consuetudinem
quaereretur, et torquerentur a judice qui
essent de fluctibus liberati? Sed non eos daremus.
Nullo pacto enim hoc facere deceret Ecclesiam. Onus
ergo fiscale persolveret? Sed unde persolveret? Enthecam
 nobis habere non licet. Non est enim
episcopi servare aurum, et revocare a se mendicantis
manum. Quotidie tam multi petunt, tam multi gemunt,
tam multi nos inopes interpellant; ut plures tristes
relinquamus, quia quod possimus dare omnibus, non
habemus. Non habemus ergo enthecam. Propter
naufragium ergo, hoc vitando feci, non donando.
Nemo ibi me laudet, sed nemo etiam vituperet. Plane
quando donavi filio, quod iratus pater moriens abstulit,
bene feci. Laudent qui volunt, parcant qui laudare
nolunt. Quid plura, fratres mei? Quicumque vult
exhaeredato filio haeredem facere Ecclesiam, quaerat
alterum qui suscipiat, non Augustinum: imo Deo
propitio neminem inveniat. Quam laudabile factum
sancti et venerandi episcopi Aurelii Carthaginensis,
quomodo implevit omnibus qui sciunt, os laudibus
Dei? Quidam cum filios non haberet, neque speraret,
res suas omnes retento sibi usufructu donavit Ecclesiae.
Nati sunt illi filii, et reddidit episcopus nec opinanti
quae ille donaverat. In potestate habebat episcopus
non reddere; sed jure fori, non jure poli.</p>
          </div3>
<div3>
            <head>6.</head>
            <p>
 <hi>Clericis suis praecipit, ut si qui habent proprium,
cito dimittant. Clericatum, si cui a sua societate discedere
placuerit, proponit non auferre. Simulare propositum
sanctitatis pejus est, quam cadere a proposito.
Clericatus magis onus quam honor.</hi> Sane etiam hoc
noverit Charitas vestra dixisse me fratribus meis, qui
mecum manent, ut quicumque habet aliquid, aut vendat
et eroget, aut donet et commune illud faciat.
Ecclesiam habet, per quam nos Deus pascit. Et dedi
dilationem usque ad Epiphaniam, propter eos qui vel
cum fratribus suis non diviserunt, et dimiserunt quod
habent apud fratres suos, vel nondum de re sua aliquid
egerunt, quia exspectabatur aetas legitima. Faciant
inde quod volunt: dum tamen sint pauperes mecum,
<pb n="1573"/>
simul exspectantes misericordiam Dei. Si autem nolunt,
qui forte nolunt: certe ego sum qui statueram,
sicut nostis, nullum ordinare clericum, nisi qui mecum
vellet manere; ut si vellet discedere a proposito,
recte illi tollerem clericatum, quia desereret sanctae
societatis promissum coeptumque consortium. Ecce
in conspectu Dei et vestro, muto consilium: qui volunt
habere aliquid proprium, quibus non sufficit
Deus et Ecclesia ejus, maneant ubi volunt, et ubi
possunt, non eis aufero clericatum. Nolo habere hypocritas.
Malum enim est, quis nesciat? malum est
cadere a proposito; sed pejus est simulare propositum.
Ecce dico, audite: qui societatem communis
vitae jam susceptam, quae laudatur in Actibus Apostolorum,
deserit, a voto suo cadit, et a professione
sancta cadit. Observet judicem, sed Deum, non me.
Ego ei non aufero clericatum. Quantum sit periculum,
ante oculos ejus posui: faciat quod vult. Novi
enim quia si aliquem hoc facientem degradare voluero,
non ei deerunt patroni, non ei deerunt suffragatores,
et hic et apud episcopos qui dicant, Quid mali
fecit? Non potest tecum tolerare istam vitam: extra
episcopium vult manere, et de proprio vivere, ideone
debet perdere clericatum? Ego scio quantum mali sit
profiteri sanctum aliquid, nec implere. <hi>Vovete,</hi> inquit, <hi>et reddite Domino Deo vestro 
 <note>(Psal. LXXV, 12)</note>
            </hi>: et, <hi>Melius
est non vovere, quam vovere et non reddere <note>(Eccle.
V, 4)</note>
            </hi>. Virgo etsi nunquam fuit in monasterio, et virgo
sacra est, illi nubere non licet, quamvis esse in
monasterio non compellitur. Si autem coepit esse in
monasterio, et deseruit, et tamen virgo est; dimidia
ruit. Sic et clericus duas res professus est, et sanctitatem,
et clericatum: interius sanctitatem; nam
clericatum propter populum suum Deus imposuit cervicibus
ipsius, cui magis onus est quam honor: sed <hi>quis sapiens et intelliget haec 
 <note>(Psal. CVI, 43)</note>
            </hi>? Ergo
professus est sanctitatem, professus est communiter
vivendi societatem; professus est <hi>quam bonum et quam
jucundum, habitare fratres in unum <note>(Psal. CXXXII, 1)</note>
            </hi>:
si ab hoc proposito ceciderit, et extra manens clericus
fuerit; dimidius et ipse cecidit. Quid ad me? Non
eum judico. Si foris servat sanctitatem, dimidius cecidit:
si vero intus habuerit simulationem, totus cecidit.
Nolo habeat necessitatem simulandi. Scio
quomodo homines ament clericatum: nemini eum
tollo nolenti mecum communiter vivere. Habet Deum,
qui mecum manere vult. Si paratus est pasci a Deo
per Ecclesiam ipsius, non habere aliquid proprium,
sed aut erogare pauperibus, aut in commune mittere,
maneat mecum. Qui hoc non vult, habeat libertatem:
sed videat utrum habere possit felicitatis
aeternitatem.</p>
          </div3>
<div3>
            <head>7.</head>
            <p>
 <hi>Pollicetur sermonem subsequentem.</hi> Sufficiant haec
nunc interim Charitati vestrae. Quod egero cum fratribus
meis, annuntiabo vobis. Spero enim bona.
Omnes mihi libenter obediunt: nec inventurus sum
<pb n="1574"/>
aliquos habere aliquid, nisi aliqua necessitate religionis,
non occasione cupiditatis. Quod ergo egero post
Epiphaniam, Charitati vestrae in Domini voluntate
nuntiabo; et quomodo litem finiero inter duos fratres,
filios presbyteri Januarii, non vobis tacebo. Multa
locutus sum, date veniam loquaci senectuti, sed timidae
infirmitati. Ego, sicut videtis, per aetatem modo senui,
sed per infirmitatem corporis olim sum senex. Tamen
si Deo placet, quod dixi modo, ipse det vires,
non vos desero. Orate pro me, ut quantum inest anima
in hoc corpore, et qualescumque vires suppetunt,
in verbo Dei serviam vobis.
</p>
          </div3>
        </div2>
      </div1>

<div1>
        <head>SERMO CCCLVI . <hi>De Vita et Moribus clericorum suorum,</hi> II.</head>
<div3>
          <head>1.</head>
          <p>
 <hi>Forma vivendi coenobitarum in Actibus Apostolorum
descripta.</hi> Charitati vestrae hodie de nobis ipsis
sermo reddendus est. Quod enim ait Apostolus, <hi>spectaculum facti sumus mundo et Angelis et hominibus <note>(I Cor. IV, 9)</note>
          </hi>.
Qui nos amant, quaerunt quod laudent
in nobis: qui autem nos oderunt, detrahunt
nobis. Nos autem in utroque medio constituti, adjuvante
Domino Deo nostro, et vitam et famam nostram
sic custodire debemus, ut non erubescant de detractoribus
laudatores. Quomodo autem vivere velimus,
quomodo Deo propitio jam vivamus, quamvis de
Scriptura sancta multi noveritis, tamen ad commemorandos
vos, ipsa de libro Actuum Apostolorum
vobis lectio recitabitur, ut videatis ubi descripta sit
forma quam desideramus implere. Dum ergo recitatur,
vos intentissimos volo, ut post ejus recitationem,
quod institui loquar, Deo donante, intentioni vestrae.
(Et Lazarus diaconus legit:)   Cum orassent, motus
est locus in quo erant congregati, et impleti sunt
omnes Spiritu sancto, et loquebantur verbum Dei
cum fiducia omni volenti. Multitudinis autem credentium
erat anima una et cor unum: et nemo eorum
quae possidebat, dicebat aliquid suum esse, sed
erant illis omnia communia. Et virtute magna reddebant
Apostoli testimonium resurrectionis Domini
Jesu: gratiaque magna erat super omnes illos. Neque
enim quisquam egens erat inter illos. Quotquot enim
possessores praediorum vel domorum erant, vendentes
afferebant pretia illorum, et ponebant ante pedes
Apostolorum. Distribuebatur autem unicuique prout
cuique opus erat   <note>(Act. IV, 31-35)</note>. (Cumque Lazarus
diaconus recitasset, et episcopo codicem tradidisset;
Augustinus episcopus dixit:) Et ego legere volo.
Plus enim me delectat hujus verbi esse lectorem,
quam verbi mei disputatorem.  Cum orassent, motus
<pb n="1575"/>
est locus in quo erant congregati, et impleti sunt
omnes Spiritu sancto, et loquebantur verbum Dei
cum fiducia omni volenti. Multitudinis autem credentium
erat anima una et cor unum: et nemo eorum
quae possidebat, dicebat aliquid suum esse, sed erant
illis omnia communia. Et virtute magna reddebant
Apostoli testimonium resurrectionis Domini Jesu:
gratiaque magna erat super omnes illos. Neque enim
quisquam egens erat inter illos. Quotquot enim possessores
praediorum vel domorum erant, vendentes
afferebant pretia eorum, et ponebant ante pedes
Apostolorum. Distribuebatur autem unicuique prout
cuique opus erat.   (Cumque episcopus legisset,
dixit:)</p>
        </div3>
<div3>
          <head>2.</head>
          <p>
 <hi>Unde Augustino visum est de suorum clericorum
vita apud plebem agere.</hi> Audistis quid velimus: orate
ut possimus. Contigit autem quaedam necessitas, ut
haec diligentius agerem: quoniam, sicut jam nostis,
presbyter in nostra societate constitutus, quali societati
perhibet testimonium lectio, quam modo, cum
recitaremus, audistis, moriens testamentum fecit,
quia habuit unde faceret. Erat quod diceret suum,
cum in ea societate viveret, ubi nemini licebat dicere
aliquid suum, sed essent illis omnia communia. Si
quis dilector et laudator noster apud detractorem nostrum
praedicaret istam societatem, et diceret, Cum
episcopo Augustino sic vivunt omnes cohabitatores
ejus, quomodo scriptum est in Actibus Apostolorum:
continuo ille detractor caput movens, dentem promovens,
diceret, Ita vere sic ibi vivitur, quomodo tu
dicis? Quare mentiris? Quare falsa laude honoras indignos?
Nonne ibi modo in eorum societate positus
presbyter testamentum fecit, et quod habuit quomodo
voluit disposuit, et reliquit? Certe omnia ibi sunt
communia? certe nemo dicit aliquid suum? Sub his
verbis quid ageret laudator meus? Nonne os ejus
quasi plumbo oppilaret ille detractor? Nonne illum
laudasse poeniteret? Nonne reverentia perfusus et illius
sermone confusus, vel nobis vel testatori illi malediceret?
Haec fuit necessitas, ut ad istam diligentiam
veniremus.</p>
        </div3>
<div3>
          <head>3.</head>
          <p>
 <hi>Clerici omnes Augustini in proposito paupertatis
constantes inventi. Valens diaconus, Patricius subdiaconus.</hi> 
Nuntio ergo vobis unde gaudeatis. Omnes
fratres et clericos meos, qui mecum habitant, presbyteros,
diaconos, subdiaconos, et Patricium nepotem
meum, tales inveni, quales desideravi. Sed qui de sua
qualicumque paupertate, quod statuerant, nondum
fecerunt, hi duo sunt, Valens diaconus, et paulo ante
dictus nepos meus subdiaconus; sed matris vita impediebat,
quia inde vivebat. Exspectabatur in illo
etiam legitimae aetatis accessus, ut quod faceret,
firmissime faceret. Nondum autem fecit, quia ipsos
agellos habet cum suo fratre communes, et sub indiviso
eos possident. Si autem divisi fuerint, eos
cupit Ecclesiae conferre, ut inde alantur qui sunt in
proposito sanctitatis, quousque in hac vita degunt.
<pb n="1576"/>
Scriptum est enim, et hoc Apostolus loquitur, <hi>Qui
autem suis, et maxime domesticis, non providet, fidem
denegat, et est infideli deterior <note>(I Tim. V, 8)</note>
          </hi>. Adhuc
autem mancipia sunt ei similiter cum fratre communia,
nondum divisa. Disponit ea manumittere; non
potest antequam dividantur. Quid enim ad quem pertineat,
adhuc ignorat. Ad ipsum sane, quia major est,
pertinet divisio; et ad fratrem ejus electio. Et ipse
frater ejus Deo servit, subdiaconus est cum sancto
fratre meo et coepiscopo Severo in Ecclesia Milevitana.
Hoc agitur, hoc sine dilatione peragendum est, ut illi
servuli dividantur, manumittantur, et sic det Ecclesiae,
ut eorum excipiat alimentum. Nepos autem meus
ex quo conversus est, et mecum esse coepit, impediebatur
et ipse aliquid de agellulis suis agere invita
usufructuaria matre sua, quae hoc anno defuncta
est. Inter ipsum et sorores ejus sunt quaedam in
Christi adjutorio cito finienda: ut et ipse faciat quod
servum Dei decet, quod ipsa professio, et ista exigit
lectio.</p>
        </div3>
<div3>
          <head>4.</head>
          <p>
 <hi>Faustinus diaconus.</hi> Diaconus Faustinus, sicut
pene omnes nostis, hic de militia saeculi ad monasterium
conversus est: hic baptizatus, inde diaconus ordinatus.
Sed quia exiguum est quod videtur possidere,
sicut jurisperiti loquuntur, jure, non corpore reliquerat
illud, et ab ejus fratribus tenebatur. Nunquam
inde cogitavit ex quo conversus est, nec ipse
aliquid quaesivit a fratribus suis, nec ab illo est aliquid
quaesitum. Modo quia ventum est ad hunc articulum
temporis, cum consilio meo divisit ipsam rem: et dimidiam
donavit fratribus suis, dimidiam Ecclesiae
pauperi in loco eodem constitutae.</p>
        </div3>
<div3>
          <head>5.</head>
          <p>
 <hi>Severus diaconus caecus.</hi> Diaconus Severus sub qua
Dei disciplina et flagello sit, nostis: lumen tamen non
perdidit mentis. Unam domum hic emerat propter
matrem et sororem suam, quas de sua patria huc
desiderabat adducere. Emerat autem non sua pecunia,
quam non habebat; sed ex collatione religiosorum
virorum, quos mihi quaerenti etiam nominans indicavit.
De ipsa non possum dicere quid fecerit, aut quid
disponat, nisi quia totum et ipse in mea posuit voluntate,
ut quidquid ipse vellem, hoc inde fieret. Sed
habet quasdam causas cum matre sua, quarum causarum
me judicem posuit; ut cum illae causae fuerint
terminatae, fiat de ipsa domo quod ego voluero. Quid
autem velle potero Deo regente, nisi quod justitia jubet,
et pietas postulat? Habet etiam in patria sua
aliquos agellos: disponit eos sic distribuere, ut
etiam illic in illo loco positae pauperi largiatur Ecclesiae.</p>
        </div3>
<div3>
          <head>6.</head>
          <p>
 <hi>Hipponensis diaconus.</hi> Diaconus Hipponensis
homo pauper est, quid alicui conferat, non habet: tamen
de laboribus suis antequam esset clericus emerat
aliquos servulos, hodie illos in conspectu vestro
manumissurus est episcopalibus Gestis.
<pb n="1577"/>
</p>
        </div3>
<div3>
          <head>7. </head>
          <p>
 <hi>Eraclius diaconus.</hi> Diaconus Eraclius ante vestros
oculos versatur, opera ejus lucent coram oculis
vestris. De opere ejus et expensa pecunia memoriam
sancti Martyris habemus. De pecunia sua emit
etiam possessionem ex consilio meo: nam ipsam
pecuniam volebat per manus meas erogari, sicut mihi
placeret. Ego si pecuniae avidus essem, aut necessitates
meas ipsas, quas pro pauperibus habeo, in hac
causa plus curarem, pecuniam acciperem. Quare, dicit
aliquis? Quia possessio illa quae ab illo empta et
Ecclesiae donata est, adhuc nihil praestat Ecclesiae. Minus
enim habebat ad pretium, et quia mutuatus fuerat,
hoc de ejus adhuc fructibus reddit. Homo sum senex,
quantus mihi de illa possessione potest fructus accedere?
Numquid promitto mihi tot annos esse victurum,
donec suum pretium illa persolvat? Quod ergo vix
diu partibus reddit, de proximo haberem totum, si
accipere voluissem. Non feci, aliud attendi. Fateor
enim vobis, et ipsa suspecta mihi adhuc aetas ejus fuit,
et verebar ne forte, ut sunt homines, matri ejus hoc
displiceret; et diceret inductum a me fuisse adolescentem,
ut bona ejus paterna consumerem, et eum
egentem relinquerem. Ideo volui ejus pecuniam in
illa possessione servari; ut si aliquid, quod Deus
avertat, aliter quam volumus evenisset, redderetur
villa ne culparetur episcopi fama. Scio enim quantum
vobis sit fama mea necessaria: nam mihi sufficit
conscientia mea. Emit etiam spatium ab ista
postea ecclesia notum vobis, et sua pecunia aedificavit
domum. Et hoc nostis. Ante paucos dies priusquam
sermonem de hac re haberem vobiscum, eam
donavit Ecclesiae. Exspectabat enim ut eam perficeret,
et perfectam donaret. Fabricandi autem domum
necessitas illi nulla erat, nisi quia cogitavit matrem
suam huc esse venturam. Si autem venisset, in re
filii sui habitaret: modo si venerit, in opere filii sui
habitabit. Testimonium ei perhibeo, pauper remansit:
sed in charitatis possessione permansit. Aliqui
servuli ei reliqui fuerant, jam quidem in monasterio
viventes, quos tamen Gestis ecclesiasticis manumissurus
est hodie. Nemo ergo dicat, Dives est: nemo
existimet, nemo male loquatur, nemo se ipsum vel
animam suam suis dentibus laniet. Pecuniam nullam
habet servatam: utinam quam debet restituat.</p>
        </div3>
<div3>
          <head>8.</head>
          <p>
 <hi>Subdiaconi.</hi> Caeteri, id est, subdiaconi, pauperes
sunt, Deo propitio, misericordiam Dei exspectant. Unde
ipsi faciant non habent: nullas habentes facultates,
finierunt mundi cupiditates. Vivunt nobiscum in societate
communi: nemo eos distinguit ab illis qui aliquid
attulerunt. Charitatis unitas praeponenda est terrenae
commodo haereditatis.
<pb n="1578"/>
</p>
        </div3>
<div3>
          <head>9. </head>
          <p>
 <hi>De presbyteris.</hi> Restant presbyteri. Sic enim ad
eos gradatim ascendere volui. Cito dixerim, pauperes
Dei sunt. Nihil ad domum societatis nostrae attulerunt,
nisi ipsam, qua nihil charius est, charitatem.
Verumtamen quoniam scio natos fuisse rumores de
divitiis ipsorum: non a me ad aliquid compellendi,
sed vobis meo sermone purgandi sunt.</p>
        </div3>
<div3>
          <head>10.</head>
          <p>
 <hi>Leporius presbyter.</hi> Vobis dico, qui forte nescitis;
nam vestrum plurimi sciunt: presbyterum Leporium,
quamvis saeculi natalibus clarum, et apud
suos honestissimo loco natum, tamen jam Deo servientem,
cunctis quae habebat relictis, inopem suscepi;
non quia nihil habuit, sed quia jam fecerat quod lectio
ista persuadet. Hic non fecit, sed nos scimus
et ubi fecit. Unitas Christi et Ecclesiae una est.
Ubicumque fecit opus bonum, pertinet et ad nos, si
congaudeamus. Hortus est unus ubi nostis, ibi monasterium
suis constituit, quia et ipsi Deo serviunt.
Ille hortus ad Ecclesiam non pertinet, nec ad ipsum.
Et ad quem, dixerit aliquis? Ad illud quod ibi est
monasterium. Sed quod verum est, usque ad hoc
tempus curam pro illis ita gerebat, ut sumpticulos,
quibus sustentantur, apud se haberet, et eis ipse, ut
videbatur, impenderet. Sed ne propter hoc daretur
locus hominibus, suspiciones suas rodentibus, et ventrem
non implentibus, hoc placuit et mihi et ipsi,
ut sic se illi transigant, quasi iste jam de saeculo
exierit. Numquid enim cum obierit ipse, illis dispensaturus
est aliquid? Melius est ut videat illos ibi bene
conversantes, et regente Deo in disciplina Christi sic
viventes, ut de illis tantummodo gaudeat, non eorum
necessitatibus occupetur. Pecuniam non habet, quam
suam dicere possit: habebat xenodochium
aedificandum,
quod modo videtis aedificatum. Ego illi injunxi,
ego jussi. Obtemperavit mihi libentissime, et sicut
videtis, operatus est: quomodo meo jussu etiam
basilicam ad octo Martyres fabricavit, de his quae
per vos Deus donavit. Coepit enim de pecunia quae
data erat Ecclesiae propter xenodochium, et cum coepisset
aedificare, ut sunt religiosi desiderantes opera
sua in coelo scribi, adjuverunt prout quisque voluit,
et fabricavit. Opus ante oculos habemus: omnis homo
quid factum sit videt. De pecunia, quia non habet,
mihi credant, dentem compescant, non frangant.
Emerat de ipsa pecunia xenodochii quamdam domum
in Carraria, quam sibi existimabat propter lapides
profuturam; sed lapides ejus domus fabricae necessarii
non fuerunt, quoniam aliunde provisi sunt.
Domus ergo ipsa sic remansit, pensionem praestat;
sed Ecclesiae, non presbytero. Nemo amplius dicat:
In domum presbyteri, ante domum presbyteri, ad
domum presbyteri. Ecce ubi est domus presbyteri:
ubi est domus mea, ibi est domus presbyteri: alibi
non habet domum; sed ubicumque habet Deum.</p>
        </div3>
<div3>
          <head>11.</head>
          <p>
 <hi>Lis inter Januarii filios, sponte finita.</hi> Quid amplius
<pb n="1579"/>
quaeritis? Nisi quia me illud memini etiam promisisse,
ut ad vos perferrem quid egissem inter duos,
fratrem videlicet et sororem, filios Januarii presbyteri,
quia orta inter illos fuerat controversia pecuniaria:
sed tamen sicut inter fratres, salva, Deo
propitio, charitate. Promiseram ergo audire, ut inter
illos quidquid esset, judicando finirem. Paraveram
me judicem: sed antequam judicarem, ipsi unde
judicaturus fueram, finierunt. Non inveni unde judicarem,
sed unde laetarer. Acquieverunt omnino
concorditer voluntati meae et consilio meo, ut pares
essent in pecunia, quam reliquit pater eorum, Ecclesia
renuntiante.</p>
        </div3>
<div3>
          <head>12.</head>
          <p>
 <hi>Obtrectatorum calumniae sine rixa refellendae.</hi> 
Post sermonem meum locuturi sunt homines; sed
et quodlibet homines loquantur, qualicumque aura
flante, perducetur inde aliquid ad aures meas. Et si
fuerit tale, ut sit iterum necesse nos purgare, respondebo
detractoribus, respondebo maledicis, respondebo
incredulis, non nobis credentibus praepositis
suis, ut potero, respondebo quod Dominus dederit:
interim modo non est necesse, quia nihil forte dicturi
sunt. Qui nos amant, libere gaudebunt: qui
nos oderunt, tacite dolebunt. Tamen si linguas exercuerint,
audient, Deo propitio, vobiscum responsionem
meam, non litem meam. Non enim homines
nominaturus sum et dicturus, Ille hoc dixit, iste sic
detraxit; cum fortasse etiam ad me falsa, quia et hoc
potest fieri, perferantur. Verumtamen quaecumque
perlata fuerint, si oportere videbitur, loquar inde
Charitati vestrae. Ante oculos vestros volo sit vita
nostra. Scio quia quaerentes licentiam male faciendi,
quaerunt sibi exempla male viventium, et multos infamant,
ut socios invenisse videantur. Ideo quod nostrum
est, fecimus: plus quid faciamus, non habemus.
Ante oculos vestros sumus. Nullius aliquid desideramus,
nisi bona opera vestra.</p>
        </div3>
<div3>
          <head>13.</head>
          <p>
 <hi>In communem usum cedere vult, quae clericis
suis offeruntur a fidelibus. Augustini modestia.</hi> Et vos
exhortor, fratres mei, si aliquid vultis clericis dare,
sciatis quia non debetis quasi vitia eorum fovere
contra me. Omnibus offerte quod vultis, offerte de
voluntate vestra. Quod commune erit, distribuetur
unicuique sicut cuique opus erit. Gazophylacium attendite,
et omnes habebimus. Valde me delectat, si
ipsum fuerit praesepe nostrum, ut nos simus jumenta
Dei, vos ager Dei. Nemo det byrrhum, vel lineam
tunicam, seu aliquid, nisi in commune: de communi
<pb n="1580"/>
accipio et mihi ipsi, cum sciam commune me
habere velle quidquid habeo. Nolo talia offerat Sanctitas
vestra, quibus ego solus quasi decentius utar;
offerat mihi, verbi gratia, byrrhum pretiosum: forte
decet episcopum, quamvis non deceat Augustinum,
id est, hominem pauperem, de pauperibus natum.
Modo dicturi sunt homines quia inveni pretiosas vestes,
quas non potuissem habere vel in domo patris
mei, vel in illa saeculari professione mea. Non decet:
talem debeo habere, qualem possum, si non habuerit,
fratri meo dare. Qualem potest habere presbyter,
qualem potest habere decenter diaconus et subdiaconus,
talem volo accipere: quia in commune accipio.
Si quis meliorem dederit, vendo: quod et
facere soleo; ut quando non potest vestis esse communis,
pretium vestis possit esse commune. Vendo,
et erogo pauperibus. Si hoc eum delectat, ut ego habeam;
talem det, unde non erubescam. Fateor enim
vobis, de pretiosa veste erubesco: quia non decet
hanc professionem, hanc admonitionem, non decet
haec membra, non decet hos canos. Etiam illud dico:
si forte in nostra domo vel in nostra societate aeger
est aliquis, vel post aegritudinem, ut necesse sit eum
ante horam prandii reficere; non prohibeo religiosos
vel religiosas mittere eis quod eis videtur ut mittant:
prandium tamen et coenam extra nemo habebit.
</p>
          <p>14 <hi>Clericorum albo expungendum statuit, qui paupertatis
propositum violaverit.</hi> Ecce dico, audistis, audiunt:
Qui habere voluerit proprium et de proprio
vivere, et contra ista praecepta nostra facere; parum
est ut dicam, non mecum manebit: sed et clericus
non erit. Dixeram enim, et scio me dixisse, quod si
nollent suscipere socialem vitam nostram, non illis
tollerem clericatum; sed seorsum manerent, seorsum
viverent, quomodo nossent Deo viverent. Et
tamen ante oculos posui, quantum malum sit a proposito
cadere. Malui enim habere vel claudos, quam
plangere mortuos. Qui enim hypocrita est, mortuus
est. Quomodo ergo quicumque voluisset extra manere
et de suo vivere, non ei tollerem clericatum:
ita modo quia placuit illis, Deo propitio, socialis haec
vita, quisquis cum hypocrisi vixerit, quisquis inventus
fuerit habens proprium, non illi permitto ut inde
faciat testamentum, sed delebo eum de tabula clericorum.
Interpellet contra me mille concilia, naviget
contra me quo voluerit, sit certe ubi potuerit: adjuvabit
me Deus, ut ubi ego episcopus sum, ille clericus
esse non possit. Audistis, audierunt. Sed spero
in Deum nostrum et misericordiam ejus, quia sicut
dispositionem meam istam hilariter acceperunt, sic
eam pure fideliterque servabunt.</p>
        </div3>
<div3>
          <head>15.</head>
          <p>
 <hi>Presbyter Barnabas.</hi> Dixi aliquid suum non habere
presbyteros cohabitatores meos, inter quos est
et presbyter Barnabas. Sed de illo audivi quaedam
fuisse jactata, ante omnia quod emit villam a dilecto
et honorabili filio meo Eleusino. Hoc falsum est:
<pb n="1581"/>
monasterio donavit ille, non vendidit. Ego sum testis.
Quid amplius quaeratis, ignoro. Ego sum testis:
donavit ille, non vendidit. Sed dum non creditur
donare potuisse, creditus est vendidisse. Beatus
homo, qui tam bonum opus fecit, ut non crederetur.
Tamen vel modo credite, et detractores audire libenter
desinite. Jam dixi, ego sum testis. Dictum est
de illo quod anno praepositurae suae per industriam
debita fecerit, ut dum volo ego reddi debita, darem
illi licentiam poscendi fundum Victorianensem:
tanquam dixisset mihi, Ut reddam debita mea, da
mihi in decem annos fundum Victorianensem. Et
hoc falsum est. Sed fuit unde rumor nasceretur, fecit
debita reddenda. A nobis reddita sunt partim,
unde potuerunt. Remansit aliquid quod non debebatur,
etiam monasterio illi quod per ipsum Deus
instituit. Cum ergo remansisset, coepimus quaerere
unde debitum redderemus. Ad conductionem ipsius
fundi nullus accessit, nisi quadraginta solidorum offerens
pensionem. Sed vidimus fundum amplius posse
dare, ut celerius redderetur debitum; et commisi
fidei ejus, ut de ipsa conductione lucra non requirerent
fratres; sed quidquid daret fundus, de ipsis
fructibus imputarent ad debitum. Fide agitur. Paratus
est presbyter ut alium constituam, qui de fructibus
fratribus reddat. Ex numero vestro sit aliquis,
cui haec committam; ex numero ipsorum qui ad nos
talia pertulerunt. Sunt enim in vobis homines religiosi,
qui eum rumorem falso reprehensum esse
doluerunt, et tamen crediderunt factum. Ex ipsis
ergo aliquis veniat ad nos, suscipiat possessionem,
omnes fructus pretiis suis fideliter vendat, ut reddi
possit facilius quod debetur, et hodie recedit inde
cura presbyteri. Locus etiam ipse, ubi monasterium
constitutum est a memorato honorabili filio meo Eleusino,
ipsi presbytero Barnabae donatus est antequam
ordinaretur presbyter; in ipso loco monasterium instituit.
Sed tamen quia nomine ipsius donatus erat
locus, mutavit instrumenta, ut nomine monasterii
possideatur. De fundo Victorianensi, ego rogo, ego
hortor, ego peto, ut si quis religiosus est, fide agat,
et exhibeat Ecclesiae istam operam, ut cito debitum
reddam. Quod si nemo de laicis fuerit inventus, ego
praepono alium, iste illuc non accedet. Quid vultis
amplius? Nemo laceret servos Dei: quia non expedit
lacerantibus. Servis Dei quidem merces falsis detractionibus
crescit: sed crescit etiam poena detrahentibus.
Non sine causa dictum est, <hi>Gaudete et exsultate,
quando detrahunt de vobis, dicentes falsa: quia
merces vestra magna est in coelis <note>(Matth. V, 11, 12)</note>
          </hi>.
Nolumus cum detrimento vestro magnam habere
mercedem. Minus ibi habeamus, et tamen vobiscum
ibi regnemus.
</p>
        </div3>
      </div1>

<div1>
        <head>SERMO CCCLVII . <hi>De laude pacis.</hi> Apud Carthaginem habitus, instante collatione cum Donatistis, anno 411, circiter 15 diem maii.</head>

<pb n="1582"/>
<div3>
          <head>1.</head>
          <p>
 <hi>Pacis laus.</hi> Tempus est exhortari Charitatem
vestram, pro viribus quas Dominus donat, ad pacem
amandam, et pro pace Dominum deprecandum. Sit
ergo pax dilecta nostra et amica, cum qua sit castum
cubile cor nostrum; cum qua sit fida requies et non
amarum consortium, cum qua sit dulcis complexus
et inseparabilis amicitia. Pacem laudare difficilius est,
quam habere. Si enim eam laudare volumus, vires
optamus, sensus quaerimus, verba libramus: si autem
habere volumus, sine aliquo labore habemus et possidemus.
Laudandi sunt qui amant pacem: qui autem
oderunt, melius interim docendo ac tacendo pacandi,
quam vituperando provocandi. Verus pacis
amator inimicorum ejus amator est. Quemadmodum
enim, si lucem istam amares, caecis non irascereris,
sed eos doleres; quale enim bonum tu caperes, nosses,
et ideo quanto bono illi fraudarentur conspiciens,
misericordia tibi digni viderentur; et si opes haberes,
si artem, si medicamentum, potius ad eos sanandos
curreres, quam damnandos: ita si pacis amator
es, quisquis es, miserere eum qui non amat quod
amas, qui non habet quod habes. Talis quippe est
res quam diligis, ut non invideas compessessori tuo.
Habet tecum pacem, et tibi non angustat possessionem.
Quidquid terrenum amas, difficile est ut habenti
non invideas. Deinde si forte ascendit in animum
tuum, terram, quam possides, communicare
cum amico, ut laudetur benevolentia tua, ut etiam in
istis temporalibus rebus charitas praedicetur: si ergo
velis possessionem tuam terrenam, velut praedium,
velut domum, vel quodlibet hujusmodi, communicare
cum amico; communicas cum uno, et admittis
eum ad societatem, et gaudes cum illo. Cogitas admittere
tertium fortassis, et quartum: jam attendis
quantos capiat, quantos ferat, vel domus ad inhabitandum,
vel ager ad pascendum; et dicis, Jam quintum
non capit, sextus habitare non potest nobiscum,
septimum quando pascit tantilla possessio? Excludit
ergo caeteros, non tu, sed angustia. Ama pacem, habe
pacem, posside pacem, cape ad te quantos potes ad
possidendam pacem: tanto latior erit, quanto a pluribus
possidebitur. Domus terrena cohabitatores multos
non capit: possessio pacis cum multis habitatoribus
crescit.</p>
        </div3>
<div3>
          <head>2.</head>
          <p>
 <hi>Pacem hoc est habere, quod amare.</hi> Quam bonum
est amare! Hoc enim est habere. Quis autem
nolit crescere quod amat? Si paucos tecum vis esse
in pace, parva tibi erit pax. Si vis crecere istam possessionem,
adde possessorem. Nam illud quod dixi,
fratres, Bonum est amare pacem, et ipsum amare est
habere, quanti constat? qua voce laudetur, quo corde
cogitetur: Hoc est habere, quod amare? Considera
caetera, quorum homines cupiditate conflagrant. Vide
<pb n="1583"/>
alium amare fundos, argentum, aurum, filios numerosos,
pretiosas et ornatas domos, amoenissima et
pretiosissima praedia. Amat hoc? Amat. Numquid jam,
qui amat, habet? Potest fieri ut horum omnium amator
inanis sit. Quando non habet amat, cupiditate ardet
ut habeat: cum autem habere coeperit, timore
cruciatur ne perdat. Amat honorem, amat potestatem.
Quanti homines potestatibus accipiendis privati
suspirant? et plerumque ante illos occupat ultimus dies,
quam perveniant ad id quod amant. Quanti ergo constat,
quod cum amaveris, habebis? Non pretio quaeris
quod amas; non ambulas ad patronum, per quem
pervenias. Ecce ubi stas, ama pacem, et tecum est
quod amas. Res ista cordis est: nec sic cum amicis
communicas pacem, quomodo panem. Panem quippe
si communicare velis, quanto plures sunt quibus
frangitur, tanto minus fit unde datur. Pax autem illi
pani similis est, qui in manibus discipulorum Domini
frangendo et dando crescebat.</p>
        </div3>
<div3>
          <head>3.</head>
          <p>
 <hi>Schismatici ad pacem pacifice revocandi. Donatistarum
animus ab unitate alienus.</hi> Habete igitur pacem,
fratres. Si vultis ad illam trahere caeteros, primi
illam habete, primi illam tenete. In vobis ferveat
quod habetis, ut alios accendat. Odit pacem haereticus,
et lucem lippus. Numquid ideo mala lux, quia
lippus non potest eam tolerare? Odit lucem lippus:
sed tamen propter lucem creatus est oculus. Datur
itaque opera ab eis qui amant pacem, et volunt secum
possideri quod amant, ut possessore addito crescat
possessio. Dent ergo operam curari oculos lipporum,
qualibet ope, quolibet conatu. Nolens curatur,
non vult dum curatur: sed dum lucem viderit,
delectabitur. Puta quia succenset; noli instando defatigari.
Amator pacis, attende, et delectare tu prior
pulchritudine dilectae tuae, et inardesce ad trahendum
alterum. Videat quod vides, amet quod amas, teneat
quod tenes. Alloquitur te dilecta tua, quam diligis:
loquitur tibi, Ama me, et continuo habes me. Adduc
tecum quos potes ad amandum me; casta ero, et
integra permanebo. Adduc quos potes, inveniant,
teneant, perfruantur. Si lucem istam non corrumpant
multi videntes; me corrumpunt multi amantes? Sed
nolunt venire, quia non habent unde me possint videre.
Nolunt venire, quia splendor pacis reverberat
lippitudinem dissensionis. Vide miserandam vocem
lipporum. Nuntiatur illis, Visum est ut pacem habeant
Christiani. Tali nuntio illi accepto, aiunt inter
se, Vae nobis. Quare? Unitas venit. Quid est? quae
vox, Vae nobis, unitas venit? Quanto justius diceretis,
Vae nobis, dissensio venit? Absit hoc, ut veniat dissensio:
haec tenebrae sunt videntium. Nam venit unitas,
gaudendum est, fratres. Quid expavisti? Unitas venit,
dictum est. Num dictum est, Fera venit, ignis venit? Unitas
venit, lux venit. Si velit veridice respondere, dicet
vobis: Non expavi, quia fera venit: non enim timidus
sum: sed expavi, quia lux venit; lippus enim sum.
Danda igitur opera curandi. Communicandum est
cum illis, quod communicatione non fit angustum,
pro viribus, quantum valemus, quantum donat Deus.
<pb n="1584"/>
</p>
        </div3>
<div3>
          <head>4. </head>
          <p>
 <hi>Mansuetudo haereticis exhibenda litigantibus et conviciantibus.
Non jurgiis, sed magis apud Deum precibus
agendum est contra haereticos.</hi> Proinde, charissimi,
exhortor Charitatem vestram, ut exhibeatis illis christianam
et catholicam mansuetudinem. Nunc curandis
instatur. In fervore sunt oculi sanctorum,
caute curandi, leniterque tractandi sunt. Nemo suscipiat
cum aliquo litem, nemo velit nunc vel ipsam
suam fidem altercando defendere, ne de lite scintilla
nascatur, ne quaerentibus occasionem occasio
praebeatur. Prorsus convicium audis, tolera, dissimula,
praeteri. Memento curandum. Videte quam
blandi sunt medici eis quos etiam mordaciter curant.
Audiunt convicium, praebent medicamentum, nec
reddunt convicium convicio. Verbum sit verbo: ut
unus sit curandus, alter curat: non duo litigantes.
Fertote, obsecro, fratres mei. Sed non fero, inquit,
quia blasphemat Ecclesiam. Hoc te rogat Ecclesia,
ut feras, quia blasphematur Ecclesia. Detrahit, inquit,
episcopo meo; crimen dicit in episcopum
meum, et taceo? Crimen dicat, et tace; non agnoscendo,
sed ferendo. Hoc praestas episcopo tuo, si
pro illo tempore non miscearis. Intellige tempus, habeto
consilium. Deum tuum quanti blasphemant? Tu
audis, et ille non audit? tu nosti, et ille non novit?
Et tamen <hi>facit oriri solem super bonos et malos, et pluit
super justos et injustos <note>(Matth. V, 45)</note>
          </hi>. Ostendit patientiam,
differt potentiam. Sic et tu agnosce tempus,
noli provocare tumentes oculos ad turbandos se ipsos.
Amator pacis es? Sit tibi in corde bene cum dilecta
tua. Et quid agam? Habes quod agas. Tolle jurgia,
convertere ad preces. Noli conviciis repellere conviciantem,
sed ora pro eo. Loqui vis illi contra illum:
loquere Deo pro illo. Non tibi dico quod taceas: sed
elige magis ubi loquaris, apud quem tacitus loqueris,
labiis clausis, corde clamante. Ubi non te videt, ibi
esto bonus pro illo. Illi autem pacem non amanti, et
litigare volenti, responde pacificus: Quidquid vis dicas,
quantumlibet oderis, ut placuerit detesteris, frater
meus es. Quid agis, ut non sis frater meus? Prorsus
bonus, malus, volens, nolens, frater meus es. Et
ille: Unde sum frater tuus, hostis, inimice? Sic
quomodo ista dicis, frater meus es. Mirum videtur:
odit, detestatur, et frater est? Illi enim vis credam
nescienti quid loquatur? cujus opto sanitatem, ut lucem
videat, et fratrem agnoscat. Illi ergo vis credam,
quia non sum frater ipsius, quia detestatur, quia odit,
et non potius ipsi luci? Audiamus quid dicat ipsa
lux. Prophetam lege: <hi>Audite, qui pavetis, verbum Domini.</hi> 
Spiritus sanctus loquitur per Isaiam prophetam: <hi>Audite, qui pavetis, verbum Domini. Dicite, Fratres
<pb n="1585"/>
nostri estis, eis qui vos oderunt, et qui vos detestantur.</hi> 
Quid est? Radiavit lux, ostendit fraternitatem: et
adhuc dicit lippus, Claude fenestram. Praebe oculos
tuos luci: agnosce fratrem in tenebris non constitutum,
in tenebris constitutus: et dic, dic securus, verba
Dei dicis et non mea. <hi>Dicite,</hi> dicit Deus, <hi>Fratres nostri
estis:</hi> quibus? <hi>eis qui vos oderunt.</hi> Nam quid mirum
si dicitis eis qui vos diligunt? <hi>His qui vos oderunt,
et qui vos detestantur.</hi> Utquid hoc? Audi, et causae
aspice fructum. Velut interrogaveris Dominum
Deum tuum, et dixeris, Domine, quomodo dicam,
Frater meus es, qui odit, qui detestatur? Dic quare. <hi>Ut nomen Domini honorificetur. Appareat vel in jucunditate:
ipsi autem erubescant 
 <note>(Isai. LXVI, 5, sec.
LXX)</note>
          </hi>. Vide, obsecro, fructum patientiae, tantae
mansuetudinis. <hi>Dicite, Fratres nostri estis.</hi> Quare? <hi>Ut
nomen Domini honorificetur.</hi> Quare autem non te
agnoscit fratrem? Quia nomen hominis homines honorificavit.
Ergo dic, frater meus: oderis licet, detesteris
licet, frater meus es. Agnosce in te signum
patris mei. Sermo patris nostri. Male frater, litigiose
frater, frater meus es tu. Dicis etenim tu, quomodo
et ego, <hi>Pater noster qui es in coelis <note>(Matth. VI, 9)</note>
          </hi>.
Unum dicimus: quare in uno non sumus? Rogo te,
frater, agnosce quod mecum dicis, et damna quod
contra me facis. Adverte verba exeuntia de ore tuo.
Audi, non me, sed te. Vide cui dicimus, <hi>Pater
noster qui es in coelis.</hi> Non amicus, non vicinus;
sed ipse cui dicimus, concordare nos jubet. Simul
habemus apud Patrem unam vocem: quare non simul
habemus unam pacem?</p>
        </div3>
<div3>
          <head>5.</head>
          <p>
 <hi>Pia opera pro Ecclesiae obtinenda pace. Jejunium
solemne post Pentecosten. Hospitalitas in eos qui Carthaginem
veniunt collationis causa.</hi> Talia dicite ardenter,
dicite leniter. Dicite ardentes fervore charitatis,
non tumore dissensionis, et deprecamini nobiscum Dominum
solemnibus jejuniis. Quae jam reddimus Deo,
reddamus et pro causa. Jam enim jejunamus post
Pentecosten solemniter: et utique jejunaremus,
etiamsi ista causa non esset. Quid ergo debemus fratribus
nostris, quos in nomine Domini Dei nostri, medici
nostri, curandos sanandosque suscipimus, illi offerentes
ut sanentur, non nobis manus medici praesumentes?
Sed quid facimus? Deprecemur ipsum medicum,
jejunantes humili corde, pia confessione,
timore fraterno. Exhibeamus Domino pietatem, fratribus
charitatem. Crescant enim eleemosynae nostrae,
quibus exaudiantur facilius orationes nostrae. Hospitalitatem
sectamini. Tempus est: servi Dei veniunt.
Tempus est, occasio est, quare perit? Attende quid
habes in coenaculo domus tuae. Attende et sursum
quid reponas, quid tibi serves, de quo thesauro solo
securus es. Pone sursum, commenda non servo tuo,
sed Domino tuo. Numquid illic times ne fur obrepat,
ne effractor invadat, ne hostis turbulentus eripiat?
<pb n="1586"/>
Fac ut habeas quod tibi reddatur. Nec hoc tibi redditur,
quod posueris. Feneratorem te vult Dominus,
sed suum, non proximi tui.
</p>
        </div3>
      </div1>

<div1>
        <head>SERMO CCCLVIII . <hi>De pace et charitate.</hi> Carthagine habitus, ante collationem cum Donatistis, II.</head>
<div3>
          <head>1.</head>
          <p>
 <hi>Pacis conciliandae cura catholicis episcopis. Vinci
nolens a veritate, vincitur ab errore.</hi> Curam nostram
pro vobis, et pro inimicis nostris et vestris, et pro
salute omnium, pro quiete, pro pace communi, pro
unitate quam Dominus jussit, Dominus diligit, adjuvent
preces Sanctitatis vestrae, ut de illa identidem
et ad vos loquamur, et vobiscum gaudeamus. Etenim
de pace et charitate loqui, si semper amamus, semper
debemus. Multo magis ergo isto tempore, quando
pax sic amatur, ut in periculo ejus amandae et tenendae
constituti illi, quibus malum pro malo non reddimus,
et cum quibus, sicut scriptum est, odio habentibus
pacem sumus pacifici, et quia pacem loquimur
eis, debellare nos volunt gratis <note>(Psal. CXIX, 7)</note>. Illi ergo
qui tales sunt, periclitantur inter amorem pacis et confusionem
pudoris: nec id agunt, cum vinci nolunt, ut
invicti sint. Qui enim vinci a veritate nolunt, ab errore
vincuntur. O si eos charitas potius quam animositas
superaret! Inde victores fierent, unde victi essent.
Nos autem Ecclesiam catholicam, ad cujus pacem et
concordiam et reconciliationem invitamus inimicos
ejus, non humanis opinionibus, sed divinis testimoniis,
amamus, tenemus et defendimus. Quid cum
illo agam, qui pro parte clamat, et contra totum litigat?
Nonne bonum illi est vinci, qui si victus fuerit,
totum tenebit; si vicerit, in parte remanebit? Imo si
vincere sibi videbitur. Nam non vincit nisi veritas:
victoria veritatis est charitas.</p>
        </div3>
<div3>
          <head>2.</head>
          <p>
 <hi>Testimonia pro Ecclesiae catholicae unitate. Contentio
catholicorum quomodo dilectionis est, non litis.</hi> Quid
ergo vobis, fratres, Ecclesiam catholicam toto orbe
terrarum fructificantem atque crescentem commendem
multis verbis, et meis. Habemus verba Domini
pro illa, et pro nobis. <hi>Dominus,</hi> inquit, <hi>dixit ad me:
Filius meus es tu, ego hodie genui te. Postula a me, et
dabo tibi gentes haereditatem tuam, et possessionem tuam
fines terrae <note>(Psal. II, 7 et 8)</note>
          </hi>. Quare ergo, fratres, de
possessione litigamus, et non potius sanctas tabulas
recitamus? Venisse nos opinemur ad judicem. De
possessione contentio est: et haec contentio non litis,
sed dilectionis est. Denique litigator terrenae possessionis
ad hoc litigat, ut excludat adversarium: nos ut
intromittamus. Litigator terrenae possessionis, cum
audierit adversarium dicentem, Possidere volo; respondet,
Non permitto. Ego autem fratri dico, Possideas
mecum volo: ille litigando dicit, Nolo. Non itaque
timeo ne contemnat me Dominus, et corripiat,
<pb n="1587"/>
sicut illos fratres, vel illum fratrem, qui eum interpellavit
in populo, et ait: <hi>Domine, dic fratri meo, ut
dividat mecum haereditatem.</hi> Continuo Dominus proferens
correptionem, quia oderat divisionem: <hi>Dic,
homo,</hi> inquit, <hi>quis me constituit judicem, aut divisorem
haereditatis inter vos? Ego autem dico vobis, cavete
ab omni cupiditate <note>(Luc. XII, 13-15)</note>
          </hi>. Istam correptionem
non timeo. Interpello enim Dominum meum, fateor,
interpello. Non tamen dico, <hi>Domine, dic fratri
meo, ut dividat haereditatem mecum:</hi> sed dico, Domine,
dic fratri meo, ut teneat mecum unitatem. Ecce possessionis
hujus tabulas recito, non ad hoc ut solus
possideam, sed ut fratrem meum mecum nolentem
possidere convincam. Ecce tabulas, frater: <hi>Postula
a me,</hi> inquit, <hi>et dabo tibi gentes haereditatem tuam, et
possessionem tuam fines terrae.</hi> Christo dictum est. Nobis
ergo dictum est, quia Christi membra sumus. Quid
curris in parte? aut quid remanes in parte? Ecce totum
tene quod in tabulis. Quaeris inter quem et quem
possideas, quomodo solent instrumentis quaeri possessores,
inter quos sint affines. Qui tibi dedit omnes fines,
nullos dimisit affines.</p>
        </div3>
<div3>
          <head>3.</head>
          <p>
 <hi>Testimonium pro catholica Ecclesia. Aliud testimonium.</hi> 
Audi sanctarum aliud testimonium tabularum.
De Domino dicitur Christo in figura Salomonis: <hi>Dominabitur
a mari usque ad mare, et a flumine usque ad
terminos orbis terrae. Coram illo procident Aethiopes, et
inimici ejus terram lingent. Reges Tharsis et insulae munera
offerent: reges Arabum et Saba dona adducent. Et
adorabunt eum omnes reges terrae: omnes gentes servient
illi. <note>(Psal. LXXI, 8-11)</note>
          </hi>. Quando dicebatur, credebatur:
quando impletur, negatur. Tene ergo mecum haereditatem
a mari usque ad mare, et a flumine, scilicet Jordane,
ubi coeptum est Christi magisterium, usque ad terminos
orbis terrae. Quare non vis? Quare huic promissioni et
haereditati, divitiis tuis, inimicus es? Quare non vis?
Propter Donatum? propter Caecilianum? Quis fuit Donatus?
quis Caecilianus? Utique homines. Si boni, bono
suo, non meo: ergo et si mali, malo suo, non meo.
Tu Christum accipe, et zelantem Christo ejus Apostolum
attende: <hi>Numquid Paulus crucifixus est pro
vobis? aut in nomine Pauli baptizati estis?</hi> Ut autem
hoc diceret, vide quid horruit: <hi>Unusquisque vestrum
dicit, Ego quidem sum Pauli, ego autem Apollo, ego
vero Cephae, ego autem Christi. Divisus est Christus?
Numquid Paulus pro vobis crucifixus est? aut in nomine
Pauli baptizati estis <note>(I Cor. I, 12 et 13)</note>
          </hi>? Si non
in nomine Pauli, multo minus in nomine Caeciliani;
multo amplius, et multo minus in nomine Donati.
Et tamen adhuc post apostolicas voces, post Ecclesiae
declarationem et toto mundo dilatationem, dicitur
mihi, Non dimitto Donatum, non dimitto nescio quem
Gaium, Lucium, Parmenianum; mille nomina,
mille scissuras. Privabis te, sequendo hominem, tanta
<pb n="1588"/>
haereditate, de qu modo audisti, <hi>A mari usque ad
mare, a flumine usque ad terminos orbis terrae?</hi> Quare
illam non tenes? Quia hominem amas. Quid est homo,
nisi animal rationale factum de terra? Ideo ergo inimicus
es, quia terram lingis. Despice hoc potius
Noli lingere terram, ut spem ponas in eum qui fecit
coelum et terram. Haec spes nostra, haec testimonia. <hi>Deus deorum Dominus locutus est, et vocavit terram, a
solis ortu usque ad occasum 
 <note>(Psal. XLIX, 1)</note>
          </hi>. Noli remanere
in terra, sed quo vocata est terra.</p>
        </div3>
<div3>
          <head>4.</head>
          <p>
 <hi>Charitas latum mandatum, quo pax redintegratur.</hi> 
Et quis potest ibi omnia de tabulis sanctis possessionis
hujus testimonia recitare? Quare ergo non
convertuntur ad Ecclesiam, nisi quia ipsius est vox
Ecclesiae, <hi>Convertantur ad me qui timent te, et cognoscant
testimonia tua?</hi> Vidit hoc Ecclesia, quod dixit
in Psalmo: modo audistis; recentia sunt verba in
auribus et cordibus vestris. <hi>Omnis consummationis
vidi finem.</hi> Quid est, <hi>Omnis consummationis vidi
finem?</hi> Consummationis perfectionis, non consumptionis:
vidi finem perfectionis, non abolitionis. <hi>Omnis consummationis vidi finem.</hi> 
 Quis est iste finis? <hi>Latum mandatum tuum valde 
 <note>(Psal. CXVIII, 79, 96)</note>
          </hi>. <hi>Finis</hi> 
 enim <hi>praecepti est,</hi> jam vos dicite mecum
(a populo acclamatum est), <hi>charitas de corde puro <note>(I Tim. I, 5)</note>
          </hi>.
Omnes dixistis, quod non infructuose
semper audistis. <hi>Finis praecepti est charitas de corde
puro.</hi> Finis, quo perficimur, non quo consumimur.
Iste finis latus est, quia mandatum Dei est, de quo
dictum est, <hi>Latum mandatum tuum valde. Mandatum
novum do vobis, ut vos invicem diligatis <note>(Joan. XIII,
34)</note>
          </hi>. Vide latitudinem mandati hujus. Ubi latum est?
numquid in carne? In corde potius. Nam si et in
carne latum esset, auditores studiosi, angustias non
pateremini. In corde latum est. Ubi latum est vide,
si sit unde videas, et hinc audi Apostolum, quam
latum est mandatum charitatis. <hi>Charitas autem Dei
diffusa est in cordibus vestris <note>(Rom. V, 5)</note>
          </hi>. Non dixit,
Inclusa; sed, <hi>diffusa.</hi> Verbum enim quod est inclusa,
quasi angustias sonat: quod est <hi>diffusa,</hi> latitudinem
insinuat. <hi>Latum</hi> ergo <hi>mandatum tuum valde.</hi> Domine
Deus noster, approba quia propter ipsam latitudinem
fratres nostros ad possessionem pacis invitamus.
Episcopi vultis esse? Nobiscum estote. Non vult populus
duos episcopos. Nobiscum in haereditate fratres
estote. Non propter honores nostros impediamus pacem
Christi. Quem honorem in coelesti pace accepturi
sumus, si honorem nostrum nunc in terrena
lite defendamus? Tollatur paries erroris, et simul
simus. Agnosce me fratrem: agnosco te fratrem:
sed excepto schismate, excepto errore, excepta dissensione.
Haec corrigatur, et meus es. Annon vis
esse meus? Ego, si te corrigas, volo esse tuus. Ergo
sublato errore de medio, tanquam pariete maceriae
contradictionis et divisionis, esto frater meus, et ego
sim frater tuus, ut ambo simus ejus qui Dominus est
et meus, et tuus.</p>
        </div3>
<div3>
          <head>5.</head>
          <p>
 <hi>Catholici quo animo veniunt ad collationem.</hi> Hoc
dicimus amore pacis, non diffidentia veritatis. Hoc
<pb n="1589"/>
enim rescripsimus, hoc propositum legistis <note>(Epistt.
128 et 129)</note>; quia causam conferendam non fugimus,
imo ut conferatur instamus; ut cum demonstravero
possessionem, sic cum illo communicem haereditatem.
Intrepidus veniat, securus veniat, doctus
veniat: nolo auctoritate praejudicare. Aperiamus
oculos ad illum qui errare non potest: ipse nos
doceat quae sit Ecclesia. Audistis testimonia ejus.
Non eam contaminant humana delicta, quam non
redemit humana justitia. Et tamen, cum alia sit causa
Ecclesiae, alia hominum, et omnino distincta sit,
nec hominum causam formidamus, quos accusaverunt
et convincere non potuerunt. Purgatos novimus,
purgatos legimus. Qui si non essent purgati, non in
causa eorum Ecclesiam constituerem, nec aedificarem
super arenam, et dejicerem de petra. Quia <hi>super
hanc petram,</hi> inquit, <hi>aedificabo Ecclesiam meam, et
portae inferorum non vincent eam <note>(Matth. XVI, 18)</note>
          </hi>.
Petra autem erat Christus. <hi>Numquid Paulus pro vobis
crucifixus est?</hi> Hoc tenete, hoc amate, hoc fraterne
et pacifice dicite.</p>
        </div3>
<div3>
          <head>6.</head>
          <p>
 <hi>Rogat ne quisquam de plebe irruat in locum collationis.</hi> 
Ad collationis locum nullus vestrum irruat,
fratres mei. Prorsus, si fieri potest, etiam per illum
locum transitum devitate, ne forte aliquis contentionis
et litis aditus inveniatur, vel occasio aliqua praebeatur,
et inveniant ipsam occasionem qui quaerunt
occasionem. Maxime quoniam qui parum Deum
timent, aut admonitionem nostram parvi pendunt,
vel quia praesentia diligunt, debent saltem terrenae
potestatis severitatem venerari. Edictum viri illustris
 publice propositum legistis: quod quidem
non propter vos propositum est qui Deum timetis,
et commonitionem episcoporum vestrorum non contemnitis;
sed ne quis ista non curet, ne quis ista
contemnat. Videant igitur quales sunt: ne forte illis
eveniat quod ait Apostolus, <hi>Qui enim resistit potestati,
Dei ordinationi resistit. Principes enim non sunt
timendi bono opere, sed malo <note>(Rom. XIII, 2 et 3)</note>
          </hi>. Vitemus
omnes seditiones, omnes causas seditionis.
Forte dicitis: Intenti sumus quid facturi sumus. Et
quid vobis injungamus? Partes forte uberes pietatis.
Nos disputemus pro vobis: vos orate pro nobis.
Orationes etiam vestras, sicut jam ante praemonuimus,
jejuniis et eleemosynis adjuvate. Addite pennas
illis, quibus volant ad Deum. Sic agentes negotium,
fortasse utiliores nobis eritis, quam nos vobis. Nemo
enim nostrum in hac disputatione de se praesumit:
in Deo est tota spes. Neque enim meliores sumus
Apostolo, qui dicit, Orate pro nobis. <hi>Orate,</hi> inquit,
<pb n="1590"/> <hi>pro me, ut detur mihi sermo 
 <note>(Ephes. VI, 19)</note>
          </hi>. Illum
ergo pro nobis rogetis, in quo spem posuimus, ut de
nostra disputatione gaudeatis. Tenete ista, fratres,
obsecramus vos: per nomen ipsius Domini, per auctorem
pacis, plantatorem pacis, dilectorem pacis,
oramus vos, ut eum pacifice oretis, pacifice deprecemini;
et memineritis esse filii ejus, a quo dictum
est, <hi>Beati pacifici, quoniam filii Dei vocabuntur <note>(Matth. V, 9)</note>
          </hi>.
</p>
        </div3>
      </div1>

<div1>
        <head>SERMO CCCLIX . <hi>De eo quod scriptum est in Ecclesiastico, cap.</hi> XXV, 2, Concordia fratrum, et amor proximorum, <hi>etc. De lite et concordia cum Donatistis</hi>. Habitus post collationem.</head>
<div3>
          <head>1.</head>
          <p>
 <hi>Tria excellentia. Concordia rara, quare.</hi> Prima
lectio divinorum eloquiorum, de libro qui appellatur
Ecclesiasticus, commendavit nobis tria quaedam excellentia
et consideratione dignissima, concordiam
fratrum, et amorem proximorum, et virum ac mulierem
sibi consentientes. Bona haec sunt plane, jucunda
et laudabilia in rebus humanis; sed in divinis
rebus multo potentiora. Quis est enim qui non congaudet
concordibus fratribus? Et quod dolendum
est, in rebus humanis tam magna res rara est: res
ab omnibus laudatur, a paucissimis custoditur. Beati
qui in se ipsis amplectuntur, quod etiam in aliis
laudare coguntur. Nulli fratres non laudant concordantes
fratres. Et unde fratres concordes esse difficile
est? Quia litigant de terra, quia volunt esse
terra. Audivit enim ab initio peccator homo, <hi>Terra
es, et in terram ibis <note>(Gen. III, 19)</note>
          </hi>. Unde discutiamus
et perscrutemur vocem, quam justus debet audire a
contrario. Si enim recte dictum est peccatori, <hi>Terra
es, et in terram ibis;</hi> recte dicitur justo, Coelum es,
et in coelum ibis. Aut non sunt justi coeli, cum de
Evangelistis apertissime dictum sit, <hi>Coeli enarrant
gloriam Dei?</hi> Et quidem quia de ipsis dictum est,
consequentia satis edocent. <hi>Et opera,</hi> inquit, <hi>manuum
ejus annuntiat firmamentum.</hi> Quos dixit coelos, ipsos
dixit firmamentum. <hi>Dies diei eructat verbum, et nox
nocti indicat scientiam. Non sunt loquelae, neque sermones,
quorum non audiantur voces eorum.</hi> Quaeris
quorum, et non invenis nisi coelorum. Dictum ergo
de Apostolis, dictum de annuntiatoribus veritatis.
Unde sequitur, <hi>In omnem terram exivit sonus eorum,
et in fines orbis terrae verba eorum. Non sunt loquelae,
neque sermones, quorum non audiantur voces eorum <note>(Psal. XVIII, 2-5)</note>
          </hi>.
Quando in eos venit Spiritus sanctus,
et coepit Deus habitare coelum quod fecit de
terra, locuti sunt, implente et donante Spiritu sancto,
<pb n="1591"/>
linguis omnium gentium. Inde dictum, <hi>Non sunt
loquelae, neque sermones, quorum non audiantur voces
eorum.</hi> Et quia inde missi sunt ad praedicationem
Evangelii per omnes gentes, <hi>In omnem terram exivit
sonus eorum, et in fines orbis terrae verba eorum.</hi> Quorum?
Coelorum, quibus recte dicitur, Coelum es, et
in coelum ibis: sicut recte peccatori, <hi>Terra es, et in
terram ibis.</hi> </p>
        </div3>
<div3>
          <head>2.</head>
          <p>
 <hi>Terrenae possessionis amor causa discordiae.</hi> Fratres
ergo si volunt esse concordes, non ament terram.
Sed si volunt non amare terram, non sint terra.
Quaerant possessionem quae dividi non potest, et
semper concordes erunt. Unde inter fratres discordia?
unde perturbatio pietatis? unde unus uterus, et
non unus animus, nisi dum curvatur anima eorum, et
partem suam quisque respicit, et parti suae opimandae
et exaggerandae operam impendit, et in possessione
sua vult habere unitatem, qui cum fratre suo possidet
divisionem? Bona est ista possessio, cujus est? Nostra
est. Magna possessio! Sic dici solet. Tota tua est,
frater? Non; habeo hic consortem: sed si vult Deus,
vendet mihi partem suam. Adulator respondet, Faciat
Deus. Quid faciat Deus? Ut opprimatur vicinus, et
partem suam vendat vicino. Faciat Deus: bene cogitas,
compleat tibi Deus. <hi>Quoniam laudatur peccator
in desideriis animae suae; et qui iniqua gerit, benedicitur <note>(Psal. X, 3)</note>
          </hi>.
Quid tam iniquum, quam velle ditescere
alterius paupertate? Et tamen abundat hoc: <hi>qui iniqua
gerit, benedicitur;</hi> et forte praevaluit, et forte
pressit et oppressit, torsit et extorsit, non quemcumque
consortem, sed forsitan fratrem. Melius est ut
ego emam, quam extraneus. Et ille facile oppressus,
si est justus, habet consolationem. Audiat Scripturam,
quam modo audivit. Ille laborat inopia, frater
ejus plenus est copia. Sed plenus est terra, et inanis
justitiae. Adverte terra, quid audiat ille pauper. <hi>Noli
timere, cum dives factus fuerit homo, neque cum multiplicata
fuerit gloria domus ejus: quoniam cum morietur,
non accipiet ea <note>(Psal. XLVIII, 17, 18)</note>
          </hi>. Tene tu
pauper quod non dimittas moriens, et quod acquiras
in aeternum vivens. Tene justitiam, non te poeniteat.
Contristaris quia in terra pauper es tu? Pauper hic
fuit qui creavit terram. Consolatur te Dominus Deus
tuus, consolatur te Creator tuus, consolatur te Redemptor
tuus. Consolatur te non avarus frater tuus.
Dignatus est enim esse frater noster ille Dominus
noster. Solus frater sine dubitatione fidissimus, cum
quo concordia possidenda est. Dixi eum non avarum,
et forte invenio avarum. Avarus est: sed nos vult
habere, nos vult acquirere. Pro nobis tantum pretium
dedit se ipsum: nihil ad hoc pretium addi potest.
Dedit pretium se ipsum, et factus est Redemptor noster.
Non enim sic se dedit pretium, ut nos inimicus
dimitteret, et ipsum possideret. Dedit se morti, occidens
mortem. Morte quippe sua mortem occidit,
non morte occisus est; et morte occisa, liberavit nos
a morte. Vivebat enim morientibus nobis mors, morietur
viventibus nobis, quando ei dicetur, <hi>Ubi est
mors, contentio tua <note>(I Cor. XV, 55)</note>
          </hi>?
<pb n="1592"/>
</p>
        </div3>
<div3>
          <head>3. </head>
          <p>
 <hi>Dominus interpellatus ut fratri jubeat haereditatem
partiri, cur facere renuit. Praeceptum ut demus omni
petenti, quomodo implendum.</hi> Talis ergo frater interpellatus
est a quodam fratre contra fratrem, inter
quos non erat concordia propter terram, et ait illi: <hi>Domine, dic fratri meo, ut dividat mecum haereditatem.</hi> 
Totam tulit, mihi partem meam non vult dare, contemnit
me, audiat vel te. Quid pertinebat ad Dominum?
Sicut cogitamus nos humiles humilia, reptantes
in terra, constituti in hac vita, et neminem volentes
contristari, et plerumque inde gravius contristantes,
quid diceremus? Veni, frater, redde fratri tuo partem
suam. Non hoc dixit Dominus. Et quid illo justius?
Quis talem judicem inveniat, quem interpellet contra
avaritiam fratris sui? Nonne gaudebat ille homo tandem
se invenisse magnum solatium? Magnum quoque
adjutorium sine dubitatione sperabat, dicens tanto
judici, <hi>Domine, dic fratri meo, ut dividat mecum haereditatem.</hi> 
At ille quid dixit? <hi>O homo, quis me constituit
divisorem haereditatis inter vos?</hi> Repulit Dominus, non
dedit quod petebatur, non concessit gratuitum beneficium.
Quid magnum erat? Quid inde perdebat? quid
in eo beneficio saltem laborabat? Non dedit. Ubi est, <hi>Omni petenti te, da 
 <note>(Luc. VI, 30)</note>
          </hi>? Non hoc egit ille,
qui nobis vivendi praebuit exemplum. Quomodo nos
id facturi sumus? Aut quomodo dabimus quod impendimus,
si non damus beneficium ubi nihil impendimus,
ubi nihil erogamus, ubi nihil amittimus? Non
dedit Dominus hoc, nec tamen nihil dedit. Minus
negavit, sed quod plus est donavit. Dixit manifeste,
dixit, <hi>Omni petenti te, da.</hi> Quid, si aliquis petat a te,
non dico quod inutile est dare, sed quod turpe est
dare? Quid, si petat mulier aliqua, quod petiit mulier
a Joseph? Quid, si petat vir aliquis, quod falsi seniores
a Susanna petierunt? Etiam hic sequenda est illa
tanquam generalis sententia, <hi>Omni petenti te, da?</hi> 
Absit. Faciemus ergo hic contra praeceptum Domini?
Imo faciamus secundum praeceptum Domini, et mala
petentibus non demus, nec contra istam sententiam
faciemus. Dictum est enim, <hi>Omni petenti te, da.</hi> Non
est dictum, Omnia petenti te da. <hi>Omni petenti te, da:</hi> 
prorsus da; etsi non quod petit, tu tamen aliquid da:
malum petit, tu bona da. Fecit hoc Joseph. Non dedit
quod petebat mulier impudica; et dedit tamen quod
audire deberet, ne impudica esset exemplo suo: et
ipse non incidit in foveam libidinis, et dedit consilium
castitatis. Hoc enim respondit: <hi>Absit a me, ne hoc
faciam domino meo, ne polluam torum ejus qui credidit
mihi omnia in domo sua <note>(Gen. XXXIX)</note>
          </hi>. Si servus aere
emptus hanc fidem servavit domino, qualem debet
conjux servare marito? Hoc erat admonere. Ego
servus hoc non faciam domino meo: tu conjux debes
hoc facere marito tuo? Dedit et Susanna, nec dimisit
eos inanes, si impleri vellent consilio pudicitiae. Non
solum enim non consensit; sed et non tacuit quare
non consensit. <hi>Si consentio,</hi> inquit, <hi>vobis, pereo Deo;
si non consentio, non effugio manus vestras: melius
autem est in manus vestras incidere, quam Deo perire <note>(Dan. XIII)</note>
          </hi>.
Quid est autem, <hi>Melius est in manus vestras
<pb n="1593"/>
incidere, quam Deo perire?</hi> Vos Deo peristis, qui
talia quaeritis. Ergo hanc regulam tenete. Date quando
petimini, etsi non hoc quod petimini. Hoc fecit Dominus.
Petebat ille, quid? Divisionem haereditatis. Dedit
Dominus, quid? Peremptionem cupiditatis. Quid
petebat? quid accepit? <hi>Dic fratri meo, ut dividat mecum
haereditatem. Dic, homo, quis me constituit divisorem
haereditatis inter vos? Ego autem dico vobis,</hi> quid? <hi>Cavete ab omni cupiditate</hi>.
Et dico quare. Forte enim
dimidium haereditatis ad hoc petis, ut ditescas. Audi: <hi>Hominis cujusdam divitis successit regio;</hi> 
 successus
magnos habuit, id est, multis fructibus fecundata
est. <hi>Et cogitavit apud se dicens: Quid faciam, quo
congregem fructus meos?</hi> Et diligenter cogitans, <hi>Inveni,</hi> 
inquit, <hi>quid faciam. Destruam veteres apothecas,
faciam novas, implebo eas.</hi> Majores enim faciam, quam
erant veteres. <hi>Et dicam animae meae: Habes multa
bona; satiare, jucundare.</hi> Ait illi Deus: <hi>Stulte,</hi> qui
valde tibi videris esse cordatus: nosti enim destruere
vetera, et aedificare nova, et tu in vetustate
ruinae remansisti, qui vetera in te ipso destruere debuisti,
ut jam terrena non saperes: <hi>Stulte,</hi> quid dixisti?
cui dixisti? Animae tuae dixisti, <hi>Jucundare, habes
multa bona. Hac nocte repetetur anima tua,</hi> cui talia
promisisti. <hi>Quae promisisti, cujus erunt <note>(Luc. XII, 13-20)</note>
          </hi>? <hi>Noli</hi> 
 ergo <hi>timere, cum dives factus fuerit homo;
quia non, cum morietur, accipiet ea.</hi> </p>
        </div3>
<div3>
          <head>4.</head>
          <p>
 <hi>Concordia fratrum in coelesti haereditate. Litigare
quis censendus.</hi> Ecce quale consilium Dominus fratribus
dedit dissidentibus, quo concordes essent, ut
carerent cupiditate, et continuo implerentur veritate.
Inveniamus ergo talem haereditatem. Quamdiu loquimur
de concordia terrenorum fratrum, quae rara est,
quae suspecta est, quae difficilis est? Loquamur de illa
fratrum concordia, quae vera esse debet, et potest.
Fratres sint Christiani omnes, fratres sint fideles omnes,
fratres sint nati ex Deo et ex visceribus matris
Ecclesiae per Spiritum sanctum: fratres sint, habeant
et ipsi haereditatem dandam, et non dividendam.
Haereditas eorum Deus ipse est. Cujus sunt ipsi haereditas,
ipse est vicissim eorum haereditas. Quomodo
sunt ipsi ejus haereditas? <hi>Postula a me, et dabo tibi
gentes haereditatem tuam <note>(Psal. II, 8)</note>
          </hi>. Quomodo est
ille ipsorum haereditas? <hi>Dominus pars haereditatis
meae, et calicis mei <note>(Psal. XV, 5)</note>
          </hi>. In hac haereditate
concordia custoditur: pro hac haereditate non litigatur.
Alia haereditas litigando acquiritur: ista litigando
amittitur. Nolentes homines hanc haereditatem perdere,
vitant litigare. Et quando forte videntur litigare,
non litigant. Sed forte videntur litigare, aut
putantur litigare, cum volunt fratribus consulere.
Videte quam consors sit eorum litigatio, quam pacifica,
<pb n="1594"/>
quam benigna, quam justa, quam fidelis. Nam
nos litigare videmur cum Donatistis: sed non litigamus.
Ille enim litigat, qui adversario suo male vult;
litigat ille qui adversarium suum vult detrimentum
pati, se augmentum; illi aliquid decedere, sibi accedere.
Non sic sumus nos. Scitis et vos, scitis qui extra
unitatem litigatis; scitis et vos, qui ex divisione acquisiti
estis: scitis quia ista lis non est talis lis, quia
non est malevola, quia non tendit in detrimentum
adversarii, sed magis in lucrum. Volebamus enim
eos, cum quibus litigare videbamur, vel adhuc videmur,
acquirere nobiscum; non perdere, ut nos acquiramur.
Denique alia vox nostra est, quam fuit
fratris illius, qui interpellavit Christum in terra ambulantem.
Nam et nos interpellamus eum in hac
causa in coelo sedentem: et non dicimus, <hi>Domine,
dic fratri meo, ut dividat mecum haereditatem;</hi> sed, Dic
fratri meo, ut teneat mecum haereditatem.</p>
        </div3>
<div3>
          <head>5.</head>
          <p>
 <hi>Catholicorum propositum et voluntas pro Ecclesiae
pace.</hi> Quoniam hoc volumus et publica Gesta testantur:
quoniam hoc voluerimus, indices sunt non tantum
sermones, sed litterae nostrae datae ad illos. Episcopatum
amatis? Nobiscum habete. In vobis nihil
odimus, nihil detestamur, nihil exsecramur, nihil
anathemamus, nisi humanum errorem. Humanum, diximus,
detestamur errorem, non divinam veritatem:
sed quod Dei habetis, agnoscimus; quod vestrum improbum
habetis, corrigimus. Signum Domini mei,
signum Imperatoris mei, characterem Regis mei in
desertore agnosco; quaero, invenio, admoveo, accedo,
apprehendo, duco, corrigo desertorem, non violo characterem.
Si quis advertat, si quis attendat, hoc non
est litigare, sed amare. Diximus posse in una Ecclesia,
pacis causa, esse fratres concordes: speciosa
enim res est concordia fratrum. Non posse enim
duos esse episcopos. Diximus, ut ambo sedeant in
una simplici basilica; ille in cathedra, ille ut peregrinus;
ille in cathedra christiana, ille in haeretica quasi
collega juxta sedeat: rursus ille in congregatione sua
praesideat, vicissim ille in sua. Poenitentiam praedicatam
esse in remissionem peccatorum per omnes
gentes ab Apostolis incipientibus ab Jerusalem, diximus.
Quid respondebis huic Ecclesiae, quae est per
omnes gentes ab Apostolis incipientibus ab Jerusalem
aedificata? Diximus: Ponamus omnino malam habuerit
causam Caecilianus. Unus homo malam causam
habens, duo homines, quinque, decem, praejudicabunt
tot millibus fidelium toto orbe terrarum multiplici
fecunditate diffusorum? Diximus ista. Credidit
Abraham, et promissae sunt ei omnes gentes: peccavit
Caecilianus, et perierunt omnes gentes, ut plus valeat
quod iniquitas commisit, quam quod veritas promisit?
Dicta sunt haec: leguntur. Omnino contra
<pb n="1595"/>
exempla divina, contra testimonia, quae asserunt Ecclesiam
toto orbe terrarum diffundi, cujus Ecclesiae
in nomine Domini tenemus unitatem, nihil illi respondere
potuerunt.</p>
        </div3>
<div3>
          <head>6.</head>
          <p>
 <hi>De Caeciliano, salva Ecclesiae causa, judicium haberi
voluerunt. Caecilianus inventus innocens.</hi> Salva ergo
causa Ecclesiae, confirmata, et incommutabiliter fixa
ac stabilita, tanquam supra fundamentum petrae, quam
portae inferorum non vincant: hac ergo salva, venimus
et ad causam Caeciliani, jam securi quidquid ille
inveniretur admisisse. Forte enim, si ut homo inveniretur
in aliqua culpa, nos litigaturi eramus, ut propter
culpam unius hominis damnandi aut rebaptizandi judicaremur?
Et diximus, Salva causa Ecclesiae, cui
nihil praejudicat peccatum Caeciliani; nec justitia Caeciliani
coronat Ecclesiam; nec culpa Caeciliani damnat
Ecclesiam; videamus et ipsius causam qualis sit. Suscepimus
eam discutiendam, sed tanquam fratris, non
tanquam patris, aut matris. Pater nobis Deus est,
mater nobis Ecclesia est: Caecilianus frater fuit, aut
frater est; si bonus, bonus frater; si malus, malus
frater, tamen frater. Si invenerimus eum innocentem,
jam vos ubi eritis, qui et in ipsa humana calumnia
defecistis? Si autem inventus fuerit nocens, si inventus
fuerit reus, nec sic victi sumus, quia unitatem
Ecclesiae, quae invicta est, obtinemus. Inventus sit
prorsus reus, hominem anathemo, Christi Ecclesiam
non desero. Hoc fecimus, diximus: deinceps eum ad
altare inter episcopos, quos fideles et innocentes credimus,
non recitabimus. Hoc solum fecimus. Numquid
propter Caecilianum rebaptizaturi estis orbem
terrarum? Hac securitate constituta et firmata, coepit
discuti causa Caeciliani. Inventus est innocens, inventus
est a calumniantibus appetitus. Semel absens damnatus,
praesens ter absolutus: damnatus a factione,
absolutus ab ecclesiastica veritate. Lecta sunt
haec, probata sunt haec. Quaesitum utrum haberent
quod contra dicerent. Consumptis omnibus tergiversationibus
calumniarum suarum, aut ubi nihil contra
evidentissima proferre documenta, nec contra ipsius
innocentiam Caeciliani potuerunt, prolata sententia
est adversus eos. Et tamen ipsi dicunt, Vicimus. Vincant,
sed se, ut possideat eos Christus; vincat eos qui
redemit eos.</p>
        </div3>
<div3>
          <head>7.</head>
          <p>
 <hi>Multi ex Donatistarum schismate conversi ad Ecclesiam.</hi> 
Et tamen de multis gaudemus. Multi eorum
fructuose victi sunt, quia nec victi sunt. Error humanus
victus est, homo salvatus est. Nam medicus non
contendit cum aegroto; et si aegrotus facit cum medico,
<pb n="1596"/>
vincitur febris, et sanatur aegrotus. Nam hoc intendit
medicus, vincere: hoc intendit et febris, vincere.
Positus est quasi in medio aegrotus. Si vicerit
medicus, salvus est aegrotus: si vicerit febris, morietur
aegrotus. In contentione ergo nostra contendebat
medicus pro salute, pro febre contendebat aegrotus.
Qui animadverterunt medici consilium, vicerunt, febrem
superaverunt. Habemus eos sanos et gaudentes
nobiscum in Ecclesia. Blasphemabant nos antea, quia
fratres nos non agnoscebant: febris enim mentem turbaverat.
Nos tamen illos et detestantes nos, et saevientes
in nos amamus, et saevientibus aegrotis serviebamus.
Resistebamus, contendebamus, et quasi litigabamus;
et tamen amabamus. Molesti enim sunt
omnes qui talibus languentibus serviunt; sed ad salutem
molesti sunt.</p>
        </div3>
<div3>
          <head>8.</head>
          <p>
 <hi>Obstinatorum quorumdam inepta excusatio. Aliorum
insania et furor.</hi> Invenimus autem homines aliquando
pigros dicentes, Verum est, domine, verum est; non
est quid dicere. Quid ergo? Veni, age. Pater meus ibi
est mortuus, mater mea ibi sepulta. Mortuum nominasti
et sepultum. Vivis, adhuc est cum quo loqui.
Parentes tui christiani fuerunt in parte Donati: parentes
eorum forte et ipsi christiani, avi aut proavi
certe pagani. Qui ergo primi facti sunt christiani, cum
extulissent parentes suos paganos, numquid contra
veritatem frigidi fuerunt? numquid auctoritatem mortuorum
parentum secuti sunt, et non potius mortuis
parentibus vivum Christum praetulerunt? Si ergo hic
vera unitas est, extra quam necesse est in aeternum
moriaris, quare mortuos parentes tuos sequi vis, mortuos
tibi et Deo? Quid dicis? responde. Verum dicis,
non est quid dicere. Quid vis faciam? Consuetudo
nescio quae tenet sibi homines tales. Lethargici sunt,
contrario morbo laborant, dormiendo morituri sunt.
Alii phrenetici sunt, molesti sunt. Nam etsi moriturus
est lethargicus, vel servienti sibi non est molestus.
Phrenetici molesti sunt, qui mentem perdiderunt, et
insani atque furiosi armati vagantur hac atque illac,
quaerentes quos occidant, quos excaecent. Nova enim
nobis nuntiata sunt, cuidam presbytero nostro linguam
exsecuerunt. Isti phrenetici sunt. Excercenda est
charitas, amandi et ipsi. Multi correcti fleverunt,
multi correcti: nos novimus, ad nos venerunt de numero
ipsorum furiosorum. Flent quotidie praeterita
sua, nec satiantur lacrymis attendentes eorum furorem,
qui non digesta ebrietate vanitatis adhuc saeviunt.
Ergo quid facimus? Talibus servire charitas cogit. Et
quamvis molesti sumus utrique generi, et lethargicum
excitando, et phreneticum ligando, ambos tamen
amamus.</p>
        </div3>
<div3>
          <head>9.</head>
          <p>
 <hi>Concordia fratrum in Christo.</hi> Bona res <hi>concordia
fratrum;</hi> sed videte ubi: in Christo, Christianorum. <hi>Et amor proximorum.</hi> 
 Quid, si adhuc nondum est frater
in Christo? Quia homo, proximus est; ames et
ipsum, ut lucreris et ipsum. Si ergo concordes cum
fratre christiano, ames autem proximum, etiam cum
quo modo concordia non est, quia nondum in Christo
<pb n="1597"/>
frater est, quia nondum in Christo renatus est, nondum
Christi sacramenta novit; paganus est, Judaeus
est; est tamen proximus, quia homo est: si amas et
ipsum, accessisti et ad aliam dilectionem alio dono,
et sic sunt in te duo, <hi>Concordia fratrum, et amor proximorum.</hi> 
Ex his omnibus concordiam tenentibus cum
fratribus et amantibus proximum, constat Ecclesia
devota Christo, et subdita viro, ut fiat tertium, <hi>Vir et
mulier sibi consentientes <note>(Eccli. XXV, 2)</note>
          </hi>. Unde admonemus
Charitatem vestram, et vos exhortamur in Domino,
praesentia contemnatis, fratres mei, quae non
vobiscum moriendo portatis: caveatis peccata, caveatis
iniquitates, caveatis saeculares cupiditates. Tunc
enim est fructus noster in nobis integer, et merces nostra
apud Dominum plena gaudiorum. Nam etsi dicimus
quod dicendum est, etsi praedicamus quod praedicandum
est, et solvimus nos apud Dominum in conspectu
Domini, quia non tacuimus quod timemus, non
tacuimus quod amamus, ut super quem venerit gladius
vindictae dominicae, quid speculatori imputet
non inveniat: tamen nolumus mercedem nostram securam
esse vobis perditis, sed vobis inventis. Nam et
apostolus Paulus securus erat de mercede sua, et tamen
quid ait populo? <hi>Nunc vivimus, si vos statis in Domino <note>(I Thess. III, 8)</note>
          </hi>.
Loquor vobis et Charitati vestrae,
secundum jussionem Domini, patres et fratres.
Loquor etiam pro fratre meo episcopo vestro,
cujus gaudium esse debetis, obediendo Domino Deo
nostro. Certe in nomine Dei facta est vobis haec ecclesia
opera ipsius, per fidelium fratrum collationes beneficas,
misericordes, devotas. Facta est vobis haec
ecclesia: sed vos magis estis Ecclesia. Facta est vobis,
quo corpora vestra intrent: sed mentes vestrae
debent esse, quo Deus intret. Honorastis episcopum
vestrum, ut hanc basilicam Florentiam vocare
velletis; sed Florentia ejus vos estis. Nam sic dicit
Apostolus: <hi>Gaudium et corona mea vos estis in Domino <note>(Philipp. IV, 1)</note>
          </hi>.
Quidquid est in saeculo, vanescit,
transit. Vita ista quid est, nisi quod Psalmus
dixit: <hi>Mane sicut herba transiet, mane floriet et praeteriet:
vespere decidet, durescit et arescit <note>(Psal. LXXXIX,
6)</note>
          </hi>? Hoc est omnis caro. Ideo Christus, ideo nova vita,
ideo spes aeterna, ideo consolatio immortalitatis promissa,
et in Domini carne jam reddita. A nobis enim
assumpta est illa caro, quae jam immortalis est, et
nobis quod in se implevit, ostendit. Propter nos enim
carnem habuit. Nam propter se, <hi>In principio erat Verbum,
et Verbum erat apud Deum, et Deus erat Verbum <note>(Joan. I, 1)</note>
          </hi>.
Quaere carnem et sanguinem: ubi in
<pb n="1598"/>
Verbo? Quia vere nobis compati voluit, et nos redimere,
induit se forma servi, et descendit qui hic erat,
ut appareret qui non aberat; et voluit fieri homo qui
fecit hominem, creari de matre, qui creavit matrem.
Ascendit usque in crucem, mortuus est, et ostendit
nobis quod noveramus, nasci et mori. Implevit in se
humilis haec vetera nostra usitata et nota. Nasci et
mori noveramus: resurgere et in aeternum vivere non
noveramus. Duo ergo nostra vetera humilis assumpsit:
duo alia magna et nova excelsus implevit. Resuscitavit
carnem, levavit in coelum carnem, sedet ad
dexteram Patris. Caput nostrum esse voluit, caput
pro membris clamavit: quia et cum hic esset, dixit, <hi>Pater, volo ut ubi ego sum, ibi sint et isti mecum 
 <note>(Joan.
XVII, 24)</note>
          </hi>. Speremus hoc et de carne nostra, resuscitationem,
commutationem, incorruptionem, immortalitatem,
aeternam mansionem: et agamus ut perveniamus.
Haec erit Florentia, vera Florentia.
</p>
        </div3>
      </div1>

<div1>
        <head>SERMO CCCLX . <hi>Ad vigilias Maximiani</hi> , <hi>de quodam Donatista qui reversus est ad Ecclesiam.</hi> </head>
<p>Deo gratias, fratres, congratulamini fratri vestro,
qui mortuus erat et revixit, perierat et inventus est.
Gratias patientiae et misericordiae Domini Dei nostri:
patientiae, quia sustinuit tardantem; misericordiae,
quia suscipere dignatus est redeuntem. Haec est vinea,
ubi non operabar, et vires meas in aliena consumpseram.
O vinea dilecta Domino meo, non solum labor
meus nihil tibi proderat, verum etiam contra te inimico
tuo serviebam. Magno sudore spargebam, quando
tibi non colligebam. Gratias plantatori tuo, apud
quem non manet merces operariorum etiam hora
novissima vocatorum. Serus advenio, sed denarium
non despero <note>(Matth. XX, 9)</note>. Qui prius fui blasphemus,
et persecutor, et injuriosus adversum te: sed
misericordiam consecutus sum, quia ignorans feci <note>(I Tim. I, 13)</note>.
Tenebam enim verba parentum meorum,
non Patriarcharum, non Prophetarum, non
Apostolorum; sed parentum carnis meae. Non acquievi
carni et sanguini; sed acquievi superatus veritati,
et requievi redditus unitati. Numquid non
easdem Scripturas legebam, quas et nunc lego? Sed
etiam ille doctor Gentium vas electionis, ex Saulo
Paulus, ex elato minimus, ex praedone pastor, ex
lupo aries, Hebraeus erat ex Hebraeis, secundum
legem Pharisaeus <note>(Philipp. III, 5, 6)</note>, ad pedes Gamalielis
doctoris legem eruditus <note>(Act. XXII, 3)</note>: et tamen
Christum, quem legebat in Prophetis, nec sedere
noverat in coelis, nec coli permittebat in terris.
Fidem passionis et resurrectionis ejus nesciens ore
cantabat, et saeviens errore vastabat. Secundum Prophetas,
in quibus natus erat et creverat, jam Christus
surgens a mortuis sedebat in coelo; et ille adhuc in
parentum suorum caecabatur mendacio, quia eum
discipuli ejus furati fuerant de sepulcro. Sic et ego
<pb n="1599"/>
de Ecclesia catholica toto orbe diffusa circumtundebar
divinarum vocibus Litterarum; et me surdum
faciebant a parentibus intentata falsa crimina traditorum.
Non me Pauli meritis comparo, sed peccatis.
Etiamsi tam bonus esse non merui, non tamen sine
medicina correptionis tam malus fui. Nec ille sponsum
agnoscebat in Libris quos legebat, nec ego sponsam.
Qui revelavit illi de Christi clarificatione quod
scriptum est, <hi>Exaltare super coelos, Deus;</hi> ipse revelavit
mihi de Ecclesiae effusione quod sequitur, <hi>Super
omnem terram gloria tua <note>(Psal. CVII, 6)</note>
          </hi>. Utraque testimonia
aperta sunt videntibus, sed clausa caecis.
Illis oculos aperuit Baptismus Christi, mihi pax Christi.
Illum lavacrum aquae sanctae reddidit novum:
meorum autem charitas cooperuit multitudinem peccatorum.</p>
</div1>

<div1>
        <head>SERMO CCCLXI . <hi>De Resurrectione mortuorum,</hi> I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 Animadvertimus, cum Apostoli
Epistola legeretur, laudabilem motum fidei charitatisque
vestrae, quemadmodum exhorrueritis homiues,
qui putantes hanc solam esse vitam, quam cum
pecoribus habemus communem, post mortem autem
finiri totum quod est hominis, nec esse spem ullam
vitae alterius melioris, pruritum malarum aurium
corrumpentes, dicunt: <hi>Manducemus et bibamus; cras
enim morimur <note>(I Cor. XV, 32)</note>
            </hi>. Hinc ergo sumatur
nostrae disputationis exordium, et hic sit nostri velut
cardo sermonis, quo caetera, quae Dominus suggerere
dignatus fuerit, referantur.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Spes fidesque nostra, resurrectio
mortuorum. Charitas nostra. Duae quaestiones de futura
resurrectione.</hi> Spes enim nostra est resurrectio
mortuorum: fides nostra, est resurrectio
mortuorum. Charitas etiam nostra est, quam praedicatio
rerum quae nondum videntur inflammat, et accendit
desiderio, cujus magnitudine fiant corda nostra
capacia beatitudinis quae ventura promittitur, quamdiu
creditur quod nondum videtur: charitas ergo
etiam ipsa nostra, nec circa temporalia haec et visibilia
debet occupari, ut tale aliquid nos habituros in
resurrectione speremus, quale modo, si contemnimus,
melius vivimus melioresque sumus, carnales videlicet
voluptates atque delicias. Sublata itaque fide resurrectionis
mortuorum, omnis intercidit doctrina christiana.
Fundata vero fide resurrectionis mortuorum,
non continuo securitas est de animo christiano, nisi
distinguatur vita illa quae futura est, ab ista quae transit.
Itaque sic proponendum est: Si non resurgent
mortui, nulla spes nobis est futurae vitae: si autem
resurgent mortui, erit quidem vita futura; sed secunda
quaestio est, qualis erit. Prima itaque disputatio
est, utrum futura sit resurrectio mortuorum: secunda
vero disputatio est, qualis futura est in resurrectione
vita sanctorum.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>In altera infidelis errat, in altera
<pb n="1600"/>christianus carnalis. Christianus auctoritatis pondere ducendus.</hi> 
Qui ergo dicunt mortuos non resurgere, christiani
non sunt: qui vero putant mortuos cum resurrexerint,
carnaliter esse victuros, carnales christiani
sunt. Quidquid ergo disputationis est adversus opinionem
eorum qui resurrectionem mortuorum negant,
adversus eos est qui foris sunt, ex quorum
numero non hic arbitror adesse aliquem. Unde superflua
videri potest nostra dissertio, si fuerit immorata,
ut docere conemur resurgere mortuos. Auctoritatis
enim pondere christianus ducendus est, qui
jam Christo credidit, qui nullo modo putat mentiri
Apostolum. Sufficit ergo ut iste audiat, <hi>Si mortui non
resurgunt, inanis est praedicatio nostra, inanis est et
fides vestra. Si mortui,</hi> inquit, <hi>non resurgunt, neque
Christus resurrexit <note>(Ibid. 14, 13)</note>
            </hi>. Si autem Christus
resurrexit, in quo salus est Christianorum, non utique
impossibile est resurgere mortuos: quoniam ille
qui suscitavit Filium suum, et ille qui suscitavit carnem
suam, caetero corpori, quod est Ecclesia, in
capite demonstravit exemplum. Poterat ergo esse superflua
disputatio de resurrectione mortuorum, ut jam
susciperemus eam quam inter se Christiani solent
habere, cum resurrexerimus quales erimus, quemadmodum
vivemus, quae erunt negotia nostra, eruntne
aliqua, aut nulla: si nulla erunt, desidiose victuri
sumus nihil agendo; aut si aliquid agemus, quid agemus:
deinde, manducaturi et bibituri sumus, conjunctiones
marium feminarumque futurae sunt, an aliqua
simplex et incorrupta vita communis; et si ita est,
qualis erit ipsa vita, qualis motus, qualis figura ipsorum
corporum. Istae disputationes Christianorum
sunt, salva fide resurrectionis.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Resurrectionem futuram probare
suscipit.</hi> Ad hanc ergo disputationem, quantum vel
suscipi vel promi per homines hominibus potest,
quales vel nos sumus, vel vos estis, jam jamque transirem,
nisi me in illa quaestione, ubi quaeritur, utrum
omnino resurgant mortui, aliquantulum immorari
cogeret sollicitudo quaedam de nimis carnalibus fratribus
nostris et prope paganis. Nam neminem hic
paganum nunc esse arbitror, sed omnes christianos.
Pagani vero et irrisores resurrectionis quotidie in
auribus Christianorum immurmurare non cessant: <hi>Manducemus et bibamus; cras enim morimur.</hi> 
 Et quod
dixit Apostolus, subinferens sollicitudinem suam et
subjungens huic sententiae, <hi>Corrumpunt mores bonos
colloquia mala:</hi> metuentes ista mala et sollicitudinem
gerentes pro infirmis, non solum paterna, sed etiam
materna quadam charitate, etiam hinc dicemus aliquid,
quantum forte sufficiat Christianis, quia hodierno
die hos omnes qui convenerunt devotio circa
Scripturas major adduxit. Neque enim diei alicujus
festi solemnitas ad ecclesiam Dei etiam turbas theatricas
convocavit. Solent enim quidam non de pietate,
sed de solemnitate concurrere. Haec consideratio fecit
ut primo dicamus de resurrectione mortuorum; et
deinde, si copiam Dominus dederit, qualis sit postea
vita futura justorum.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>In eos qui sic vivendum hic decernunt,
<pb n="1601"/>quasi post mortem supersit nihil.--Timeo,</hi> inquit
Apostolus, <hi>ne sicut serpens Evam seduxit astutia sua,
sic et vestrae mentes corrumpantur a castitate quae est in
Christo <note>(II Cor. XI, 3)</note>
            </hi>. Horum autem mentes corrumpunt
illa colloquia. <hi>Manducemus et bibamus; cras enim
morimur.</hi> Qui haec amant, qui haec sectantur, qui solam
esse vitam istam arbitrantur, qui nihil de caetero
sperant, qui Deum aut non rogant, aut propter hoc
rogant, quibus onerosus est sermo diligentiae, audiant
nos cum magna tristitia ista dicentes. Manducare volunt
et bibere; cras enim moriuntur. Utinam vere
cogitarent se cras esse morituros. Quis enim tam demens
atque perversus est, quis tam hostis animae
suae, qui crastino die moriturus non cogitet finita esse
omnia propter quae laborat? Sic enim scriptum est, <hi>In illo die perient omnes cogitationes ejus 
 <note>(Psal. CXLV,
4)</note>
            </hi>. Etsi homines propter eos quos hic relinquunt,
testamenti curam gerunt imminente die mortis suae;
quanto magis debent de anima sua aliquid cogitare?
Cogitat homo quos relinquat, et se qui haec omnia
relinquit non cogitat? Ecce habebunt filii tui quod
dimittis, tu nihil habebis, et tota cogitatio tua in eo
consumitur qua peregrini post te transeant, non quo
transeuntes perveniant. Utinam ergo esset cogitatio
de morte. Sed cum efferuntur mortui, cogitatur mors,
et dicitur: Vae misero! talis fuit, heri ambulabat;
aut, ante septem dies illum vidi, illud atque illud
mecum locutus est; nihil est homo. Murmurant ista.
Sed forte cum mortuus plangitur, cum funus curatur,
cum exsequiae praeparantur, cum effertur, cum itur,
cum sepelitur, viget iste sermo: sepulto autem mortuo,
etiam talis cogitatio sepelitur. Redeunt illae curae
mortiferae, obliviscitur quem deduxerit, de successione
cogitat decessurus; reditur ad fraudes, ad
rapinas, ad perjuria, ad vinolentiam, ad infinitas corporis
voluptates, non dico, cum exhaustae fuerint,
perituras, sed cum hauriuntur pereuntes; et, quod
est perniciosius, de sepulto mortuo argumentum sepeliendi
cordis assumitur, et dicitur, <hi>Manducemus et bibamus;
cras enim morimur.</hi> 
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Resurrectionis fides irridetur ab
incredulis. Parentalia. In eos qui objiciunt nullum a
mortuis rediisse.</hi> Irrident etiam fidem asserentium resurrecturos
esse mortuos, dicentes sibi: Ecce iste
positus est in sepulcro, audiatur vox illius. Sed hujus
non potest: patris mei vocem audiam, avi mei, proavi
mei. Quis inde surrexit? Quis indicavit quid agatur
apud inferos? Bene nobis faciamus, cum vivimus:
cum autem mortui fuerimus, etiamsi parentes nostri,
aut chari, aut propinqui afferant ad sepulcra nostra,
sibi afferent qui vivunt, non nobis mortuis. Et haec
quidem irrisit etiam Scriptura, dicens de quibusdam
bona praesentia non sentientibus, <hi>Tanquam si epulas,</hi> 
inquit, <hi>mortuo circumponas <note>(Eccli. XXX, 18)</note>
            </hi>: et manifestum
est hoc ad mortuos non pertinere, et consuetudinem
hanc esse Paganorum, non venire de
propagine illa et vena justitiae patrum nostrorum
Patriarcharum, quibus exsequias celebratas esse legimus,
<pb n="1602"/>
parentatum esse non legimus. Hoc etiam in
moribus Judaeorum animadverti potest: non enim tenuerunt
inde virtutis frugem, sed tamen tenuerunt in
quibusdam solemnitatibus consuetudinis vetustatem.
Et quod objiciunt quidam de Scripturis, <hi>Frange panem
tuum, et effunde vinum tuum super sepulcra justorum,
et ne tradas eum injustis <note>(Tob. IV, 18)</note>
            </hi>; non est
quidem de hoc disserendum, sed tamen posse dico
intelligere fideles quod dictum est. Nam quemadmodum
ista fideles faciant religiose erga memorias suorum
notum est fidelibus; et quia non sunt ista exhibenda
injustis, id est, infidelibus, quia, <hi>Justus ex fide
vivit <note>(Rom. I, 17)</note>
            </hi>, etiam hoc fidelibus notum est.
Nemo ergo quaerat de medicina vulnus, et de Scripturis
conetur torquere vinculum, unde laqueum mortis
injiciat animae suae. Manifestum est quemadmodum
illud intelligatur, et aperta atque salubris est haec celebratio
Christianorum.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Fides nostra in corde, quasi Christus
in navi dormiens, excitanda, ut tempestas sedetur.</hi> Illud
ergo, ut coeperam dicere, videamus, propter homines
immurmurantes in aures infirmorum, <hi>Manducemus
et bibamus; cras enim morimur:</hi> quia dicunt, Nullus
inde resurrexit, non audivi vocem cujusquam, ex
quo ibi positus est avus meus, ex quo atavus, ex
quo pater; nullius audivi vocem. Respondete,
Christiani, si christiani estis: ne forte cum vultis
in populis inebriari, pigeat vos corruptoribus respondere.
Habetis quid respondeatis: sed fluctuatis
concupiscentia voluptatum, et vultis ingurgitari et
vivi sepeliri. Surgit cupiditas ebrietatis, et quasi
fluctus quidam irruit in animam, attractus flatu male
suadentis. Tempestatem ergo magnam pateris, non
vis respondere corruptori, cum faves propinatori;
sed fluctus concupiscentiae nimis erigitur, et obruere
vult tanquam navem cor tuum. Christiane, dormit in
navi tua Christus: excita illum; jubebit tempestatibus
ut omnia tranquillentur <note>(Matth. VIII, 24-26)</note>. Illo
enim tempore, quando discipuli in navi fluctuabant
Christo dormiente, significaverunt fluctuare Christianos
christiana fide dormiente. Vides enim quid dicit Apostolus: <hi>Habitare,</hi> 
 inquit, <hi>Christum per fidem in cordibus
vestris <note>(Ephes. III, 17)</note>
            </hi>. Secundum enim praesentiam
pulchritudinis et divinitatis suae semper cum Patre
est; secundum praesentiam corporalem jam supra
coelos ad dexteram Patris est: secundum praesentiam
vero fidei in omnibus Christianis est. Et ideo ergo
fluctuas, quia Christus dormit: hoc est, ideo concupiscentias
illas, quae excitantur flatibus male suadentium,
non superas, quia fides dormit. Quid est, fides
dormit? Sopita est. Quid est, sopita est? Oblitus es
eam. Quid ergo est excitare Christum? Excitare fidem,
reminisci quod credidisti. Ergo recordare fidem tuam,
excita Christum: ipsa fides tua jubebit fluctibus, quibus
turbaris, et ventis perversa suadentium: statim
discedent, statim omnia conquiescent; quia etsi non
desistit malus suasor loqui, jam non commovet navem,
non fluctum excitat, non mergit vehiculum quo
portaris.
<pb n="1603"/>
</p>
          </div3>
<div3>
            <head>8. </head>
            <p>
 <hi>Resurrectionis futurae fides resurgente Christo satis
comprobata. Totus orbis attestatur fidei nostrae. Omnia
testimonium per hibent resurrectioni.</hi> Quid ergo facis excitans
Christum? Quid tibi dixerat malus ille sermocinator?
Quid dixerat ille corruptor, corrumpens bonos mores
per colloquia mala? quid dixerat? Certe hoc dixerat:
Nemo inde reversus est, non audivi patrem meum,
non avum meum; redeat inde aliquis, dicat quid illic
agitur.
</p>
          </div3>
        </div2>

<div2>
          <head>CAPUT VIII.</head>
<p>Tu jam excitato Christo in navi
tua, recolens fidem tuam, responde illi, et dic:
Stulte, si pater tuus resurgeret, crederes; Dominus
omnium resurrexit, et non credis? Unde enim ita
voluit mori et resurgere, nisi ut omnes uni crederemus,
ne a multis deciperemur? Et quid faceret pater tuus,
si resurgeret et loqueretur, iterum moriturus? Attende
cum quanta ille potestate resurrexerit, qui jam
non moritur, et mors ei ultra non dominabitur <note>(Rom.
VI, 9)</note>. Ostendit se ipsum discipulis et fidelibus suis:
contrectata est soliditas corporis, cum parum esset
quibusdam videre quod meminerant, nisi etiam tangerent
quod videbant. Confirmata fides est, non solum
in cordibus, sed etiam in oculis hominum. Ascendit
ille, qui haec demonstravit, in coelum, misit
Spiritum sanctum discipulis suis, praedicatum est
Evangelium. Si mentimur haec, interroga orbem terrarum.
Multa quae promissa sunt, facta sunt: multa
quae sperabantur, impleta sunt: in fide christiana totus
orbis viget. Non audent Christi resurrectioni detrahere,
nec illi qui nondum Christo crediderunt. Testimonium
in coelo, testimonium in terra: testimonium
ab Angelis, testimonium ab inferis. Quid
remansit, quod non clamet? Et tu dicis, <hi>Manducemus
et bibamus; cras enim morimur!</hi> </p>
<div3>
            <head>9.</head>
            <p>
 <hi>Exemplum resurrectionis in semine.</hi> Sed tristis
factus es de sepulto charissimo tuo, quia non statim
audisti vocem ejus. Vivebat, mortuus est: manducabat,
jam non manducat: sentiebat, jam non sentit:
non interest gaudiis et laetitiae vivorum.
</p>
          </div3>
        </div2>

<div2>
          <head>CAPUT IX.</head>
<p>Numquid plangeres semen, quando
arares? Si ergo esset quisquam ita rerum imperitus,
qui quando effertur semen in agrum, et in terram
mittitur, et fracta gleba sepelitur; si ergo esset quisquam
ignarus rerum etiam prope futurarum, qui plangeret
triticum, quia meminisset aestatis, et cogitaret
apud se dicens, Hoc frumentum, quod modo sepultum
est, quanto labore messum, apportatum, trituratum,
purgatum, servabatur in horreo, videbamus
ejus decorem, et gratulabamur; modo ablatum est
ab oculis nostris; terram exaratam video, frumentum
vero nec in horreo, nec hic cerno: frumentum
quasi mortuum atque sepultum lugubriter plangeret,
fleret ubertim, attendens glebas et terram, messem
autem non videns: quomodo irrideretur a quibuslibet
indoctis, sed in illa re non indoctis; imperitis
quidem aliarum rerum, peritis autem illius rei quam
plangeret ille deformiter imperitus? Et quid ei dicerent
illi qui scirent, si forte propterea ipse plangebat,
quia nihil horum sciebat? Noli esse tristis; hoc quod
<pb n="1604"/>
sepelivimus certe jam non est in horreo, non est in
manibus nostris: veniemus ad agrum hunc, et delectabit
te videre speciem segetis, ubi nunc plangis
nuditatem arationis. Ille qui noverat quid esset de
frumento venturum, et in ipsa aratione gauderet:
ille vero incredulus vel potius insipiens, et, ut verius
dicam, inexpertus plangeret quidem forsitan primo,
sed experto credens consolatus abscederet, et futuram
messem cum experto speraret.</p>
</div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Resurrectionis nostrae exemplum
in Christo. Omnis creatura loquitur resurrectionem.
Evigilatio animalium. Novilunia. Frondes
arborum.</hi> Sed solent videri per annos singulos messes:
generis autem humani una ultima in fine saeculi
messis assurget. Ostendi nunc oculis non potest: sed
de uno principali grano datum est experimentum. Dicit
ipse Dominus, <hi>Si granum sic manserit, et non
mortificatum fuerit, solum manebit <note>(Joan. XII, 24)</note>
            </hi>,
dicens de sua mortificatione, quia multiplex futura
est in illum credentium resurrectio. Exemplum datum
est de uno grano, sed tale exemplum cui crederent
omnes qui grana esse vellent. Quanquam et omnis
creatura loquitur resurrectionem, si surdi non sumus:
unde conjicere debemus quid in fine semel de
genere humano facturus est Deus, cum tot similia
quotidie videamus. Resurrectio Christianorum semel
erit, somnus animalium et evigilatio quotidiana est.
Dormire, morti simile est: evigilare, resurrectioni
simile est. Ex hoc quod quotidie fit, crede quod semel
futurum est. Luna per omnes menses nascitur,
crescit, perficitur, minuitur, consumitur, innovatur.
Quod in luna per menses, hoc in resurrectione semel
in toto tempore. Quomodo id quod de dormientibus
quotidie, hoc de luna per singulos menses. Unde
abeunt, unde redeunt frondes arboribus? in quae secreta
discedunt, de quibus secretis adveniunt? Hiems
est, certe nunc arbores arentibus similes verno tempore
virescunt. Nunc primum factum est, an et
praeterito anno ita fuit? Imo et praeterito sic fuit. Interceptum
est ab autumno in hieme, redit per vernum
in aestate. Ergo annus redit in tempore, et homines,
facti ad imaginem Dei, cum mortui fuerint interibunt?
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Quomodo de terra quaedam instaurantur.</hi> 
Sed potest mihi aliquis dicere minus diligenter
inspiciens mutationes instaurationesque rerum:
Illa folia putruerunt, nova nascuntur. Bene
autem considerans videt quod et illa quae putrescunt,
in vires terrae cedunt. Unde enim terra pinguificatur,
nisi de putredine terrenorum? Attendunt haec
qui agrum colunt; et qui non colunt, quia in urbe
semper vivunt, de hortis certe vicinis urbi cognoscant
contemptibilia quaeque purgamenta civitatis quibus
studiis serventur, a quibus etiam pretio comparentur,
quo portentur. Certe jam contemptibilia, exinanita
omni utilitate, ab inexpertis possent putari.
Et quis dignatur stercus intueri? Quod intueri homo
<pb n="1605"/>
horret, servare curat. Illud ergo quod consumptum
jam et abjectum videbatur, redit in pinguedinem
terrae, pinguedo in succum, succus in radicem; et
quod de terra in radicem transit, invisibilibus accessibus
migrat in robur, distribuitur per ramos, a ramis
in germina, a germine in fructus et folia. Ecce
quod horrebas in putredine stercoris, in arboris fecunditate
et viriditate miraris.
</p>
          </div3>
        </div2>

<div2>
          <head>CAPUT XII.</head>
<div3>
            <head>12.</head>
            <p>
 <hi>Objectio, quod corpus abeat in
cinerem. Mos Aegyptiorum. Gabbarae.</hi> Nolo mihi jam
opponas quod soles opponere: Non manet integrum
corpus sepulti mortui; nam si maneret, resurgere
crederem. Aegyptii ergo soli credunt resurrectionem,
quia diligenter curant cadavera mortuorum. Morem
enim habent siccare corpora, et quasi aenea reddere:
Gabbaras ea vocant. Ergo secundum istos, qui secretos
naturae sinus ignorant, ubi omnia salva sunt
Conditori, etiam cum mortalibus sensibus subtrahuntur,
soli Aegyptii bene credunt resurrectionem
mortuorum suorum, aliorum vero Christianorum spes
in angusto est? Saepe enim vel vetustate vel aliqua
non sacrilega necessitate apertis vel nudatis sepulcris,
inventa sunt corpora putruisse, et suspirantes gemuerunt
homines, qui solent corporali specie delectari,
et dixerunt in cordibus suis: Itane iste cinis aliquando
habebit illam speciem pulchritudinis, reddetur
vitae, reddetur luci? Quando istud erit? Quando
ego aliquid vivum de hoc cinere sperem? Qui hoc
dicis, vides in sepulcro vel cinerem: replica aetatem
tuam, si es, verbi gratia, triginta, quinquaginta vel
amplius annorum: in sepulcro vel cinis est mortui,
tu ante quinquaginta annos quid eras? ubi eras? Corpora
omnium nostrum, qui nunc loquimur, vel audimus,
post paucos annos cinis erunt, ante paucos
annos nec cinis erant. Qui ergo potuit parare quod
non erat, deficiet reparare quod erat?
</p>
          </div3>
        </div2>

<div2>
          <head>CAPUT XIII.</head>
<div3>
            <head>13.</head>
            <p>
 <hi>Contra mala colloquia fides a
Christo firmata.</hi> Desinant ergo murmura male loquentium,
et corrumpentium mores bonos colloquiis malis.
Figite pedes in via, figite: ut non relinquatis
viam, non ut remaneatis in via, sed quemadmodum
dictum est, <hi>Sic currite, ut comprehendatis <note>(I Cor. IX,
24)</note>
            </hi>. Semper vigeat Christus in corde, qui voluit in
capite ostendere quod membra caetera sperent. In
terra quidem laboramus, caput nostrum in coelo jam
nec moritur, nec deficit, nec aliquid patitur: passum
est tamen pro nobis. Quia <hi>traditus est propter delicta
nostra, et resurrexit propter justificationem nostram <note>(Rom. IV, 25)</note>
            </hi>.
Hoc nos per fidem novimus: quibus
autem se ostendit, per oculos didicerunt. Non tamen
nos reprobati sumus, quia resurrexit, et eum videre
oculis carnalibus non potuimus. Habemus pro nobis
ipsius Domini testimonium, quod dixit dubitanti discipulo
et tactu quaerenti quod crederet. Nam cum exclamasset
cicatricum contrectatione convictus, et
dixisset, <hi>Dominus meus, et Deus meus:</hi> ille contra, <hi>Quia
vidisti me,</hi> inquit, <hi>et credidisti; beati qui non vident et
<pb n="1606"/>
credunt <note>(Joan. XX, 24-29)</note>
            </hi>. Expergiscimini ergo ad
beatitudinem vestram, nullus male suadens excutiat
de cordibus vestris quod Christus infixit.</p>
          </div3>
<div3>
            <head>14.</head>
            <p>
 <hi>In eos qui resurgere Christo tantum licuisse dicunt.
Membrorum conjunctio cum Christo capite. Apta similitudo.</hi> 
Neque mihi illud dicatur. Hoc enim dicitur ab
omnibus, qui jam etiam inviti auctoritati Christi cesserunt.
Omnes enim pene Pagani, etiam qui nolunt
aut differunt Christum devotione apprehendere, non
audent reprehendere: quamvis audeant Christianos,
Christum non audent; cedunt capiti, et adhuc corpori
insultant. Sed corpus audiens insultationes eorum,
qui jam cedunt capiti, non se praecisum putet
a capite, sed subnixum. Nam si praecisi essemus, debuimus
timere voces insultantium: non autem nos
esse praecisos ille ipse testatur, qui Paulo, adhuc
Saulo Ecclesiam persequenti, ait, <hi>Saule, Saule, quid
me persequeris?</hi> Jam transierat per manus impietatis
Judaeorum, jam inferna penetraverat, jam de sepulcro
resurrexerat, jam in coelum ascenderat, jam dono
Spiritus sancti credentium corda ditaverat atque firmaverat,
ad dexteram Patris sedens interpellans pro
nobis: non se iterum morti traditurus, sed nos de
morte liberaturus, quid poterat perpeti a Saulo saeviente?
Unde illum manus illa tangebat, quamvis esset
ille, sicut scriptum est, <hi>Spirans caedem <note>(Act. IX,
4, 1)</note>
            </hi>? In Christianos humi laborantes impetum facere
poterat: in Christum autem quando et quomodo?
Clamat tamen pro caeteris membris, et non dicit,
Quid persequeris meos? si enim diceret, Quid persequeris
meos? crederemus servos. Sed non tantum
cohaerent servi domino, quantum Christiani Christo.
Alia est ista compago: alius ordo membrorum, alia
unitas charitatis. Caput pro membris loquitur, neque
hoc saltem dicit, Quid persequeris membra mea? sed
dicit, <hi>Quid me persequeris?</hi> Non tangebat caput, sed
tangebat quod capiti junctum est.
</p>
          </div3>
        </div2>

<div2>
          <head>CAPUT XIV.</head>
<p>Jam saepe diximus, sed quia similitudo
apta est, et rem bene insinuat, repetenda
est. Qui te in turba calcat, pedem tuum premit, linguae
autem nihil facit. Quid sibi ergo vult, quod lingua
clamat, Calcas me? Pressura pedis est, nulla linguae
laesio, sed una compago. <hi>Et si unum membrum
patitur, compatiuntur omnia membra; et si glorificatur
unum membrum, congaudent omnia membra <note>(I Cor. XII,
26)</note>
            </hi>. Si ergo lingua tua pro pede tuo loquitur, Christus
in coelo pro Christianis non loquitur? Non sic
ergo loquitur lingua tua pro pede, ut dicat, Calcas
pedem meum; sed, Calcas me, cum ipsa non tacta
sit. Cognosce illum caput tuum, cum pro te de coelo
loquitur, et dicit, <hi>Saule, Saule, quid me persequeris?</hi> 
Ergo, fratres cur hoc diximus? Ne forte ita vobis
subrepant illi de quibus dicit Apostolus, <hi>Corrumpunt
mores bonos colloquia mala;</hi> quia dicunt, <hi>Manducemus
et bibamus; cras enim morimur <note>(Id. XV, 33, 32)</note>
            </hi>: ut
dicant vobis (non audent enim Christum reprehendere,
contremiscunt majestatis auctoritatem toto orbe
fundatam; sed quomodo scriptum est, <hi>Peccator videbit,
et irascetur, dentibus suis frendet et tabescet (Psal.
<pb n="1607"/>
CXI, 10)</hi>: frendere potest, et tabescere potest; blasphemare
autem Christum non audet); ne forte ergo
ita loquantur et dicant, Christo tantum licuit. Aliquando
enim et ex animo dicunt, aliquando autem timore
dicunt: tu tamen et quid audeant dicere attende, et
quid non audeant.</p>
</div2>

<div2>
          <head>CAPUT XV.</head>
<div3>
            <head>15.</head>
            <p>
 <hi>Christus dolose ab infidelibus laudatur,
ne similem resurrectionem speremus.</hi> Dicturi ergo
sunt: Dicis mihi quod resurrexerit Christus, et inde
speras resurrectionem mortuorum; sed Christo licuit
resurgere a mortuis. Et incipit jam laudare Christum,
non ut illi det honorem, sed ut tibi faciat desperationem.
Serpentis astuta pernicies, ut laude Christi
te avertat a Christo, dolose praedicat quem vituperare
non audet. Exaggerat majestatem illius, ut singularem
faciat, ne tu speres tale aliquid, quale in illo resurgente
monstratum est. Et quasi religiosior apparet
erga Christum, cum dicit: Ecce qui se audet comparare
Christo, ut quia resurrexit Christus, et se resurrecturum
putet. Noli perturbari perversa laude Imperatoris
tui; hostiles insidiae te perturbant, sed Christi
humilitas et humanitas te consolatur. Ille praedicat
quantum erectus sit Christus a te: Christus autem dicit
quantum descendit ad te. Responde ergo huic: excita
illam fidem; tempestas est, fluctus sunt, laborat
navis, dormit Christus; excita illam fidem, noli oblivisci
quod credidisti <note>(Matth. VIII, 24-26)</note>. Statim respondebis,
cum in te fides evangelica vigilare coeperit.
Non eris inops in respondendo: non enim tu eris
qui loqueris; manens in te Christus arripiet instrumentum
suum linguam tuam, velut gladium suum,
utens corde tuo et voce tua tanquam possessor inhabitans,
resistet adversario, securum te faciet: tu
tantum excita dormientem, id est, recordare oblitam
fidem.
</p>
          </div3>
        </div2>

<div2>
          <head>CAPUT XVI.</head>
<div3>
            <head>16.</head>
            <p>
 <hi>Christi resurrectione spem nobis
resurrectionis merito allatam esse. Mortalitas Christi
unde. Christus quomodo factus mediator. Peccata quomodo
in Christo. Mortalitas poena peccati.</hi> Modo enim
quid dicturus sum, unde talibus responsurus sis? Non
novum aliquid dicam, sed id quod credidisti. Excita
ergo fidem, et responde dicenti, Christus solus potuit,
nos non possumus: responde et dic, Ideo Christus
potuit, quia Deus; ille utique, quia Deus. Si quia
Deus, quia omnipotens; si quia omnipotens, cur desperabo
quod poterit et in me, quod demonstravit in
se propter me? Deinde quaero unde resurrexit Christus.
Respondebit, A mortuis. Quaero quare mortuus
sit. Numquid enim Deus mori potest? Illa etiam divinitas
Verbum aequale Patri, ars omnipotentis artificis,
per quem facta sunt omnia, incommutabilis
sapientia, in se ipsa manens, innovans omnia <note>(Sap.
VII, 27)</note>, attingens a fine usque ad finem fortiter et
disponens omnia suaviter <note>(Id. VIII, 1)</note>, mori potuit?
Non, inquit. Et tamen Christus mortuus est. Unde
mortuus est? Videlicet quod <hi>non rapinam arbitratus
est esse aequalis Deo, sed semetipsum exinanivit, formam
servi accipiens.</hi> Ante autem quid ait? <hi>Qui cum in
forma Dei esset <note>(Philipp. II, 6 et 7)</note>
            </hi>. Formam Dei acceperat,
<pb n="1608"/>
an in ea naturaliter erat? Distinguit Apostolus.
Cum formam Dei diceret, <hi>esset</hi> dixit: cum
formam servi nominaret, <hi>accipiens</hi> dixit. Christus ergo
erat aliquid, accepit aliquid, ut cum illo unum esset
quod acceperat. In forma Dei erat aequalis Deo, sicut
evangelista ille piscator loquitur, <hi>Verbum erat in
principio, et Verbum apud Deum, et Deus erat Verbum <note>(Joan. I, 1)</note>
            </hi>:
hoc est, <hi>Cum in forma Dei esset,
non rapinam arbitratus est esse aequalis Deo.</hi> Quod enim
non naturaliter inest, sed usurpatur illicite, rapina
est. Aequalitatem Dei usurpavit angelus, et cecidit,
et factus est diabolus: aequalitatem Dei usurpavit
homo, et cecidit, et factus est mortalis. Hic autem,
qui natus est aequalis, quia non natus ex tempore,
sed sempiterno Patri sempiternus Filius, semper natus,
per quem facta sunt omnia, in forma Dei erat.
Ut autem mediator esset inter Deum et homines, inter
justum et injustos, inter immortalem et mortales,
assumpsit aliquid ab injustis et mortalibus, servans
aliquid cum justo et immortali. Cum justo enim et immortali
servans justitiam, ab injustis et mortalibus assumens
mortalitatem, factus in medio reconciliator,
dejiciens murum peccatorum nostrorum; unde illi canitur
a populo suo, <hi>Et in Deo meo transgrediar murum <note>(Psal. XVII, 30)</note>
            </hi>:
reddens Deo quod peccata abalienaverant,
redimens suo sanguine quod diabolus possidebat;
mortuus est pro nobis, et resurrexit pro nobis.
Portavit peccata nostra, non illis inhaerens, sed
ea sustinens: sicut Jacob portavit pelles haedorum,
ut pilosus patri benedicenti videretur <note>(Gen. XXVII, 16)</note>.
Esa malus pilos proprios habebat, Jacob autem bonus
alienos portabat. Mortalibus quippe hominibus
peccata inhaerent. Non autem inhaerebant illi qui
dixerat, <hi>Potestatem habeo ponendi animam meam,
et potestatem habeo iterum sumendi eam <note>(Joan. X,
18)</note>
            </hi>.
</p>
          </div3>
        </div2>

<div2>
          <head>CAPUT XVII.</head>
<p>Mors ergo in Domino nostro signum
fuit alienorum peccatorum, non poena propriorum.
In omnibus autem hominibus mortalitas poena
peccati est: trahitur enim ab origine peccati, unde
omnes venimus; de illius hominis lapsu, non de hujus
descensu. Aliud enim est cadere, aliud descendere.
Cecidit unus nequiter, descendit alius misericorditer. <hi>Sicut</hi> 
 enim <hi>in Adam omnes moriuntur, sic in
Christo omnes vivificabuntur <note>(I Cor. XV, 22)</note>
            </hi>. Portans
ergo aliena peccata, <hi>Quae non rapui,</hi> inquit, <hi>tunc exsolvebam <note>(Psal. LXVIII, 5)</note>
            </hi>:
id est, peccatum non habens
moriebar. <hi>Ecce,</hi> inquit, <hi>veniet princeps hujus
mundi, et in me nihil inveniet.</hi> Quid est, <hi>nihil in me inveniet?</hi> 
Non in me inveniet meritum mortis. Meritum
enim mortis peccatum est. Quare ergo morieris? Sequitur,
et dicit: <hi>Sed ut sciant omnes quia voluntatem
Patris mei facio, surgite, eamus hinc <note>(Joan. XIV, 30,
31)</note>
            </hi>. Et surgit pergens ad passionem. Quare? Quia
voluntatem Patris sui faciebat, non quia principi peccatorum
aliquid debebat, in quo peccatum nullum
erat. Ergo Dominus noster Jesus Christus divinitatem
<pb n="1609"/>
secum attulit, mortalitatem autem a nobis
assumpsit. Hanc accepit in utero virginis Mariae,
conjungens se ipsum Verbum Dei humanae naturae,
tanquam sponsus sponsae in thalamo virginali,
ut ipse tanquam sponsus procederet de thalamo suo <note>(Psal. XVIII, 6)</note>.</p>
<div3>
            <head>17.</head>
            <p>
 <hi>Mortalitas in Christo vera, non ex merito, sed ex
misericordia. Christi resurrectio secundum carnem antea
mortalem. Si justum eum fatentur, non fefellit promittens
resurrectionem.</hi> Redi ergo ad id quod dicebam.
Mortalitas de peccato venit in omnes homines: in
Domino autem de misericordia erat, et tamen vera
erat; quia talis caro vera erat, et vere mortalis erat,
similitudinem habens carnis peccati <note>(Rom. VIII, 3)</note>;
non similitudinem carnis, sed similitudinem carnis
peccati: vera enim caro, sed non peccati caro.
Non enim mortalitatem illam, ut dixi, merito peccati
acceperat, qui <hi>semetipsum exinanivit formam servi
accipiens, et factus obediens usque ad mortem.</hi> Quid
ergo erat, et quid habebat? Divinitas erat, habens
mortalitatem. Unde autem mortuus est, inde resurrexit.
</p>
          </div3>
        </div2>

<div2>
          <head>CAPUT XVIII.</head>
<p>Ad eos jam respicite qui dicunt:
Christus solus potuit resurgere, non autem tu.
Sed responde et dic: Christus in eo quod ex nobis
acceperat, resurrexit. Tolle formam servi, non esset
in qua resurgeret; quia non esset in qua moreretur.
Quid ergo mihi de laude Domini mei fidem vis destruere,
quam in me aedificavit Dominus meus? Ex
illo enim quod formam servi accepit, mortuus est.
Secundum hoc autem resurrexit, secundum quod
mortuus est. Nullo modo ergo servi resurrectionem
desperaverim, cum in forma servi Dominus resurrexerit.
Aut si potentiae hominis tribuunt quod Christus
resurrexit a mortuis; nam et hoc solent dicere, quia
homo erat tam justus, ut posset etiam resurgere a
mortuis: ut interim secundum ipsos loquar, et de
Domini nostri divinitate non dicam; ille tam justus,
ut a mortuis etiam resurgere mereretur, nullo pacto
nos fallere potuit, cum etiam nobis resurrectionem
promisit.</p>
</div2>

<div2>
          <head>CAPUT XIX.</head>
<div3>
            <head>18.</head>
            <p>
 <hi>Unde probata superius resurrectio
futura.</hi> Omnia ergo quae dicta sunt, fratres, ad
id valent, ut sitis instructi, si qui dicunt non resurgere
mortuos. Dicta sunt autem, si meministis, quantum
Deus suggerere dignatus est necessaria, et de
rerum natura quotidianisque exemplis dicta sunt testimonia;
et de ipsa omnipotentia Dei cui nihil difficile
est, qui si potuit facere quod non erat, multo
magis potest reparare quod erat; et de ipso Domino
et Salvatore Jesu Christo, quem constat resurrexisse,
neque ejus resurrectionem factam nisi in forma servi,
quia neque mors fieri potuit, unde opus esset resurgere,
nisi per formam servi. Unde quoniam servi
sumus, id in forma nostra sperare debemus, quod
ille in forma servi praemonstrare dignatus est. Obticescant
ergo linguae dicentium, <hi>Manducemus et
bibamus; cras enim morimur.</hi> Prorsus et vos respondete,
<pb n="1610"/>
et dicite: Jejunemus et oremus; cras enim
moriemur.
</p>
          </div3>
        </div2>

<div2>
          <head>CAPUT XX.</head>
<div3>
            <head>19.</head>
            <p>
 <hi>Ultimum judicium exspectare
exemplo Noe admonemur.</hi> Restat ut dicamus qualis
erit in resurrectione vita justorum. Sed quia jam hodie
moderatum tempus videtis assumptum, id quod
reddidimus ruminate: hoc autem quod debemus,
orate ut aliquando reddamus. Illud maxime tenete
quare locuti sumus, praesertim propter dies festos
istos, fratres mei, quos Pagani celebrant. Attendite
vobis: transit hic mundus, recordamini Evangelium
ubi praedicit Dominus sic futurum novissimum diem,
quomodo in diebus Noe. <hi>Manducabant et bibebant,
emebant et vendebant, uxores ducebant, nubebant,
donec intravit Noe in arcam; venit diluvium, et perdidit
omnes <note>(Luc. XVII, 27)</note>
            </hi>. Habetis apertissime Dominum
praemonentem, et alio loco dicentem, <hi>Non graventur
corda vestra in crapula et ebrietate <note>(Id. XXI, 34)</note>
            </hi>. <hi>Sint lumbi vestri accincti, et lucernae ardentes</hi>;
 <hi>et
similes estote pueris exspectantibus dominum suum,
quando veniat a nuptiis <note>(Id. XII, 35, 36)</note>
            </hi>. Exspectemus
eum venturum, non nos torpentes inveniat.
Turpe est mulieri conjugatae non desiderare virum
suum: quanto turpius Ecclesiae non desiderare Christum?
Venit vir ad carnales amplexus, et magnis votis
castae uxoris accipitur: venturus est sponsus Ecclesiae
ad tradendos aeternos amplexus, ad faciendos
nos sibi sempiternos cohaeredes, et nos ita vivimus,
ut ejus adventum non solum non desideremus, sed
etiam timeamus! Quam verum est quod sic venturus
est dies ille, quomodo in diebus Noe? Quam multos
sic inventurus est, et eos qui christiani appellantur?
Ideo per tot annos aedificatur arca, ut evigilent qui
non credunt <note>(Gen. VI)</note>. Per centum annos illa aedificata
est, et non evigilaverunt ut dicerent, Non sine
causa homo Dei arcam aedificat, nisi quia imminet
exitium generi humano; et placarent iram Dei, conversi
ad mores qui placent Deo, quomodo fecerunt
Ninivitae.
</p>
          </div3>
        </div2>

<div2>
          <head>CAPUT XXI.</head>
<p>Fecerunt enim fructum poenitentiae,
et propitiaverunt iram Dei.</p>
<div3>
            <head>20.</head>
            <p>
 <hi>Ninive juxta prophetiam eversa, sed per poenitentiam.</hi> 
Annuntiavit Jonas, non misericordiam, sed
iram futuram: non enim dixit, Triduo, et Ninive
evertetur; si autem poenitentiam in isto triduo egeritis,
parcet vobis Deus: non dixit hoc. Eversionem
solam minatus est, et praenuntiavit: et tamen illi de
Dei misericordia non desperantes, converterunt se ad
poenitendum; et pepercit Deus <note>(Jonae III)</note>. Sed quid
dicemus? quia Propheta mentitus est? Si carnaliter
intelligas, falsum videtur dixisse: si spiritualiter intelligas,
factum est quod dixit Propheta. Eversa est
enim Ninive. Attende quid erat Ninive, et vide quia
eversa est. Quid erat Ninive? Manducabant et bibebant,
emebant, vendebant, plantabant, aedificabant,
<pb n="1611"/>
perjuriis vacabant, mendaciis, ebrietatibus, facinoribus,
corruptionibus: haec erat Ninive. Attende modo
Ninive: plangunt, dolent, contristantur, in cilicio et
cinere, in jejuniis et orationibus. Ubi est illa Ninive?
Nempe eversa est, quia non in illis superioribus
actibus constituta est.
</p>
          </div3>
        </div2>

<div2>
          <head>CAPUT XXII.</head>
<div3>
            <head>21.</head>
            <p>
 <hi>Reprehensione digniores qui
nunc Christo aedificante Ecclesiam non convertuntur,
quam qui olim Noe aedificante arcam.</hi> Ergo, fratres, et
modo aedificatur arca, et illi centum anni tempora ista
sunt: totus iste tractus temporis illo annorum numero
significatus est. Si ergo digne perierunt, qui
Noe aedificante arcam dissimulaverunt; quid digni
sunt, qui Christo aedificante Ecclesiam a salute dissimulant?
Tantum interest inter Noe et Christum,
quantum inter servum et Dominum; imo vero, quantum
inter Deum et hominem. Nam servus et dominus
possunt et duo homines dici. Et tamen quia
homine aedificante arcam non crediderunt homines,
datum est de illis cavendum exemplum posteris.
Christus Deus propter nos homo aedificat Ecclesiam;
illi arcae fundamentum se ipsum posuit: quotidie
ligna imputribilia, fideles homines renuntiantes
huic saeculo, intrant in arcae compaginem; et adhuc
dicitur, <hi>Manducemus et bibamus; cras enim
morimur?</hi> Vos ergo, ut dixi, fratres, contra illos
dicite, Jejunemus et oremus; cras enim morimur.
Illi enim dicunt, <hi>Manducemus et bibamus; cras enim
morimur,</hi> qui resurrectionem non sperant: nos autem
qui jam resurrectionem et loquentibus Prophetis, et
praedicante Christo et Apostolis credimus et annuntiamus,
qui speramus nos post istam mortem victuros,
non deficiamus, nec corda nostra oneremus crapula
et ebrietatibus; sed solliciti exspectantes, accincti
lumbis et lucernis ardentibus, adventum Domini nostri,
jejunemus et oremus, non ideo quia cras moriemur,
sed ut securi moriamur. Quod restat ergo, fratres,
in nomine Domini alio tempore a nobis exigite.
Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CCCLXII . <hi>De Resurrectione mortuorum,</hi> II.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Dicendum qualis futura sit
justorum resurrectio.</hi> In memoria retinentes pollicitationem
nostram, congruas etiam ex Evangelio et
Apostolo fecimus recitari lectiones. Quicumque enim
vestrum praeterito sermoni adfuerunt, recordantur
nobiscum propositam de resurrectione quaestionem in
geminam disputationem a nobis distributam: ut primo
dissereremus, propter eos qui dubitant, vel etiam
qui negant, utrum futura sit resurrectio mortuorum;
postea vero, quantum possumus, secundum Scripturas
quaereremus, qualis in resurrectione futura sit vita
justorum. In prima ergo parte ubi tractavimus quod
resurgant mortui, tam diu sumus immorati, sicut meminisse
dignamini, ut secundae quaestioni tractandae
<pb n="1612"/>
tempus deficeret, atque ita eam in hunc diem differre
cogeremur. Hoc ergo a nobis debitum vestra poscit
intentio, et nos reddendi tempus agnoscimus.
</p>
          </div3>
        </div2>

<div2>
          <head>CAPUT II.</head>
<p>Pariter ergo pia cordis intentione
Dominum deprecemur, ut et nos opportune solvamus
debitum, et vos salubriter recipiatis. Est enim haec,
quod fatendum est, major quaestio: sed omnibus quaestionibus
difficilibus fortior est charitas, cui omnes
servire debemus, ut Deus qui hoc praecepit, omnes
nostras difficultates in facilitatem gaudiumque convertat.</p>
<div3>
            <head>2.</head>
            <p>
 <hi>Idem tractatur argumentum.</hi> Meministis esse a
nobis illo die responsum quibusdam dicentibus, sicut
Apostolus eos arguit, <hi>Manducemus et bibamus; cras
enim morimur:</hi> subjungens et dicens, <hi>Corrumpunt bonos
mores colloquia mala;</hi> atque ita concludens, <hi>Sobrii
estote, justi, et nolite peccare: ignorantiam enim Dei
quidam habent; ad reverentiam vobis loquor <note>(I Cor. XV,
32-34)</note>
            </hi>. Haec verba apostolica omnes audierimus, et
cordi mandaverimus: et quisquis audierit, et cordi
mandaverit, opera indicent. Qui audit enim, tanquam
ager est semen excipiens seminantis: qui autem cordi
mandat, similis est glebam frangenti, et quod seminatum
est operienti: qui autem secundum id quod
audivit et cordi mandavit operatur, ipse est qui surgit
in messem, et fructum affert cum tolerantia, aliud
tricenum, aliud sexagenum, aliud centenum <note>(Matth.
XIII, 23, et Luc. VIII, 15)</note>. Huic non ignis velut paleae,
sed horrea sicut frumento praeparantur.
</p>
          </div3>
        </div2>

<div2>
          <head>CAPUT III.</head>
<p>In ipsis ergo abditis horreis, in resurrectione
mortuorum beatitudo est illa perpetua
etiam ipsa secreta justorum, quo eos recipiendos
Scriptura commendat.</p>
<div3>
            <head>3.</head>
            <p>
 <hi>Vasculorum nomine beatorum secretae sedes significatae.
Absconditum vultus Dei.</hi> Vasorum etiam nomine
alio loco commemoravit, quando ait Dominus
Jesus Christus, simile esse regnum coelorum
sagenae, id est, retibus; retia enim quaedam sagena
appellantur. <hi>Simile</hi> ergo <hi>est,</hi> inquit, <hi>regnum
coelorum sagenae missae in mare, et ex omni genere
congreganti: quae cum impleta esset, educentes, et
secus littus sedentes, elegerunt bonos in vasa, malos autem
foras miserunt <note>(Matth. XIII, 47 et 48)</note>
            </hi>. Significare
voluit Dominus noster modo sic mitti verbum Dei super
populos et super gentes, quomodo sagena in mare
jacitur. Colligit autem modo sacramentis christianis
et bonos et malos: sed non omnes quos sagena tollit,
etiam vasculis reconduntur. Vascula enim sunt sanctorum
sedes, et beatae vitae magna secreta, quo non
poterunt omnes pervenire quicumque christiani appellantur,
sed qui sic appellantur, ut sint. Sane autem
boni et mali pisces intra sagenam natant, et boni tolerant
malos, donec in fine separentur. Dictum est
etiam quodam loco, <hi>Abscondes eos in abscondito vultus
tui <note>(Psal. XXX, 21)</note>
            </hi>: loquebatur enim de sanctis. <hi>Abscondes eos,</hi> 
 inquit, <hi>in abscondito vultus tui:</hi> id est,
quo non possunt sequi oculi hominum, neque cogitationes
mortalium; secreta quaedam significans nimis
abscondita nimis occulta, in abscondito vultus Dei
<pb n="1613"/>
dixit. Numquid carnaliter cogitandum est habere
Deum quamdam faciem grandem, et in facie ejus esse
aliquod receptaculum corporale, ubi sancti abscondendi
sunt? Haec videtis, fratres, quemadmodum carnalia
sint, et ab omnium fidelium corde respuenda.
Absconditum ergo vultus Dei quid oportet intelligi,
nisi quod tantummodo vultui Dei cognitum est? Cum
ergo dicuntur horrea, ut significentur secreta, et alio
loco dicuntur vascula; neque horrea sunt quae novimus,
neque vascula. Nam si aliquid unum tale esset,
alterum aliquid non diceretur. Sed quia per similitudines
hominibus notas, ut possunt, insinuantur incognita,
ad hoc utrumque nominatum accipite, ut secretum
intelligatis, et horrei nomine et vasculorum.
Sed si quaeritis quale secretum, audite Prophetam
dicentem, <hi>Abscondes eos in abscondito vultus
tui.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Ad patriam fide suspiramus.</hi> Quae
cum ita sint, fratres, in hac adhuc vita peregrinamur,
adhuc in illam nescio quam patriam fide suspiramus.
Et quare nescio quam, unde cives sumus, nisi quia
in longinqua peregrinando obliti eam sumus, ut patriam
nostram possimus dicere nescio quam? Hanc
oblivionem expellit de corde Dominus Christus, rex
ipsius patriae, veniens ad peregrinos; et susceptione
carnis divinitas ejus fit nobis via, ut per hominem
Christum pergamus, et in Deo Christo maneamus.
Quid ergo, fratres? secretum illud, quod nec oculus
vidit, nec auris audivit, nec in cor hominis ascendit <note>(I Cor. II, 9)</note>,
quo eloquio vobis explicaturi sumus,
aut quo oculo nos visuri? Possumus aliquid aliquando
nosse, quod eloqui tamen non possumus: quod autem
non novimus, aliquando eloqui non valemus.
Cum ergo fieri possit ut si ego illa nossem, eloqui
ea vobis non possem; quanto difficilius eloquium
meum erit, quando et ego, fratres, vobiscum per
fidem ambulo, nondum per speciem? Sed hoc ego,
an et ipse Apostolus? Nam consolatur ignorantiam
nostram, et aedificat fidem, dicens: <hi>Fratres, ego me
non arbitror apprehendisse. Unum autem, quae retro
oblitus, in ea quae ante sunt extentus, secundum intentionem
sequor ad palmam supernae vocationis <note>(Philipp.
III, 13 et 14)</note>
            </hi>: unde se demonstrat in via esse. Et alio
loco: <hi>Quamdiu sumus,</hi> inquit, <hi>in corpore, peregrinamur
a Domino: per fidem enim ambulamus, non per
speciem <note>(II Cor. V, 6 et 7)</note>
            </hi>. Et iterum: <hi>Spe enim,</hi> inquit, <hi>salvi facti sumus. Spes autem quae videtur, non
est spes: quod enim videt quis, quid sperat? Si autem
quod non videmus speramus, per patientiam exspectamus <note>(Rom. VIII, 24 et 25)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Ecclesia docet quod credidit, non
quod novit.</hi> Sic ergo, fratres, audite a me vocem
quae est in Psalmis, piam, humilem, mansuetam, non
elatam, non turbulentam, non praecipitem, non temerariam.
Ait enim quodam in loco Psalmus: <hi>Credidi,
propter quod locutus sum.</hi> Et interposuit hoc testimonium
Apostolus, atque subjecit: <hi>Et nos credimus,
propter quod et loquimur <note>(Psal. CXV, 10, et II Cor. IV, 13)</note>
            </hi>.
Vultis ergo ea me dicere quae novi? Non vos fallo, audite
<pb n="1614"/>
quod credidi. Non vobis vilescat, quia quod credidi
auditis: auditis enim veracem confessionem. Si
autem dicerem, Audite quod novi; audiretis temerariam
praesumptionem. Si ergo, fratres, omnes nos,
et, ut credimus sanctorum litteris, omnes etiam qui
ante nos in carne vixerunt, et per quos loquens Spiritus
Dei distribuit hominibus tantum quantum satis
esset significari peregrinantibus, omnes quod credimus
loquimur: Dominus autem ipse, quae noverat.
Quid igitur, si solus Dominus de vita in aeternum futura
nosse poterat quod dicebat; alii vero sequentes
Dominum, ideo quia crediderunt? Invenimus ipsum
Dominum nostrum Jesum Christum, scientem quid
loqueretur, non dicentem tamen. Ait enim quodam
in loco discipulis suis: <hi>Adhuc multa habeo vobis dicere;
sed non potestis illa portare modo <note>(Joan. XVI, 12)</note>
            </hi>.
Ille propter illorum infirmitatem, non propter suam difficultatem,
quod noverat dicere differebat. Nos autem
propter communem omnium nostrum infirmitatem,
non quod novimus satis digne eloqui conamur, sed
quae digne credimus, ut possumus, explicamus; et
vos capite ut potestis. Et si amplius forte capere aliquis
vestrum potest, quam ego dicere; non attendat
ad exiguum rivum, sed currat ad uberrimum fontem:
quoniam apud eum est fons vitae, in cujus lumine videbimus
lumen <note>(Psal. XXXV, 10)</note>.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Christiano de resurrectione dubitare
non licet.</hi> Quia ergo est resurrectio disputavimus,
sic credimus, sic credere debemus, sic loquimur,
quia sic credidimus, si christiani sumus, intuentes potentiam
brachii Domini sternentis usquequaque superbiam
gentium, et aedificantis hanc fidem tam late
per orbem terrarum, quam promissum est multo antequam
fieret: haec intuentes, aedificamur ad credendum
ea quae nondum videmus, ut ipsam visionem
mercedem fidei recipiamus. Cum ergo manifestum
sit fidei nostrae futuram resurrectionem mortuorum,
et ita manifestum, ut hinc quisquis dubitaverit, impudentissime
se dicat christianum; quaeritur qualia
corpora habebunt sancti, et quae vita eorum futura
sit. Multis enim visum est resurrectionem quidem fieri,
sed per solas animas.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Quaestio, qualia futura sint corpora.
Regula fidei, symbolum. Apta similitudo.</hi> Quia
vero resurgunt et corpora, non opus est diu disserere
post sermonem praeteritum. Sed objicitur hujusmodi
quaestio: Si corpora futura sunt, qualia futura sunt?
Talia qualia nunc sunt, an alterius modi? Si alterius
modi, quis ille modus? Si talia, ergo ad eadem
opera? Quia ergo non ad eadem praescribit Dominus,
quia non ad talia docet Apostolus. Nam non ad eamdem
vitam, non ad eadem facta mortalia et corruptibilia
et peritura atque transeuntia, non ad carnalia
gaudia, non ad carnales consolationes. Si ergo non ad
eadem, nec talia. Si non talia, quomodo ergo caro resurget?
Carnis autem resurrectionem habemus in regula
fidei, et eam confitentes baptizamur. Et quidquid
ibi confitemur, ex veritate et in veritate confitemur, in
qua vivimus et movemur et sumus. Temporalibus enim
<pb n="1615"/>
gestis et transeuntibus quibusdam ac praetereuntibus
factis instruimur ad vitam aeternam. Omnia quae gesta
sunt, ut salubre aliquid audiremus, ut miracula fierent,
ut Dominus noster nasceretur, esuriret et sitiret,
comprehenderetur, contumeliis afficeretur, vapularet,
crucifigeretur, moreretur, sepeliretur, resurgeret,
in coelum ascenderet, omnia transierunt; et
cum praedicantur, fidei nostrae actiones quaedam temporales
et transitoriae praedicantur. Numquid quia
ipsae transeunt, quod per eas aedificatur similiter transit?
Intendat enim Sanctitas vestra, ut videatis hoc
per similitudinem. Architectus aedificat per machinas
transituras domum mansuram. Nam in isto tam magno
et amplo, quod videmus, aedificio, cum instrueretur,
machinae fuerunt, quae hic modo non sunt; quia quod
per eas aedificabatur, jam perfectum stat. Sic ergo, fratres,
aedificabatur aliquid in fide christiana, et perfecta
sunt quaedam machinamenta temporalia. Dominus
enim noster Jesus Christus quod resurrexit, transactum
est; neque enim adhuc resurgit: et quod ascendit
in coelum, transactum est; neque enim adhuc
ascendit. Quod autem in illa vita est, ubi jam non
moritur, et mors ei ultra non dominabitur <note>(Rom. VI,
9)</note>; quod vivit in aeternum etiam ipsa in illo natura
humana, quam suscipere, et in qua nasci, et in qua
mori et sepeliri dignatus est, hoc aedificatum est,
hoc semper manet. Machinae autem per quas aedificatum
est, transierunt. Non enim semper in utero
virginali concipitur, aut semper de Maria virgine nascitur
Christus, aut semper comprehenditur, aut
semper judicatur, flagellatur, crucifigitur, sepelitur.
Omnia haec machinae deputantur, ut aedificaretur per
has machinas illud quod manet in aeternum. Haec autem
resurrectio Domini nostri Jesu Christi in coelo
posita est.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Aedificium coelestis Jerusalem
habet fundamentum sursum. Christus et fundamentum
nostrum, et caput.</hi> Attendat Charitas vestra aedificium
mirabile. Aedificia quippe ista terrena pondere suo
terram premunt, totusque nutus ponderum in ista
structura magnitudine ad terram nititur, et nisi contineatur,
ad inferiora contendit, quo pondus adducit.
Quia ergo in terra aedificatur, in terra fundamentum
praemittitur; ut supra fundamentum securus instruat
qui aedificat. Ergo ponit in imo firmissimas moles,
ut idonee possint portare desuper quod imponitur,
et pro magnitudine aedificii magnitudo fundamenti
praeparatur: in terra tamen, ut dixi, quia et illud
quod aedificatur supra, utique in terra collocatur. Jerusalem
illa nostra peregrina in coelo aedificatur.
Ideo praecessit fundamentum Christus in coelum. Ibi
enim fundamentum nostrum est et caput Ecclesiae:
nam et fundamentum dicitur et caput, et revera ita
est. Quia et caput aedificii fundamentum est: non
enim caput est quod finitur, sed unde incipit sursum
versus. Terrenorum aedificiorum culmina subriguntur,
caput tamen in terrae soliditate constituunt. Sic
et caput Ecclesiae praecessit in coelum, et sedet ad
dexteram Patris. Quomodo operantur homines, ut ad
<pb n="1616"/>
constituendum fundamentum aliquid trahant quod in
imo stabiliant, propter securitatem superventurae
molis in constructionibus fabricae futurae: sic per
omnia illa quae contigerunt in Christo, nasci, crescere,
comprehendi, contumeliam pati, flagellari, crucifigi,
occidi, mori, sepeliri, velut attracta est moles ad
fundamentum coeleste.</p>
          </div3>
<div3>
            <head>9.</head>
            <p>
 <hi>Agendum ut in Christo aedificemur. Christus fundamentum
est, si primum in corde locum obtineat. Ignis
gehennae quam timendus.</hi> Posito ergo in summis fundamento
nostro, aedificemur in eo. Audi Apostolum: <hi>Fundamentum,</hi> 
 inquit, <hi>aliud nemo potest ponere, praeter
id quod positum est, quod est Christus Jesus.</hi> 
</p>
          </div3>
        </div2>

<div2>
          <head>CAPUT IX.</head>
<p>Sed quid sequitur? <hi>Unusquisque
autem videat quid superaedificet super fundamentum,
aurum, argentum, lapides pretiosos, ligna, fenum, stipulam.</hi> 
In coelo quidem Christus est, sed etiam in corde
credentium. Si primum locum habet Christus, recte
positum est fundamentum. Ergo qui aedificat, securus
aedificet, si pro dignitate fundamenti aedificat aurum,
argentum, lapides pretiosos. Si autem non pro
dignitate fundamenti aedificat, lignum, fenum, stipulam;
saltem teneat fundamentum, et propter illa quae
exstruxit arida et fragilia, ad ignem se praeparet.
Sed si fundamentum est, id est, si primum locum in
corde Christus obtinuit, saecularia vero sic amantur,
ut non Christo praeponantur, sed eis Dominus Christus,
ut sit in aedificio cordis tenens fundamentum,
id est, primum locum: <hi>detrimentum,</hi> inquit, <hi>patietur;
ipse autem salvus erit, sic tamen quasi per ignem <note>(I Cor.
III, 10-15)</note>
            </hi>. Non est nunc tempus hortari vos, ut
potius aurum, argentum, lapides pretiosos aedificetis,
quam lignum, fenum, stipulam, super tam magnum
et validum fundamentum: sed tamen breviter dictum
sic accipite, quasi diu et multis verbis dictum. Novimus
enim, fratres, quia quisquis vestrum propter
illa quae modo diligit, per comminationes alicujus
judicis in carcerem mitteretur, ut solum fumum pateretur,
illa omnia mallet amittere, quam locum illum
pati. Nescio quo autem modo cum ignis nominatur
in die judicii futurus, omnes contemnunt, et flammas
foci timentes, flammam gehennae pro nihilo ducunt.
Quae est ista duritia? quae tanta perversitas cordis?
Si vel sic timerent homines quod ait Apostolus, <hi>per
ignem,</hi> quomodo timet quisque ne vivus ardeat, quod
illi uno momento contingit, donec sensus membra
deserens omnes illas flammas superfluas facit; timeret
tamen, et non faceret aliquid quod jure prohibetur,
ne ad illum cruciatum momenti unius perveniret.</p>
</div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Resurrectio talis speranda qualis
in Christo praecessit. Angeli apud Abraham vere manducarunt.</hi> 
Sed, ut dixi, fratres, nunc de hac re spatium
non est disserendi: illud dico, hoc nos sperare
debere in resurrectione mortuorum, quod expressum
est in capite nostro, quod expressum est in corpore
Domini nostri Jesu Christi. Quisquis aliud sperat,
jam non aedificat super fundamentum, non solum
aurum, argentum et lapides pretiosos, sed nec ipsam
<pb n="1617"/>
stipulam. Extra enim ponit totum, quia non in Christo
ponit. Resurrexit ergo Dominus noster in eo corpore,
in quo sepultus est. Resurrectio promittitur Christianis.
Talem resurrectionem speremus, qualis in Domino
nostro praecessit omnium nostrum fidem. Ad
hoc enim praevenit, ut fides nostra superaedificetur.
Quid igitur? Quomodo non tales, quales nunc sumus?
Caro enim Domini nostri Jesu Christi resurrexit, sed
ascendit in coelum. In terra officia humana servavit,
ut persuaderet hoc resurrexisse quod sepultum erat.
Numquid autem et in coelo talis cibus est? Nam et
Angelos officia humana in terra legimus exsecutos.
Venerunt ad Abraham, et manducaverunt; et cum
Tobia angelus fuit, et manducavit. Quid dicimus,
quia phantasma erat illa manducatio, et non erat
vera? Nonne manifestum est, quod vitulum occidit
Abraham, panes fecit, et ad mensam posuit; ministravit
angelis, et manducaverunt <note>(Gen. XVIII, 1-9)</note>?
Omnia ista manifestissime facta et manifestissime
expressa sunt.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Homo ex necessitate manducat,
angelus ex potestate.</hi> Quid ergo dicit in libro Tobiae
angelus? <hi>Vidistis me manducare, sed visu vestro videbatis <note>(Tob. XII, 19)</note>
            </hi>.
Numquid quia non manducabat,
sed manducare videbatur? Imo vero manducabat.
Quid est ergo, <hi>visu vestro videbatis?</hi> Intendat Sanctitas
vestra quod dico: intendat in orationem plus quam
in me; ut intelligatis quod dicimus, ut et nos ita dicamus
quemadmodum vos oportet audire et intelligere
quod auditis. Corpus nostrum quamdiu corruptibile
est et moriturum, indigentiam patitur refectionis,
inde et fames existit: propterea esurimus et sitimus;
et si esuriem sitimque nostram distulerimus diutius
quam potest corpus sustinere, perducitur ad tabificam
maciem, et ad quamdam morbidam exilitatem, discedentibus
viribus et non succedentibus: et si amplius
fiat, mors etiam consequetur. Nam semper de corpore
nostro discedit aliquid quasi quodam fluvio
discessionis, sed inde non sentimus vires discedentes,
quia per refectionem assumimus succedentes.
Quod enim copiose accedit, paulatim discedit: propterea
parvo tempore reficimus, productiore autem
tempore deserunt nos vires, quae acceptae sunt cum
reficeremus. Sicut oleum in lucerna, quod parvo
tempore mittitur, diutius paulatimque consumitur.
dum autem prope consumptum fuerit, jam languor
dammulae illius quasi fames lucernae, admonet nos,
et continuo subvenimus, ut instauretur illa species,
et maneat lux in lucerna, cibo suo refecta cum adjicimus
oleum. Sic vires nostrae, quas accipimus manducando,
eunt et deserunt nos perpetua discessione,
sed paulatim. Nam et idipsum nunc agitur in nobis,
et in omnibus actionibus nostris, in omni etiam quiete
nostra non cessat ire quod acceptum est: et si fuerit
omnino consumptum, ita homo et moritur quomodo
lucerna exstinguitur. Ut autem non moriatur, id est,
ut non exstinguatur, non quia moritur animo, sed ut
corporalis haec vita nostra non exstinguatur, et quaedam
quasi vigilatio in isto corpore succedat, currimus
<pb n="1618"/>
et subjicimus quod recessit, et reficere dicimur. Qui
dicit refici, quid reficit, si nihil deficit? Per indigentiam
ergo hanc et corruptionem etiam morituri sumus
omnes, quia tale est hoc corpus, ut ei mors debita
reservetur. Hanc enim mortalitatem significant pelles,
quibus induti sunt Adam et Eva, et dimissi de paradiso <note>(Gen. III, 21-24)</note>.
Pelles enim mortem indicant,
quae a mortuis pecudibus detrahi solent. Cum ergo
portamus istam defectibilem infirmitatem, cui etsi
cibus nunquam desit, sed subinde reparet vires, non
tamen efficit ut mors non sit futura <note>(totus enim ille
status corporis per succedentes aetates, etiamsi diutius
hic vivatur, veniet aliquando ad terminum senectutis,
et ultra quo porrigatur non inveniet nisi mortem.
Nam et lucerna ipsa, etiamsi subinde semper mittas
oleum, non valet semper ardere; quia, ut aliis casibus
non exstinguatur, ipsa stupa deficit, et quadam quasi
senectute consumitur)</note>: quamdiu ergo talia corpora
gerimus, ex defectu indigemus, ex indigentia esurimus,
ex esurie manducamus. Angelus vero non ex indigentia
manducat. Aliud est enim ex potestate aliquid facere,
aliud ex necessitate. Manducat homo, ne moriatur:
manducat angelus, ut mortalibus congruat. Si enim mortem
non timet angelus, non ex defectu reficitur: si non
ex defectu reficitur, non ex indigentia manducat. Qui
autem videbant angelum manducare, tanquam esurientem
putabant. Hoc est quod ait, <hi>Visu vestro videbatis.</hi> 
Non enim dixit, Videbatis me manducare, sed
non manducavi: <hi>Videbatis,</hi> inquit, <hi>me manducare, sed
visu vestro videbatis;</hi> id est, ego manducabam ut vobis
congruerem, non quia famem ullam aut indigentiam
patiebar, qua cogente vos manducare consuevistis,
et ideo quos manducare videritis, ex indigentia id
fieri suspicamini, qui ex vestra consuetudine metimini
quod videtis: hoc est, <hi>visu vestro videbatis.</hi> 
</p>
          </div3>
        </div2>

<div2>
          <head>CAPUT XII.</head>
<div3>
            <head>12.</head>
            <p>
 <hi>Manducandi potestas post resurrectionem
erit, sicut in Christo, non necessitas.</hi> Quid ergo,
fratres mei? <hi>Scimus,</hi> sicut dicit Apostolus, <hi>quia Christus
resurgens ex mortuis jam non moritur, et mors ei
ultra non dominabitur. Quod enim mortuus est peccato,
mortuus est semel: quod autem vivit, vivit Deo <note>(Rom.
VI, 9 et 10)</note>
            </hi>. Si ergo ille jam non moritur, et mors ei
ultra non dominabitur; sic nos resurrecturos speremus,
ut in eo statu semper simus, in quem resurgendo
mutabimur. Manducandi autem et bibendi etiamsi
potestas erit, necessitas non erit. Erat autem tunc
cur hoc faceret Dominus, quia erant adhuc in carne
quibus vellet congruere, quibus etiam cicatrices
ostendere voluit. Non enim qui fecit oculos caeci,
quos in matris utero non acceperat, sine cicatricibus
resurgere non valebat. Qui si vellet ipsius carnis suae
mortalem indigentiam ante mortem ita commutare,
ut non haberet aliquam necessitatis inopiam, posset
utique: in manu enim habebat, quia Deus erat in
carne, et omnipotens Filius, sicut omnipotens Pater.
Nam et ipsam carnem suam ante mortem mutavit in
quod voluit. In monte quippe cum discipulis cum
esset, sicut sol splenduit vultus ejus <note>(Matth. XVII, 2)</note>.
Hoc autem potestate fecit, ostendere volens quia et
<pb n="1619"/>
ipsam carnem suam posset ab omni indigentia commutare,
ut non moreretur si nollet. <hi>Potestatem,</hi> inquit, <hi>habeo ponendi animam meam, et potestatem habeo iterum
sumendi eam. Nemo eam tollit a me 
 <note>(Joan. X, 18)</note>
            </hi>.
Potestas haec magna, qua posset et non mori: sed
major misericordia, qua voluit mori. Ad hoc enim
fecit per misericordiam, quod posset et non facere
per potestatem, ut nobis constitueret fundamentum
resurrectionis: ut illud quod propter nos mortale
portabat, et moreretur, quia morituri sumus; et ad
immortalitatem resurgeret, ut immortalitatem speremus.
Ideoque ante mortem non solum scriptum est
quia manducavit et bibit, sed etiam quia esurivit et
sitivit <note>(Matth. IV, 22, et Joan. XIX, 28)</note>: post resurrectionem
tantum quia et manducavit et bibit, non
autem quia esurivit et sitivit; quia in corpore non
amplius morituro non erat illa indigentia corruptionis,
ut esset necessitas refectionis, sed erat potestas
edendi. Factum est causa congruendi, non ut subveniretur
inopiae carnis, sed ut suaderetur veritas corporis.
</p>
          </div3>
        </div2>

<div2>
          <head>CAPUT XIII.</head>
<div3>
            <head>13.</head>
            <p>
 <hi>Quaestio, quomodo caro et
sanguis non possidebit regnum Dei.</hi> Adversus hanc
tantam evidentiam, nonnulli nobis ex Apostolo faciunt
quaestionem: contra istam quippe disputationem, vide
quid objiciunt. Non, inquiunt, resurget caro: si
enim resurget, possidebit regnum Dei; aperte autem
dicit Apostolus, <hi>Caro et sanguis regnum Dei non possidebit.</hi> 
Audistis, cum Apostolus legeretur. Dicimus
carnem resurgere, et clamat Apostolus, <hi>Caro et sanguis
regnum Dei non possidebit.</hi> Ergo contra Apostolum
praedicamus, aut ipse contra Evangelium praedicavit?
Evangelium divina voce testatur, <hi>Verbum caro
factum est, et habitavit in nobis <note>(Joan. I, 14)</note>
            </hi>. Si caro
factum est, vera caro factum est. Nam si non vera
caro, nec caro. Sicut vera caro Mariae, vera caro
Christi, quae inde suscepta est. Haec vera caro comprehensa,
flagellata, colaphizata, suspensa; haec vera
caro mortua, haec vera caro sepulta est; haec vera
caro a morte etiam resurrexit. Reddunt testimonia
cicatrices: vident oculi discipulorum, et adhuc fluctuat
admiratio; compalpat manus, ne dubitet animus.
Contra tantam evidentiam, fratres, quam hoc modo
poluit Dominus noster Jesus Christus persuadere discipulis
eam per orbem terrarum praedicaturis; contra
hanc evidentiam pugnare videtur Apostolus,
dicens: <hi>Caro et sanguis regnum Dei non possidebit?</hi> </p>
          </div3>
<div3>
            <head>14.</head>
            <p>
 <hi>Solvitur quaestio. Prima expositio Apostoli.</hi> Possemus
hanc quaestionem ita solvere, et resistere vanis
calumniatoribus: verumtamen et sic solvetur,
quomodo potest cito responderi, et diligentius, quod
ait Apostolus, considerabimus unde sit dictum. Dico
ergo quomodo possimus facillime respondere. Quid
habet Evangelium? Quod resurrexit Christus in eo
corpore, quo sepultus est: quia visus, quia contrectatus
est, quia discipulis ait putantibus quod spiritus
esset, <hi>Palpate, et videte, quia spiritus carnem et
ossa non habet, sicut me videtis habere <note>(Luc. XXIV,
39)</note>
            </hi>. Quid contra Apostolus? <hi>Caro et sanguis,</hi> inquit,
<pb n="1620"/> <hi>regnum Dei non possidebunt.</hi> 
 Amplector utrumque,
nec dico ista pugnantia, ne ego ipse contra
stimulum pugnem. Quomodo ergo amplector utrumque?
Cito, ut dixi, possem sic respondere: Apostolus
ait, <hi>Caro et sanguis regnum Dei haereditate possidere
non possunt.</hi> Recte dixit; non est enim carnis
possidere, sed possideri. Non enim corpus tuum aliquid
possidet, sed anima tua per corpus possidet, quae
ipsum etiam corpus possidet. Si ergo sic resurgit caro,
ut habeatur, non habeat; ut possideatur, non possideat:
quid mirum si caro et sanguis regnum Dei non
possidebit, quia utique possidebitur? Nam eos possidet
caro, qui non sunt regnum Dei, sed regnum diaboli,
et ideo subditi sunt voluptatibus carnis. Unde et
ille paralyticus grabato portabatur: sed sanato Dominus
ait, <hi>Tolle grabatum tuum, et vade in domum tuam <note>(Marc. II, 11)</note>
            </hi>.
Sic ergo paralysi sanata tenet carnem
suam, et ducit quo vult: non quo non vult a carne
ipse trahitur, et portat potius corpus, quam portatur
a corpore. Manifestum est quod in illa resurrectione
non habebit caro illecebrarum tractum, ut ducat animam
per quasdam titillationes atque blanditias,
quo anima non vult, et plerumque superatur, dicens: <hi>Video aliam legem in membris meis repugnantem
legi mentis meae, et captivum me ducentem in lege
peccati, quae est in membris meis.</hi> 
 Adhuc portatur grabato
paralyticus, nondum portat: exclamet ergo, <hi>Infelix
ego homo, quis me liberabit de corpore mortis hujus?</hi> 
Respondeatur, <hi>Gratia Dei per Jesum Christum
Dominum nostrum <note>(Rom. VII, 22-25)</note>
            </hi>. Cum ergo resurrexerimus,
non nos caro portabit, sed nos eam portabimus:
si nos portabimus, nos eam possidebimus: si
nos eam possidebimus, non ab ea possidebimur; quia
liberati a diabolo regnum Dei sumus: atque ita caro
et sanguis regnum Dei non possidebit. Ergo calumniatores
illi conticescant, qui vere sunt caro et sanguis,
et nihil possunt nisi carnaliter cogitare. Quia etiam
de illis in eadem prudentia carnis perseverantibus,
unde caro et sanguis merito appellantur, recte dici
potuit, <hi>Caro et sanguis regnum Dei non possidebunt.</hi> 
</p>
          </div3>
        </div2>

<div2>
          <head>CAPUT XIV.</head>
<p>Etiam hoc modo solvatur haec quaestio:
quia tales homines, qui caro et sanguis appellantur
<note>(de talibus enim etiam Apostolus dicit, <hi>Non
est nobis colluctatio adversus carnem et sanguinem [Ephes. VI, 12]</hi> 
)</note>, si non se ad spiritualem vitam converterint,
et spiritu facta carnis mortificaverint, regnum
Dei possidere non poterunt.</p>
<div3>
            <head>15.</head>
            <p>
 <hi>Verior Apostoli sensus.</hi> Verumtamen quid ait
Apostolus, dixerit aliquis? Ille enim verior sensus
est, qui circumstantia lectionis aperitur. Itaque ipsum
potius audiamus, et ex tota quae circa est contextione
Scripturae, quid in eo loco intelligi voluerit, videamus.
Sic enim ait: <hi>Primus homo de terra, terrenus;
secundus homo de coelo. Qualis terrenus, tales et
terreni; et qualis coelestis, tales et coelestes. Sicut
portavimus imaginem terreni, portemus et imaginem
ejus qui de coelo est. Hoc autem dico, fratres, quia caro
et sanguis regnum Dei non possidebit; neque corruptio
incorruptionem <note>(I Cor. XV, 47-50)</note>
            </hi>. Singula ergo videamus.
<pb n="1621"/> <hi>Primus homo,</hi> 
 inquit, <hi>de terra, terrenus; secundus
homo, de coelo. Qualis terrenus, tales et terreni,</hi> id est,
omnes morituri: <hi>et qualis coelestis, tales et coelestes,</hi> id
est, omnes resurrecturi. Jam enim coelestis homo resurrexit,
et ascendit in coelum: cui per fidem nunc
incorporamur, ut sit ipse caput nostrum; membra autem
ordine suo sequantur caput suum, et quod praemonstratum
est in capite, tempore suo demonstretur
in membris: modo autem hoc fide portemus, ut ad
ipsam rem et speciem suo tempore veniamus. Sic
enim alio loco dicit: <hi>Si autem resurrexistis cum Christo,
quae sursum sunt quaerite, ubi Christus est in dextera
Dei sedens; quae sursum sunt sapite, non quae
super terram <note>(Coloss. III, 1 et 2)</note>
            </hi>. Sicut ergo cum in
nobismetipsis nondum surreximus, sicut Christus in
corpore, per fidem tamen cum Christo resurrexisse
nos dicimur: ita imaginem coelestis hominis, id
est, qui jam in coelis est, fide interim portare nos jubet.</p>
          </div3>
<div3>
            <head>16.</head>
            <p>
 <hi>Christus quomodo homo de coelo coelestis.</hi> Si
quis autem quaerit cur hominem secundum non in
coelo dixerit, sed de coelo, cum et ipse Dominus de
terra corpus acceperit, quia utique Maria ex Adam
et Eva erat progenita; intelligat terrenum hominem
secundum terrenam concupiscentiam dictum: et
quoniam affectus ille terrenus est, quo per concubitum
maris et feminae nascuntur homines, trahentes
etiam ex parentibus originale peccatum; corpus autem
Domini nullo tali affectu ex utero virginali creatum
est, quamvis de terra Christus assumpserit carnem,
quod intelligitur Spiritus sanctus significare,
dicens, <hi>Veritas de terra orta est <note>(Psal. LXXXIV, 12)</note>
            </hi>;
non tamen terrenus, sed coelestis homo, et de coelo
dicitur. Si enim suis hoc fidelibus per gratiam praestitit,
ut recte dicat Apostolus, <hi>Nostra enim conversatio
in coelis est <note>(Philipp. III, 20)</note>
            </hi>: quanto magis ipse
coelestis homo, et de coelo dicendus est, in quo nullum
unquam peccatum fuit? Propter peccatum enim
dictum est homini, <hi>Terra es, et in terram ibis <note>(Gen.
III, 19)</note>
            </hi>. De coelo ergo coelestis homo ille rectissime
dicitur, cujus conversatio de coelo nunquam recessit:
quamvis Dei Filius etiam hominis filius factus
de terra corpus assumpserit, id est, formam servi.
Non enim ascendit, nisi qui descendit. Quia etsi caeteri,
quibuscumque donaverit ascendunt, vel potius
ejus gratia levantur in coelum, etiam sic ipse ascendit,
quia corpus ejus fiunt; et secundum hoc unus
ascendit: quoniam sacramentum magnum in Christo
et Ecclesia exponit Apostolus, quo scriptum est, <hi>Et erunt duo in carnem unam 
 <note>(Ephes. V, 31)</note>
            </hi>. Unde
etiam dicitur, <hi>Igitur non jam duo, sed una caro <note>(Matth.
XIX, 6)</note>
            </hi>. Quapropter <hi>nemo ascendit in coelum, nisi qui
de coelo descendit, Filius hominis, qui est in coelo <note>(Joan. III, 13)</note>
            </hi>.
Propter hoc enim addidit, <hi>qui est in
coelo,</hi> ne quisquam ejus conversationem de coelo recessisse
arbitraretur, cum per terrenum corpus in
terra hominibus appareret. Ergo <hi>sicut portavimus
imaginem terreni, portemus et imaginem ejus qui de
coelo est,</hi> interim fide, per quam etiam cum illo resurreximus:
ut et sursum cor habeamus, ubi Christus
<pb n="1622"/>
est in dextera Dei sedens; et ideo quae sursum
sunt quaeramus, atque sapiamus, non quae super terram.
</p>
          </div3>
        </div2>

<div2>
          <head>CAPUT XV.</head>
<div3>
            <head>17.</head>
            <p>
 <hi>Hoc nobis resurrectione praestandum,
quod in Christo praecessit. Caro sanguis
pro corruptione.</hi> Sed quia de resurrectione corporis
agebat; nam ita proposuerat: <hi>Sed dicit aliquis,
Quomodo resurgunt mortui <note>(I Cor. XV, 35)</note>
            </hi>? <hi>quo
autem corpore veniunt?</hi> et propterea dixerat, <hi>Primus
homo de terra terrenus, secundus homo, de coelo. Qualis
terrenus, tales et terreni; et qualis coelestis, tales et coelestes:</hi> 
ut hoc speremus in nostro corpore futurum,
quod in Christi corpore praecessit; atque hoc quanquam
nondum reipsa percepimus, interim fide teneamus.
Ideo subjunxerat, <hi>Sicut portavimus imaginem
terreni, portemus et imaginem ejus qui de coelo est.</hi> Ne
ad talia nos resurrecturos crederemus, qualia secundum
primum hominem corruptibiliter agebamus,
subjecit statim: <hi>Hoc autem dico, fratres, quia caro
et sanguis regnum Dei haereditate possidere non possunt.</hi> 
Atque ostendere volens quid dixerit carnem et sanguinem,
quia non ipsam speciem corporis, sed corruptionem
significat nomine carnis et sanguinis, quae
corruptio tunc non erit. Corpus enim sine corruptione,
non proprie dicitur caro et sanguis, sed corpus.
Si enim caro est, corruptibilis atque mortalis
est: si autem jam non moritur, jam non corruptibilis;
et ideo sine corruptione manente specie, non
jam caro, sed corpus dicitur: et si dicitur caro, non
jam proprie dicitur, sed propter quamdam speciei
similitudinem. Sicut possumus forte propter eamdem
similitudinem, etiam Angelorum carnem dicere, cum
sicut homines apparuerunt hominibus; cum essent
corpus, non caro: quia corruptionis indigentia non
inerat. Quia ergo possumus secundum similitudinem
carnem appellare etiam corpus quod jam non corrumpitur,
secutus sollicitus Apostolus exponere voluit
quid dixerit carnem et sanguinem; quia secundum
corruptionem hoc dixit, non secundum speciem:
et subjecit statim, <hi>Neque corruptio incorruptionem
haereditate possidebit:</hi> tanquam diceret, Quod
dixi, <hi>Caro et sanguis regnum Dei non possidebit;</hi> hoc
dixi, quoniam <hi>corruptio incorruptionem non possidebit.</hi> </p>
          </div3>
<div3>
            <head>18.</head>
            <p>
 <hi>Quomodo in coelo erit corpus nostrum, si non
erit ibi corruptio. Carnis non erunt eadem opera post
resurrectionem. Judaeorum et Sadducaeorum error de
resurrectione. Resurrectio ad vitam Angelorum.</hi> Et ne
quisquam diceret, Si ergo incorruptio a corruptione
non potest possideri, quomodo ibi erit corpus nostrum?
audite quod sequitur. Quasi enim diceretur
Apostolo, Quid est ergo quod dicis? frustrane credidimus
carnis resurrectionem? Si caro et sanguis
regnum Dei non possidebit, frustra credidimus resurrexisse
Dominum nostrum a mortuis in corpore in
quo natus et crucifixus est, in eo ascendisse in coelum
coram oculis discipulorum suorum, de quo coelo
ad te clamavit, <hi>Saule, Saule, quid me persequeris <note>(Act. IX, 4)</note>
            </hi>?
Occurrit hoc Paulo sancto et beato apostolo,
et pia charitate parturienti filios suos in Christo
<pb n="1623"/>
per Evangelium genitos <note>(I Cor. IV, 15)</note>, quos adhuc
parturiebat donec Christus in eis reformaretur <note>(Galat.
IV, 19)</note>, id est, donec portarent per fidem imaginem
ejus qui de coelo est. Nolebat enim eos in ea ruina
remanere, ut arbitrarentur se talia facturos in regno
Dei, in illa aeterna vita, qualia faciebant in hac vita,
in voluptatibus manducandi et bibendi, nubendi, uxores
ducendi, et eos carnaliter generandi: haec
enim opera corruptio carnis habet, non ipsa species
carnis. Jam ergo quia non ad talia resurrecturi sumus,
praescripsit, ut jam dudum dixeram, Dominus
in evangelica lectione quae modo recitata est. Judaei
enim resurrectionem quidem credebant carnis, sed
talem futuram putabant, ut ea vita esset in resurrectione,
qualem in hoc saeculo gerebant; atque ita carnaliter
cogitantes, Sadducaeis respondere non poterant
proponentibus de resurrectione quaestionem,
cujus erit uxor mulier, quam septem fratres sibi succedentes
habuerunt, cum vellet unusquisque fratri
suo mortuo ex ejus uxore semen excitare. Sadducaei
enim secta erat quaedam Judaeorum, quae non credebat
resurrectionem. Judaei ergo Sadducaeis istam
quaestionem proponentibus fluctuantes et haesitantes
respondere non poterant, quia regnum Dei a carne
et sanguine, id est, incorruptionem a corruptione
possideri posse arbitrabantur. Venit Veritas, interrogatur
a deceptis et deceptoribus Sadducaeis, proponitur
illa quaestio Domino. Et Dominus qui sciret
quid diceret, et quod nesciebamus credere nos vellet,
respondet auctoritate majestatis suae quod credamus.
Apostolus autem exposuit quantum ei datum
est: quod, quantum possumus, intelligamus. Quid
ergo Dominus Sadducaeis? <hi>Erratis,</hi> inquit, <hi>non scientes
Scripturas, neque virtutem Dei. In resurrectione
enim neque nubunt, neque uxores ducunt; neque enim
incipiunt mori, sed erunt aequales Angelis Dei.</hi> Magna
virtus Dei. Quare non nubunt, neque uxores ducunt?
Quia non incipient mori. Ibi enim successor, ubi
decessor. Nulla ergo ibi talis corruptio. Et ille Dominus
per aetates ab infantia usque ad juventutem cucurrit,
quia carnis adhuc mortalis gerebat substantiam:
posteaquam resurrexit in aetate in qua sepulpultus
est, numquid credimus eum in coelo senescere?
Ergo <hi>erunt,</hi> inquit, <hi>aequales Angelis Dei.</hi> Abstulit
de medio suspicionem Judaeorum, refellit calumnias
Sadducaeorum: quia Judaei credebant quidem
resurrecturos mortuos, sed ad quae opera resurgerent,
carnaliter sentiebant. <hi>Erunt aequales,</hi> inquit, <hi>Angelis Dei.</hi> 
 Audisti de virtute Dei, audi etiam de
Scripturis. <hi>De resurrectione,</hi> inquit, <hi>non legistis,
quomodo locutus sit Dominus ad Moysen de rubo,
dicens: Ego sum Deus Abraham, Deus Isaac, et Deus
Jacob? Non est Deus mortuorum, sed vivorum <note>(Matth.
XXII, 23-32, et Luc. XX, 27-38)</note>
            </hi>.
</p>
          </div3>
        </div2>

<div2>
          <head>CAPUT XVI.</head>
<div3>
            <head>19.</head>
            <p>
 <hi>Resurrectio ad vitam sine corruptione.
Mutatio carnis in melius bonorum propria.</hi> 
Quod ergo resurgamus, dictum est: et quoniam ad
<pb n="1624"/>
vitam Angelorum resurgimus, a Domino audivimus:
in qua vero specie resurgamus, ipse ostendit in resurrectione
sua. Quia vero ipsa species corruptionem
non habebit, Apostolus dicit: <hi>Hoc autem dico,
fratres, quia caro et sanguis regnum Dei haereditate
possidere non possunt; neque corruptio incorruptionem
haereditate possidebit:</hi> ut ostenderet nomine carnis et
sanguinis corruptionem mortalis animalisque corporis
se intelligere voluisse. Deinde solvit jam ipse
quaestionem, quam possent ab eo solliciti auditores
exquirere: quia sollicitior ipse de intellectu filiorum,
quam filii sunt de verbis parentum. Subjungit ergo,
et dicit: <hi>Ecce mysterium vobis dico.</hi> Quiescat cogitatio
tua, o homo, quisquis es. Coeperas enim cogitare de
verbis Apostoli, quod caro humana non resurgat,
cum audires, <hi>Caro et sanguis regnum Dei non possidebit:</hi> 
sed praebe aurem consequentibus verbis, et corrige
praesumptionem cogitationis. <hi>Ecce,</hi> inquit, <hi>mysterium
dico vobis: omnes quidem resurgemus, sed non
omnes immutabimur.</hi> Quid est hoc? Mutatio quippe
aut in pejus est, aut in melius. Si ergo posita est mutatio,
ut nondum videamus qualis erit, utrum in aliquid
melius, an in aliquid deterius: ergo sequatur, et ipse
exponat; quid nobis est suspicari? Et fortasse humana
suspicione labi in errorem te non permittit in
conjecturas tuas apostolica auctoritas, et hoc liquide
exponit, cujusmodi mutationem velit intelligi. Quid
ergo? Cum dixisset, <hi>Omnes resurgemus, non tamen
omnes immutabimur:</hi> video omnes resurrecturos et
bonos et malos; sed qui immutabuntur, videamus; et
hinc intelligamus mutationem, utrum in melius an in
deterius sit futura. Si enim malorum est ista mutatio,
in pejus; si autem bonorum, in melius erit. <hi>In atomo,</hi> 
inquit, <hi>in ictu oculi, in novissima tuba. Canet enim
tuba, et mortui resurgent incorrupti, et nos immutabimur.</hi> 
Jam ergo in melius erit ista mutatio, cum dicit, <hi>Et nos immutabimur:</hi> 
 sed nondum expressum est
quantum exprimi oportuit, quousque corpus nostrum
commutatur in melius. Quid est ipsum melius, nondum
dictum est. Nam et ab infantia in adolescentiam
cum mutatur, potest dici in melius commutari, ubi
etsi minus infirmum, adhuc tamen infirmum et mortale
est.
</p>
          </div3>
        </div2>

<div2>
          <head>CAPUT XVII.</head>
<div3>
            <head>20.</head>
            <p>
 <hi>Celeritas resurrectionis. Atomus,
quid. Atomus in corpore. Atomus in tempore.
Ictus oculi.</hi> Ergo singula diligentius retractemus. <hi>In
atomo,</hi> inquit. Difficile videtur hominibus resurgere
mortuos: sed mirum est quemadmodum abstulerit
Apostolus omnes ancipites difficultates de cordibus
fidelium. Dicis tu, Non resurgunt mortui: ego non
solum resurgere mortuum dico, sed tanta celeritate,
quanta non conceptus et natus es. Quanta enim mora
est ut formetur homo in utero, ut perficiatur, ut nascatur,
ut aetatum successione roboretur? Numquid forte
sic resurrecturus est? Non: sed <hi>in atomo,</hi> inquit. Multi
nesciunt quid sit atomus. Atomus dictus est a <foreign xml:lang="greek"></foreign>,
quod est sectio: <foreign xml:lang="greek"></foreign> graece quod secari non potest.
Sed dicitur atomus in corpore, dicitur in tempore. In
corpore dicitur, si quid inveniri potest quod quidem
<pb n="1625"/>
dividi non posse perhibetur, corpusculum aliquod
tam minutum, ut jam non habeat ubi secari possit.
Atomus autem in tempore momentum est breve, quod
jam non habet ubi dividatur. Verbi gratia, ut possint
etiam corda tardiora capere quod dico: lapis
est; divide eum in partes, et partes ipsas divide in
lapillos, lapillos quidem in grana, veluti sunt arenae,
rursusque ipsa arenae grana divide in minutissimum
pulverem, donec si possit pervenias ad aliquam minutiam,
qualis jam dividi non potest. Haec est atomus in
corporibus. In tempore vero sic intelligitur. Annus,
verbi gratia, dividitur in menses, menses dividuntur
in dies, dies adhuc in horas dividi possunt, horae
adhuc in partes horarum quasdam productiores,
quae admittunt divisiones, quousque venias ad tantum
temporis punctum, et quamdam momenti stillam,
ut per nullam morulam produci possit, et ideo jam
dividi non possit: haec est atomus temporis. Dicebas
ergo non resurgere mortuos: non solum resurgunt,
sed tanta celeritate resurgunt, ut in atomo temporis
futura sit omnium resurrectio mortuorum.
</p>
          </div3>
        </div2>

<div2>
          <head>CAPUT XVIII.</head>
<p>Et exponens tibi atomi celeritatem,
cum dixisset, <hi>in atomo,</hi> adjunxit continuo,
quantum fieri possit actionis ac motus in atomo temporis, <hi>In ictu oculi</hi> 
 ait. Scivit enim obscure dixisse, <hi>in atomo,</hi> 
 et planius dicere voluit quod facilius intelligeretur.
Quid est ictus oculi? Non quo palpebris
claudimus oculum vel aperimus: sed ictum dicit
oculi emissionem radiorum ad aliquid cernendum.
Mox enim ut conjeceris aspectum, emissus radius in
coelum pervenit, ubi solem et lunam et stellas et sidera
contuemur, tam immenso intervallo a terra separata.
Tubam vero novissimam, signum novissimum
dicit. <hi>Canet enim,</hi> inquit, <hi>tuba, et mortui resurgent
incorrupti, et nos immutabimur.</hi> Nos utique fideles
dixit, et priores resurgentes ad vitam aeternam. Ergo
illa mutatio, quia piorum atque sanctorum est, in
melius erit, non in deterius.</p>
<div3>
            <head>21.</head>
            <p>
 <hi>Immutatio sanctorum in resurrectione qualis erit.
Caro et sanguis proprie corruptionis et mortalitatis nomina.</hi> 
Sed quae est ista mutatio? quid est illud quod
ait, <hi>Immutabimur?</hi> Species amittitur quae nunc est,
an sola corruptio, propter id quod dictum est, <hi>Caro
et sanguis regnum Dei possidere non possunt; neque corruptio
incorruptionem haereditate possidebit?</hi> Quod ne
auditorem moveret ad desperandam carnis resurrectionem,
subjecit, <hi>Ecce mysterium vobis dico: omnes
resurgemus, sed non omnes immutabimur.</hi> Et ne putaremus
immutationem in pejus futuram: et nos,
inquit, <hi>immutabimur.</hi> Restat ergo ut dicat qualis immutatio
futura sit. <hi>Oportet enim hoc corruptibile,</hi> inquit, <hi>induere incorruptionem, et mortale hoc induere immortalitatem.</hi> 
Si corruptibile hoc induetur incorruptione,
et mortale hoc induetur immortalitate; jam non erit
corruptibilis caro. Si ergo non erit corruptibilis caro,
cessabit nomen corruptionis in carne et sanguine,
cessabit etiam nomen proprium carnis et sanguinis;
quia mortalitatis sunt ista nomina. Et si ita est, et
<pb n="1626"/>
caro resurget, et quia immutatur et fit incorrupta, <hi>caro et sanguis regnum Dei non possidebit.</hi> 
 Quod si
illam immutationem in eis aliquis intelligere voluerit,
quos tunc adhuc vivos ille dies inventurus est;
ut qui jam mortui erant, resurgant, qui autem adhuc
vivunt, immutentur; ut eorum personam suscepisse
credatur Apostolus, cum ait, <hi>Et nos immutabimur:</hi> 
eadem tamen ratio consequetur, quia illa incorruptio
ad omnes utique pertinebit, <hi>cum corruptibile hoc induet
incorruptionem, et mortale hoc induet immortalitatem.
Tunc fiet sermo qui scriptus est, Absorpta est
mors in victoriam. Ubi est, mors, contentio tua? ubi
est, mors, aculeus tuus?</hi> Corpus autem quod jam mortale
non est, non proprie dicitur caro et sanguis,
quae terrena sunt corpora: sed corpus dicitur, quod
jam coeleste dici potest. Sicut idem apostolus cum
diceret de carnium differentia: <hi>Non omnis,</hi> inquit, <hi>caro eadem caro. Alia quidem est hominum, alia pecorum,
alia piscium, alia volucrum, alia serpentium. Et corpora,</hi> 
inquit, <hi>coelestia, et corpora terrestria <note>(I Cor. XV, 39 et
55)</note>
            </hi>. Nullo modo autem diceret carnes coelestes; quamvis
carnes possint dici corpora, sed terrestria. Omnis
enim caro corpus est: non autem omne corpus
caro: non solum quia coeleste corpus non dicitur
caro, sed etiam quaedam ipsa terrestria, sicut ligna
et lapides, et si quid ejusmodi est. Etiam sic ergo
caro et sanguis regnum Dei possidere non possunt:
quia resurgens caro in tale corpus commutabitur, in
quo jam non erit mortalis corruptio, et propterea nec
carnis et sanguinis nomen.
</p>
          </div3>
        </div2>

<div2>
          <head>CAPUT XIX.</head>
<div3>
            <head>22.</head>
            <p>
 <hi>Error quorumdam circa veritatem
resurrectionis.</hi> Sed intendite, fratres, rogamus
vos; non est res parvi pendenda, de fide nostra agitur:
cui non tam a Paganis cavendum est, quam a
quibusdam perversis, qui se Christianos dici et videri
volunt. Non enim deerant etiam sub Apostolis, qui
dicerent resurrectionem jam factam esse, et fidem
quorumdam perverterent, de quibus Apostolus, <hi>Qui
circa veritatem,</hi> inquit, <hi>erraverunt, dicentes resurrectionem
jam factam esse; et fidem quorumdam subverterunt <note>(II Tim. II, 18)</note>
            </hi>.
Non autem vacat quod non ait,
A veritate aberraverunt; sed, <hi>circa veritatem,</hi> non
tamen veritatem tenuerunt. Mors ergo tollitur, et non
erit quodam modo: sicut Apostolus ait, <hi>Absorbebitur
mortale a vita <note>(II Cor. V, 4)</note>
            </hi>. Sic enim dictum est et
de Domino, quia deglutivit mortem <note>(I Petr. III, 22)</note>.
Non enim quasi recedit mors habens aliquam substantiam
suam: sed in ipso corpore ubi erat, esse
desinet, ut speciem videas, speciem teneas, quaeras
corruptionem et mortalitatem, et non invenias. Discessit
ergo aliquo corruptio? Non: sed ibi interempta
est, ibi absorpta est. Propterea cum dixisset, <hi>Oportet corruptibile hoc induere incorruptionem, et mortale
hoc immortalitatem induere: tunc fiet,</hi> 
 inquit, <hi>sermo qui scriptus est, Absorpta est mors in victoriam.
Ubi est, mors, contentio tua? ubi est, mors, aculeus
tuus?</hi> 
 Et non ait, Discessit mors in victoriam; sed, <hi>Absorpta est mors in victoriam.</hi> 
 Quomodo ergo illi
circa veritatem aberraverunt? Quia veram dixerunt
<pb n="1627"/>
resurrectionem unam, sed aliam negaverunt.
</p>
          </div3>
        </div2>

<div2>
          <head>CAPUT XX.</head>
<div3>
            <head>23.</head>
            <p>
 <hi>Resurrectio duplex, in spiritu et
in corpore. Corpora impiorum qualia resurgent.</hi> Est
enim resurrectio secundum fidem, in qua omnis
qui credit, resurgit in spiritu. Etenim ille bene resurget
in corpore, qui primo resurrexit in spiritu. Nam
qui antea in spiritu per fidem non resurrexerint, non
ad illam commutationem resurgent in corpore, ubi
assumetur et absorbebitur omnis corruptio, sed ad
illam poenalem integritatem. Nam integra erunt et
corpora impiorum, nihil ex eis imminutum apparebit;
sed ad poenam erit integritas corporis, et quaedam, ut
ita dicam, quaedam firmitas corporis, corruptibilis firmitas:
quia ubi dolor esse poterit, non potest dici non
esse corruptio; quamvis non deficiat illa infirmitas in
doloribus, ne dolor ipse moriatur. Nam ipsam corruptionem
nomine vermis prophetice significatam non
incongrue creditur, et ipsum dolorem nomine ignis.
Sed quia firmitas tanta erit, ut nec doloribus cedat
in mortem, nec ad incorruptionem, in qua nullus
dolor est, commutetur; propterea sic scriptum est, <hi>Vermis eorum non morietur, et ignis eorum non exstinguetur <note>(Isai. LXVI, 24; Marc. IX, 43, 45)</note>
            </hi>.
Commutatio
vero quae corruptionem non habebit, sanctorum erit.
Illorum ergo erit, qui modo habent resurrectionem
spiritus per fidem: de qua resurrectione dicit Apostolus, <hi>Si autem resurrexistis cum Christo, quae sursum
sunt quaerite, ubi Christus est in dextera Dei sedens:
quae sursum sunt sapite, non quae super terram. Mortui
enim estis, et vita vestra abscondita est cum Christo in
Deo.</hi> 
 Quomodo morimur secundum spiritum, et resurgimus
secundum spiritum: sic postea morimur
secundum carnem, et resurgimus secundum carnem.
Secundum spiritum mors est, non credere vana quae
credebat, non facere mala quae faciebat. Secundum
spiritum resurrectio est credere salubria quae non credebat,
et facere bona quae non faciebat. Qui terrena
idola et figmenta deos putabat, unum Deum cognovit,
in eum credidit, mortuus est in idololatria, resurrexit
in fide christiana. Ebriosus erat, sobrius est; mortuus
est ab ebrietate, resurrexit in sobrietate. Sic ab
omnibus malis operibus cum receditur, mors quaedam
fit in anima, et in ejus bonis operibus resurgit. <hi>Mortificate,</hi> 
 inquit Apostolus, <hi>membra vestra quae sunt
super terram, immunditiam, perturbationem, concupiscentiam
malam, et avaritiam,</hi> inquit, <hi>quae est idolorum
servitus <note>(Coloss. III, 1-5)</note>
            </hi>. Mortificatis ergo istis
membris, resurgimus in bonis quae sunt istis contraria;
in sanctitate, in tranquillitate, in charitate, in
eleemosynis. Quomodo autem praecedit mors secundum
spiritum, resurrectionem quae est secundum
spiritum: sic praecessura est mors secundum carnem,
resurrectionem quae futura est secundum carnem.
</p>
          </div3>
        </div2>

<div2>
          <head>CAPUT XXI.</head>
<div3>
            <head>24.</head>
            <p>
 <hi>Testimonia de duplici resurrectione
ex Apostolo.</hi> Utramque ergo noverimus, et spiritualem
et corporalem. Ad spiritualem pertinet quod dictum
est, <hi>Surge, qui dormis; et exsurge a mortuis <note>(Ephes.
V, 14)</note>
            </hi>: et illud, <hi>Qui sedebant in umbra mortis, lux
orta est eis <note>(Isai. IX, 2)</note>
            </hi>: et illud quod paulo ante
<pb n="1628"/>
commemoravi, <hi>Si consurrexistis cum Christo, quae
sursum sunt quaerite.</hi> Ad corporalem autem resurrectionem
pertinet quod nunc dicit Apostolus, qui talem
sibi quaestionem proposuerat: <hi>Sed dicit aliquis, quomodo
resurgunt mortui? quo autem corpore venient?</hi> 
Agebat ergo de resurrectione corporis, in qua praecessit
Dominus Ecclesiam suam: de hac ergo ait, <hi>Oportet corruptibile hoc induere incorruptionem, et
mortale hoc induere immortalitatem.</hi> 
 Propter illud quod
dixerat, <hi>Caro et sanguis regnum Dei non possidebit.</hi> 
Habemus autem alio loco apertissime ipsius apostoli
Pauli testimonium de resurrectione secundum spiritum,
et de resurrectione secundum carnem. Corpus
enim mortale, quod animatum est vel animatum
fuit, caro dicitur. Sic ergo Apostolus loquitur: <hi>Si
autem Christus in vobis, corpus quidem mortuum est
propter peccatum, spiritus autem vita est propter justitiam.</hi> 
Ecce jam resurrectio spiritus per justitiam facta
intelligitur: vide utrum speranda sit etiam corporis
resurrectio. Mortale enim corpus noluit appellare
mortale, sed mortuum; et tamen hoc se significasse
in consequentibus aperit. Sequitur itaque, et dicit: <hi>Si ergo spiritus ejus qui suscitavit Jesum a mortuis, habitat
in vobis; qui suscitavit Dominum nostrum Jesum,
vivificabit et mortalia corpora vestra per habitantem Spiritum
ejus in vobis 
 <note>(Rom. VIII, 10, 11)</note>
            </hi>. Quapropter
illi <hi>circa veritatem aberraverunt,</hi> unam negaverunt resurrectionem.
Si enim omni modo eam negarent, a
veritate aberrarent, non <hi>circa veritatem.</hi> Quia vero <hi>circa veritatem aberraverunt,</hi> 
 confessi sunt unam, quae
secundum spiritum fit; negaverunt autem alteram,
quae per carnis resurrectionem speratur, <hi>dicentes resurrectionem
jam factam esse:</hi> quod nisi ita dicerent,
ut illam quae in corpore futura est credi et sperari
prohiberent, non de his diceretur, <hi>Fidem quorumdam
subvertunt.</hi> 
</p>
          </div3>
        </div2>

<div2>
          <head>CAPUT XXII.</head>
<div3>
            <head>25.</head>
            <p>
 <hi>Ambae resurrectiones in Evangelio.
Resurrectio secundum spiritum, quae nunc fit per
fidem.</hi> Sed audite jam manifestissimum testimonium
ipsius Domini in Evangelio secundum Joannem, uno
loco ambas resurrectiones, et quae secundum spiritum
modo fit, et quae secundum carnem postea futura
est, ita declarantem, ut omnino dubitare non possit,
qui quoquo modo christianum se dicit, et evangelicae
auctoritati subjectus est; ut nullus aditus calumniatoribus
restet, et quasi per fidem christianam volentibus
evertere Christianos, inserendo venena sua, ut
occidant animas infirmorum. Sed ex ipso codice audite.
Propterea enim non tantum disputatoris, sed
etiam lectoris fungor officio, ut sermo iste noster sanctarum
Scripturarum auctoritate fulciatur, non humanis
suspicionibus super arenam aedificetur, si forte
aliquid non memoriter occurrerit. Audite ergo Evangelium
secundum Joannem. Dominus loquitur: <hi>Amen,
amen dico vobis, quia qui verbum meum audit
et credit ei qui misit me, habet vitam aeternam; et in
judicium non venit, sed transitum fecit a morte in vitam.
Amen, amen dico vobis, quia venit hora, et nunc
est, quando mortui audient vocem Filii Dei; et qui audierint,
<pb n="1629"/>
vivent. Sicut enim Pater habet vitam in semetipso,
sic dedit et Filio vitam habere in semetipso; et
potestatem dedit ei et judicium facere, quia filius hominis
est. Nolite mirari hoc, quia venit hora, in qua omnes
qui in monumento sunt, audient vocem ejus: et procedent
qui bona fecerunt, in resurrectionem vitae; qui vero
mala egerunt, in resurrectionem judicii <note>(Joan. V, 24-29)</note>
            </hi>.
Arbitror quidem multos intelligere ab ipso Domino
in hoc loco utramque resurrectionem, et secundum
spiritum per fidem, et secundum carnem, per
illam notissimam tubam distincte aperteque declaratam.
Tamen haec eadem verba diligenter consideremus,
ut omnibus audientibus manifestum sit. <hi>Amen,
amen dico vobis, quia qui verbum meum audit et credit
ei qui misit me, habet vitam aeternam; et in judicium
non venit, sed transitum fecit a morte in vitam.</hi> Secundum
spiritum resurrectio est, quae fit modo per fidem.
Sed ne ita proposita videretur, quasi adhuc
longe futura sit; quanquam non dixerit, Transiturus
est a morte in vitam; sed, <hi>transitum fecit a morte in
vitam:</hi> tamen ne verbo praeteriti temporis figurate
usus videretur, sicut est, <hi>Foderunt manus meas et pedes <note>(Psal. XXI, 17)</note>
            </hi>,
quod adhuc futurum praenuntiabatur;
sequitur, et hoc ipsum planius explicat: <hi>Amen,
amen dico vobis,</hi> inquit, <hi>quia venit hora et nunc est,
quando mortui audient vocem Filii Dei; et qui audierint,
vivent.</hi> Quod supra dixit, <hi>Transiit a morte in vitam;</hi> 
hoc nunc dicit, <hi>vivent.</hi> Sed ne illud quod ait, <hi>Venit
hora,</hi> in finem saeculi speraretur, quando etiam corporum
resurrectio futura est; addidit, <hi>et nunc est.</hi> 
Non enim ait tantum, <hi>Venit hora;</hi> sed, <hi>Venit hora,
et nunc est.</hi> Qui autem audierint hanc vocem, vivent;
scilicet vita quam superius significavit, dicens, <hi>Transiit
a morte ad vitam.</hi> Hic ergo eos significavit qui ad
poenam judicii non pertinent; quia praeveniunt judicium
fide sua, et transitum faciunt a morte ad vitam.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>26.</head>
            <p>
 <hi>Resurrectio secundum carnem
futura.</hi> Restat ergo ut judicium futurum ostendat inter
bonos et malos: quia hic bonos tantum commemoravit
ad praesentem resurrectionem, quae secundum
spiritum est, pertinere. Sequitur itaque, et dicit, <hi>Et potestatem dedit ei et judicium facere, quia filius
hominis est.</hi> 
 Insinuavit secundum quid acceperit
potestatem judicii: <hi>quia filius,</hi> inquit, <hi>hominis est.</hi> 
Nam secundum id quod Filius Dei est, sempiternam
cum Patre habet potestatem. Jam quomodo sit futurum
judicium, consequenter exponit: <hi>Nolite,</hi> inquit, <hi>mirari hoc, quia venit hora, in qua omnes qui in monumentis
sunt, audient vocem ejus: et procedent qui bona
fecerunt, in resurrectionem vitae; qui vero mala egerunt,
in resurrectionem judicii.</hi> 
 Superius cum dixisset, <hi>Venit hora;</hi> 
 adjecit, <hi>et nunc est:</hi> ne illa hora praenuntiata
putaretur, qua in fine saeculi futura est corporum
resurrectio. Hic ergo quia ipsam volebat intelligi,
cum dixisset, <hi>Venit hora;</hi> non adjecit, <hi>et nunc
est.</hi> Item superius mortuos dixit audire vocem Filii
Dei, monumentorum autem nullam commemorationem
fecit: ut distingueremus mortuos per mentis errorem
qui resurgunt modo per fidem, ab eis mortuis
<pb n="1630"/>
quorum cadavera in monumentis sunt resurrectura in
ultimo saeculi. Hic ergo ut illa in fine speraretur corporum
resurrectio, <hi>Omnes,</hi> ait, <hi>qui in monumentis
sunt, audient vocem ejus, et procedent.</hi> Item superius, <hi>Audient,</hi> 
 inquit, <hi>vocem Filii Dei; et qui audierint, vivent.</hi> 
Quid opus erat addere, <hi>Qui audierint;</hi> cum posset
ita dici, Audient vocem Filii Dei, et vivent: nisi
quia de his dicebat qui secundum mentis errorem
mortui sunt, quorum multi audiunt et non audiunt,
id est, non obtemperant, non credunt? Qui vero sic
audiunt, quomodo volebat audiri, cum diceret, <hi>Qui
habet aures audiendi, audiat <note>(Luc. VIII, 8)</note>
            </hi>; ipsi vivent.
Audient ergo multi, sed <hi>qui audierint, vivent,</hi> 
id est, qui crediderint. Nam qui sic audient, ut non
credant, non vivent: unde apparet de qua morte, et
de qua vita eo loco dixerit: de morte scilicet quae ad
solos malos pertinet, eo ipso quo mali sunt; et de vita
quae ad solos bonos pertinet, eo ipso quo boni fiunt.
</p>
          </div3>
        </div2>

<div2>
          <head>CAPUT XXIV.</head>
<p>Hic autem, ubi secundum corpora
resurrecturos pronuntiat, non ait, Audient vocem
ejus, et qui audierint, procedent. Omnes enim
novissimam tubam audient, et procedent, quia omnes
resurgemus. Sed quia non omnes immutabimur, sequitur
et dicit, <hi>Qui bona fecerunt, in resurrectionem
vitae; qui vero mala egerunt, in resurrectionem judicii.</hi> 
Superius itaque ubi per fidem secundum spiritum reviviscitur,
ad eamdem sortem omnes reviviscunt;
ut vita eorum non distribuatur in beatitudinem et miseriam,
sed ad bonam partem omnes pertineant. Et
ideo cum dixisset, <hi>Qui audierint, vivent;</hi> non adjecit,
Qui bona egerunt, in vitam aeternam; qui vero mala
egerunt, in poenam aeternam. Hoc enim ipsum quod
dictum est, <hi>vivent,</hi> in bono tantummodo accipi voluit:
sicut etiam superius, <hi>Transitum,</hi> inquit, <hi>fecit a morte
ad vitam;</hi> nec dixit ad quam vitam; quia per fidem a
morte reviviscere, non potest esse mala vita. Hic
autem primo non, Audient vocem ejus et vivent;
ipsum enim, <hi>vivent,</hi> per totam istam lectionem in
bono intelligi voluit: sed dixit, <hi>audient, et procedent,</hi> 
quo verbo significavit corporalem motum corporum
de locis sepulturarum suarum. Sed quia procedere de
monumentis non omnibus ad bonum erit: <hi>Qui bona,</hi> 
inquit, <hi>fecerunt, in resurrectionem vitae;</hi> etiam hic
vitam in bono tantum intelligi voluit: <hi>qui vero mala
egerunt,</hi> inquit, <hi>in resurrectionem judicii,</hi> judicium
scilicet pro poena posuit.</p>
</div2>

<div2>
          <head>CAPUT XXV.</head>
<div3>
            <head>27.</head>
            <p>
 <hi>Quale corpus, et qualis sanctorum
vita post resurrectionem.</hi> Jam ergo, fratres, nemo
quaerat perversa subtilitate cujusmodi figura erit
corporum in resurrectione mortuorum, quanta statura,
qualis motus, qualis incessus. Sufficit tibi quod
resurgit caro tua in ea specie, in qua Dominus apparuit,
in hominis utique specie. Sed noli propter speciem
timere corruptionem: si enim non timueris corruptionem,
non timebis et illam sententiam, <hi>Caro et
sanguis regnum Dei non possidebit:</hi> nec incides in laqueum
Sadducaeorum, quem propterea non possis
evitare, quia putas ad hoc resurgere homines, ut ducant
uxores, et generent filios, et agant opera vitae
<pb n="1631"/>
mortalis. Si quaeris qualis erit vita, quis hominum
hoc poterit explicare? Vita erit Angelorum.
Quicumque tibi potuerit ostendere vitam Angelorum,
ostendet vitam eorum; quia aequales futuri erunt Angelis.
Si autem Angelorum vita occulta est, nemo
quaerat amplius; ne per errorem non perveniat ad
id quod quaerit, sed ad quod sibi ipse confinxerit.
Praepropere enim quaerit, et festinans quaerit. Tu in
via ambula; venies ad patriam, si non deseras viam.
Tenere ergo Christum, fratres, tenete fidem, tenete
viam: ipsa vos perducet ad id quod videre modo non
potestis. In illo enim capite apparuit quod speretur
in membris; in illo fundamento demonstratum est
quod in nostra aedificetur fide, ut postea perficiatur
in specie: ne forte cum putatis vos cernere, appareat
vobis aliquid per imaginem falsam quasi esse quod
non est, et dimissa via in errorem devietis, et ad patriam
quo ducit via, id est, ad speciem quo ducit
fides, non perveniatis.
</p>
          </div3>
        </div2>

<div2>
          <head>CAPUT XXVI.</head>
<div3>
            <head>28.</head>
            <p>
 <hi>Vita similis Angelorum erit,
carens operibus corruptionis et indigentiae. Sabbatum
perpetuum. Misericordiae opera cur ibi nulla erunt.</hi> Dices,
Quomodo vivunt Angeli? Sufficit tibi scire hoc, quod
non corruptibiliter vivunt. Facilius enim tibi potest
dici quid ibi non erit, quam quid ibi erit. Possum
enim et ego, fratres mei, breviter vobis percurrere
quaedam quae ibi non erunt: et hoc propterea possum,
quia ista experti sumus, et novimus ea quae ibi
non erunt. Quid autem ibi erit nondum sumus experti. <hi>Per fidem enim ambulamus, nondum per speciem:
quamdiu sumus in corpore, peregrinamur a Domino 
 <note>(II
Cor. V, 6 et 7)</note>
            </hi>. Quid ergo ibi non erit? Ducere uxorem,
ut filii propagentur; quia non est ibi mors:
non ibi erit crescere, quia nec senescere: non erit
refectio, quia nec defectio: non ibi erunt negotia,
quia nec indigentia; nec ipsa laudabilia opera hominum
innocentium, quae cogit operari egestas et necessitas
hujus vitae. Non enim dico tantummodo non ibi futura
opera latronum aut feneratorum, sed ipsa quae innocentes
homines operantur propter indigentiam sublevandarum
humanarum necessitatum, non ibi erunt.
</p>
          </div3>
        </div2>

<div2>
          <head>CAPUT XXVII.</head>
<p>Sabbatum erit perpetuum, quod
a Judaeis celebratur temporaliter, a nobis autem in
aeternum intelligitur. Quies erit ineffabilis, quae explicari
non potest; sed, ut dixi, utcumque explicatur,
cum dicuntur quae ibi non erunt. Ad illam quietem
tendimus, ad illam spiritualiter regeneramur.
Sicut enim ad labores carnaliter nascimur, ita ad
quierem spiritualiter renascimur: clamante illo, <hi>Venite
ad me, omnes qui laboratis et onerati estis, et ego
reficiam vos <note>(Matth. XI, 28)</note>
            </hi>. Hic pascit, ibi perficit:
hic promittit, ibi reddit: hic significat, ibi exprimit.
Cum autem in illa beatitudine et spiritu et corpore
perfecti salvique fuerimus, ista negotia non erunt;
nec illa ibi erunt, quae hic laudantur in bonis operibus
Christianorum. Quis enim non laudatur christianus
porrigendo panem esurienti porumque sitienti,
vestiendo nudum, suscipiendo peregrinum, pacando
litigiosum, visitando aegrotum, sepeliendo mortuum,
<pb n="1632"/>
consolando lugentem? Magna opera, plena misericordiae,
plena laudis et gratiae. Sed nec ipsa ibi erunt:
quia opera misericordiae necessitas miseriae comparavit.
Quem pascis, ubi nemo esurit? Cui potum das,
ubi nemo sitit? An vestiturus es nudum, ubi omnes
ipsa immortalitate vestiti sunt? Audisti paulo ante
tunicas sanctorum, loquente Apostolo, <hi>Oportet corruptibile
hoc induere incorruptionem.</hi> Ubi induere sonat,
indumentum indicat. Hoc indumentum Adam perdidit,
ut pelles acciperet. An peregrinum suscepturus
es, ubi omnes in patria sua vivunt? Aegrotos visitabis,
ubi omnes eadem incorruptionis firmitate vigebunt?
Mortuum sepulturus, ubi semper vivunt? Litigantes
concordaturus, ubi omnia in pace sunt? Tristes
consolaturus, ubi omnes in aeternum gaudebunt?
Quia ergo cessabunt simul miseriae, cessabunt haec
opera misericordiae.</p>
</div2>

<div2>
          <head>CAPUT XXVIII.</head>
<div3>
            <head>29.</head>
            <p>
 <hi>Quae erit beatorum actio post
resurrectionem. Amen et Alleluia erit tota actio nostra
sine taedio.</hi> Quid ergo ibi agetur? Nonne jam dixi, facilius
me dicere quid ibi non erit, quam quid ibi erit?
Illud scio, fratres, quod non sumus dormitaturi vacando,
quia et ipse somnus subsidium defectionis datus
est animae. Quippe intentionem perpetuam mortales
sensus agitantem non ferret fragile corpus,
nisi sensibus consopitis ad eamdem agitationem ferendam
repararetur ipsa fragilitas; et quemadmodum
ex morte innovatio futura est, sic nunc ex somno vigilatio
fieret. Ibi ergo non erit. Ubi enim non est
mors, nec imago mortis erit. Nec tamen cuiquam subrepat
timor taediorum, cum ei dicitur quod semper
vigilabit, et non aget aliquid. Possum dicere, et quomodo
quidem futurum sit, non possum dicere, quia
nec videre adhuc possum: tamen aliquid non impudenter
dico, quia de Scripturis dico, quae ibi erit
actio nostra. Tota actio nostra, Amen et Alleluia erit.
Quid dicitis, fratres? Video quod auditis et gavisi
estis. Sed nolite iterum carnali cogitatione contristari,
quia si forte aliquis vestrum steterit et dixerit quotidie,
Amen et Alleluia, taedio marcescet, et in ipsis
vocibus dormitabit, et tacere jam volet: et propterea
putet sibi esse aspernabilem vitam, et non desiderabilem,
dicentes vobismetipsis: Amen et Alleluia semper
dicturi sumus, quis durabit? Dicam ergo, si potero,
quantum potero. Non sonis transeuntibus dicemus
Amen et Alleluia, sed affectu animi. Quid est enim
Amen? quid Alleluia? Amen, est verum: Alleluia,
laudate Deum. Quia ergo Deus veritas est incommutabilis,
sine defectu, sine provectu, sine detrimento,
sine augmento, sine alicujus falsitatis inclinatione,
perpetua, et stabilis, et semper incorruptibilis manens;
haec autem quae agimus in creatura et in ista
vita, velut figurae sunt rerum per significationes corporum,
et quaedam in quibus ambulamus per fidem:
cum viderimus facie ad faciem quod nunc videmus
per speculum in aenigmate <note>(I Cor. XIII, 12)</note>, tunc
longe alio et ineffabiliter alio affectu dicemus, Verum
<pb n="1633"/>
est; et cum hoc dicemus, Amen utique dicemus,
sed insatiabili satietate. Quia enim non deerit aliquid,
ideo satietas: quia vero illud quod non deerit semper
delectabit, ideo quaedam, si dici potest, insatiabilis
satietas erit. Quam ergo insatiabiliter satiaberis
veritate, tam insatiabili veritate dices, Amen. Jam
quale est quis potest dicere, <hi>quod oculus non vidit,
nec auris audivit, nec in cor hominis ascendit <note>(I Cor. II, 9)</note>
            </hi>?
Quia itaque sine aliquo fastidio et cum perpetua delectatione
videbimus verum, et certissima evidentia
contuebimur, amore ipsius veritatis accensi et inhaerentes
ei dulci et casto amplexu eodemque incorporeo,
tali etiam voce laudabimus eum, et dicemus,
Alleluia. Exsultantes enim se ad parilem laudem
flagrantissima charitate invicem et in Deum, omnes cives
illius civitatis dicent, Alleluia; quia dicent, Amen.
</p>
          </div3>
        </div2>

<div2>
          <head>CAPUT XXIX.</head>
<div3>
            <head>30.</head>
            <p>
 <hi>Requies et recubitus beatorum in
contemplatione ac laude veritatis.</hi> Haec igitur vita sanctorum
etiam corpora eorum commutata in coelestem
et angelicum statum sic implebit, atque immortaliter
vegetabit, ut ab illa beatissima contemplatione et
laude veritatis, nulla corruptio necessitatis avertat
aut avocet. Ita illis cibus erit ipsa veritas: ipsa autem
requies tanquam recubitus. Quod enim dictum
est, quia recumbentes epulabuntur, sicut dicit Dominus, <hi>Quia multi venient ab oriente et occidente, et recumbent
cum Abraham et Isaac et Jacob in regno Patris
mei 
 <note>(Matth. VIII, 11)</note>
            </hi>: hoc significatum est, quoniam
magna requie pascentur cibo veritatis. Talis
enim cibus reficit, et non deficit; implet et integer
est: tu consummaris, ipse non consumitur. Talis est
ille cibus, non qualis iste, qui deficit ut reficiat, et ne
vitam finiat qui eum accipit, ipse finitur. Recubitus
ergo ille, sempiterna requies erit: epulae illae, veritas
incommutabilis erit: epulatio illa, vita aeterna erit,
id est, ipsa cognitio. Quia <hi>haec est,</hi> inquit, <hi>vita aeterna,
ut cognoscant te solum verum Deum, et quem misisti Jesum
Christum <note>(Joan. XVII, 3)</note>
            </hi>.
</p>
          </div3>
        </div2>

<div2>
          <head>CAPUT XXX.</head>
<div3>
            <head>31.</head>
            <p>
 <hi>Vita delectabiliter summeque
vacantium in visione Dei. Precatio post concionem.</hi> 
Nam quia illa vita in contemplatione veritatis non solum
ineffabiliter, sed quia et delectabiliter permanebit, multis
locis Scriptura testatur, quae omnia commemorare
non possumus. Inde est illud: <hi>Qui diligit me, mandata
mea custodit; et ego diligam eum; et ostendam me ipsum
illi <note>(Joan. XIV, 21)</note>
            </hi>. Tanquam enim fructus et merces
ab eo quaereretur, quia mandata ejus custodiuntur: <hi>Ostendam,</hi> 
 inquit, <hi>me ipsum illi;</hi> perfectam beatitudinem
ponens, ut cognoscatur sicuti est. Inde est et
illud: <hi>Dilectissimi, filii Dei sumus, sed nondum apparuit
quid erimus. Scimus quia cum apparuerit, similes
ei crimus; quia videbimus eum sicuti est <note>(I Joan. III, 2)</note>
            </hi>.
Ideo et Apostolus Paulus, <hi>Tunc,</hi> inquit, <hi>facie ad faciem <note>(I Cor. XIII, 12)</note>
            </hi>:
quia etiam dixit alio loco, <hi>In
eamdem imaginem transformamur a gloria in gloriam,
tanquam a Domini Spiritu <note>(II Cor. III, 18)</note>
            </hi>. Et in Psalmis
dicit, <hi>Vacate, et videte quia ego sum Dominus <note>(Psal.
XLV, 11)</note>
            </hi>. Tunc ergo optime videbitur, quando summe
<pb n="1634"/>
vacabitur. Quando autem summe vacabitur, nisi cum
transierint tempora laboriosa, tempora necessitatum,
quibus modo obstricti sumus, quamdiu terra parit
homini peccatori spinas et tribulos, ut in sudore vultus
sui manducet panem suum? Temporibus ergo
terreni hominis omni ex parte transactis, et die coelestis
hominis omni ex parte perfecto, summe videbimus;
quia summe vacabimus. Finita enim corruptione
et indigentia in resurrectione fidelium, non
erit propter quod laboretur. Quasi enim diceretur,
Recumbite et manducate; ita dictum est, <hi>Vacate et videte.</hi> 
Vacabimus ergo et videbimus Deum sicuti est; et
videntes laudabimus Deum. Et haec erit vita sanctorum,
haec actio quietorum, quia sine defectu laudabimus.
Non uno die laudabimus: sed sicut dies ille non
habet terminum temporis, ita laus nostra non habebit
terminum cessationis; et ideo in saecula saeculorum
laudabimus. Audi etiam hoc Scripturam dicentem
Deo, quod nos desideramus: <hi>Beati qui habitant in
domo tua; in saecula saeculorum laudabunt te <note>(Psal.
LXXXIII, 5)</note>
            </hi>. Conversi ad Dominum, ipsum deprecemur
pro nobis et pro omni plebe sua astante nobiscum in
atriis domus suae: quam custodire protegereque dignetur;
per Jesum Christum filium ejus Dominum nostrum,
qui cum eo vivit et regnat in saecula saeculorum. Amen.
</p>
          </div3>
        </div2>
      </div1>

<div1>
        <head>SERMO CCCLXIII . <hi>De cantico Exodi</hi> . <hi>Cap.</hi> XV, V\. 1-21.</head>
<div3>
          <head>1.</head>
          <p>
 <hi>In Scripturis sanctis considerandis nos regere
debet earumdem Scripturarum auctoritas.</hi> Sensum
nostrum, fratres charissimi, in Scripturis sanctis
considerandis atque tractandis regere debet earumdem
Scripturarum manifestissima auctoritas; ut
ex eis quae aperte dicta sunt ad nutriendos nos, ea
quae obscurius dicta sunt ad exercendos nos, fideliter
disserantur. Quis enim audeat aliter exponere
sacramenta divina, quam corde atque ore apostolico
praedicatum atque praescriptum est? Dicit autem apostolus
Paulus: <hi>Nolo vos ignorare, fratres, quia patres
nostri omnes sub nube fuerunt, et omnes per mare
transierunt, et omnes in Moyse baptizati sunt, et in
nube, et in mari; et omnes eamdem escam spiritualem
manducaverunt, et omnes eumdem potum spiritualem
biberunt. Bibebant autem de spirituali consequente eos
petra; petra autem erat Christus. Sed non in plurimis
eorum beneplacitum est Deo. Prostrati enim sunt in
deserto. Haec autem figurae nostrae factae sunt, ut non
simus cupientes mala, sicut et illi cupierunt.</hi> Et paulo
<pb n="1635"/>
post: <hi>Omnia haec,</hi> inquit, <hi>in figura contingebant illis;
scripta sunt autem ad correctionem nostram, in quos finis
saeculorum devenit <note>(I Cor. X, 1-11)</note>
          </hi>.</p>
        </div3>
<div3>
          <head>2.</head>
          <p>
 <hi>Transitus maris Rubri figura Baptismi.</hi> Hinc itaque,
dilectissimi, nullus fidelium dubitaverit, transitum
illius populi per mare Rubrum figuram fuisse
Baptismi nostri: ut a diabolo et angelis ejus, qui nos
tanquam Pharao et Aegyptii, luto carnis obnoxios velut
laterum operibus atterebant, duce Domino nostro
Jesu Christo, cujus tunc figuram Moyses gerebat, per
Baptismum liberati, <hi>Cantemus Domino: gloriose enim
magnificatus est; equum et equitem projecit in mare.</hi> 
Nobis enim mortui sunt, qui nobis jam dominari non
possunt: quoniam ipsa delicta nostra, quae nos illi
subditos fecerant, lavacro gratiae sanctae liberatis
nobis, tanquam in mari submersa atque deleta sunt. <hi>Cantemus</hi> 
 ergo <hi>Domino: gloriose enim magnificatus
est; equum et equitem projecit in mare,</hi> superbiam et
superbum delevit in Baptismo. Jam quippe humilis
subditus Deo cantat hoc canticum. Nam superbo gloriam
suam quaerenti, et se magnificanti, non est gloriose
magnificatus Dominus. Justificatus autem impius,
credendo in eum qui justificat impium, ut deputetur
fides ejus ad justitiam <note>(Rom. IV, 5)</note>, ut justus
ex fide vivat <note>(Id. I, 17)</note>; ne ignorans Dei justitiam,
et suam volens constituere, justitiae Dei non sit subjectus <note>(Id. X, 3)</note>;
verissime cantat adjutorem et protectorem
sibi Dominum in salutem, Deum suum,
quem honorificat. Neque enim est ex illis elatis, qui
cognoscentes Deum, non sicut Deum honorificaverunt <note>(Id. I, 21)</note>.
Dicit itaque, <hi>Deus patris mei.</hi> Deus
est enim patris Abraham, qui credidit Deo, et deputatum
est illi ad justitiam <note>(Id. IV, 3)</note>. Et ideo parvuli,
non de nostra justitia praesumentes, sed de ipsius
gratia, magnificamus Dominum, quoniam ipse <hi>conterit
pugnas,</hi> qui pax est nostra. Et ideo <hi>Dominus nomen
est illi:</hi> cui dicimus apud Isaiam, <hi>Posside nos <note>(Isai. XXVI, 13)</note>
          </hi>.
 <hi>Dominus nomen est illi.</hi> Non eramus,
et fecit nos: perieramus, et invenit nos: vendideramus
nos, et emit nos. <hi>Dominus nomen est illi. Currus
Pharaonis et exercitum ejus projecit in mare.</hi> Et exaltationes
saeculares, et catervas innumerabilium peccatorum,
quae in nobis diabolo militabant, delevit in
Baptismo. <hi>Ternos stratores</hi> curribus imposuerat,
qui nos timore doloris, timore humiliationis, timore
mortis, persequendo terrebant. Haec omnia submersa
sunt in Rubro mari, quia illi consepulti sumus per
Baptismum in mortem <note>(Rom. VI, 4)</note>, qui pro nobis
flagellatus, exhonoratus, et occisus est. Ita Rubro
pelago omnes hostes operuit, qui cruenta morte, qua
nostra peccata consumerentur, Baptismum consecravit.
Quod si hostes nostri devenerint in profundum
tanquam lapis, illos solos possidet, et cum illis solis
est duritia diaboli, de quibus scriptum est, <hi>Peccator
cum in profundum venerit malorum, contemnit (Prov.
<pb n="1636"/>
XVIII, 3)</hi>. Non enim credunt dimitti sibi posse quae
fecerunt: et ea desperatione gravius altiusque merguntur.
Sed, <hi>Dextera tua, Domine, glorificata est in
virtute; dextera manus tua, Domine, confregit inimicos;
et multitudine majestatis tuae, Domine, contrivisti adversarios.
Misisti quippe iram tuam, et comedit eos tanquam
stipulam.</hi> Timuimus enim te nascentem, et credidimus
in te, et omnia delicta nostra consumpta sunt.
Nam quare <hi>per spiritum irae Domini divisa est aqua, et
gelaverunt tanquam murus aquae, gelaverunt fluctus in
medio mari;</hi> cum in ista divisione aquae, gelantibus
fluctibus, via patuerit populo liberato? Cur ergo non
potius per spiritum misericordiae Domini divisa est
aqua; nisi quia terror irae Dei, quam contemnit ille
peccator, qui venit ad profundum malorum, ipse
compellit ad Baptismum, ut per aquam non praefocantem,
sed transeuntes per viam liberemur? <hi>Dixit
inimicus, Persequar, et comprehendam; partibor spolia,
et replebo animam meam; interficiam gladio meo,
dominabitur manus mea.</hi> Neque intelligit inimicus vim
dominici Sacramenti, quae est in Baptismo salutari,
eis qui credunt et sperant in eum: et adhuc putat etiam
dominari baptizatis posse peccata, quoniam carnis
fragilitate tentantur, nesciens ubi, et quando, et quomodo
perficiatur plena totius hominis renovatio, quae
in Baptismo inchoatur, et praesignatur, et spe certissima
jam tenetur. Tunc enim et mortale hoc induet
immortalitatem, et evacuato penitus omni principatu
et potestate, erit Deus omnia in omnibus <note>(I Cor. XV,
53, 54, 24, 28)</note>. Nunc autem, quamdiu corpus, quod
corrumpitur, aggravat animam <note>(Sap. IX, 15)</note>, dicit inimicus, <hi>Persequar, et comprehendam. Sed misisti spiritum
tuum, et operuit eos mare.</hi> 
 Modo non dicitur spiritus
irae Dei, quando mare operuit inimicos: et
paulo ante dictum est, <hi>per spiritum irae tuae divisa est
aqua;</hi> cum per hoc potius transiens Dei populus liberatus
sit. Sed nimirum videtur Deus non irasci, cui
sunt impunita peccata, et magis ingravescit. Unde
plumbo comparatus in profunda descendit, tanto magis,
quanto magis videt eos qui per fidem justificati
sunt, et pro spe futurae vitae praesentia mala tolerant,
in laboribus vivere, in quibus eos perferendis confirmat
Spiritus Dei. Misit ergo Deus Spiritum suum ad
consolandos et exercendos in laboribus justos; et
operuit mare impios, non solum putantes nihil interesse
inter se et illos; sed potius aestimantes illis
esse iratum Deum, qui tantis tribulationibus affligerentur,
sibi autem propitium, qui tantis prosperitatibus
laetarentur. Ita <hi>descenderunt tanquam plumbum in
aquam validissimam. Quis similis tibi in diis, Domine?
quis similis tibi? gloriosus in sanctis,</hi> qui non gloriantur
in se: <hi>mirabilis in majestatibus, qui facis prodigia.</hi> 
Haec enim quae tunc facta sunt, futurum aliquid praenuntiabant,
quoniam figurae nostrae fuerunt. <hi>Extendisti
dexteram tuam, transvoravit eos terra.</hi> Nullum
certe Aegyptiorum illo tempore terrae hiatus absorbuit;
aqua cooperti sunt, in mari perierunt. Quid est
<pb n="1637"/>
ergo, <hi>Extendisti dexteram tuam, transvoravit eos terra?</hi> 
An recte intelligimus dexteram Dei eum, de quo Isaias
dicit, <hi>Et brachium Domini cui revelatum est <note>(Isai.
LIII, 1)</note>
          </hi>? Ipse est enim unicus Filius, cui non pepercit
Pater, sed pro omnibus nobis tradidit illum <note>(Rom.
VIII, 32)</note>. Atque ita in cruce extendit manum suam
dexteram, et transvoravit impios terra, cum se victores,
et illum contemptibilem putabant. <hi>Terra</hi> enim <hi>tradita est in manus impii, et faciem judicium ejus
operuit 
 <note>(Job IX, 24)</note>
          </hi>, id est, divinitatem ejus. Ita
gubernavit Dominus populum suum, tanquam illo
ligno portatum, ubi terra, id est, caro Domini extenta
impios transvoravit. Neque enim navi transivit
populus mare, ut <hi>gubernasti</hi> proprie diceretur. Sed <hi>gubernasti justitia tua populum tuum,</hi> 
 non praesumentem
de justitia sua, sed ex fide viventem sub
gratia tua: <hi>populum tuum hunc, quem liberasti.</hi> Novit
enim Dominus qui sunt ejus <note>(II Tim. II, 19)</note>.</p>
        </div3>
<div3>
          <head>3.</head>
          <p>
 <hi>Transitus per eremum figura peregrinationis nostrae
in hac vita, in qua adversantes superamus auxilio
Christi.--Exhortatus es in virtute tua,</hi> id est, in Christo
tuo. Quia quod infirmum est Dei, fortius est hominibus <note>(I Cor. I, 25)</note>.
Et si crucifixus est ex infirmitate,
sed vivit in virtute Dei <note>(II Cor. XIII. 4)</note>. <hi>Exhortatus
es in virtute tua, et in refectione sancta tua.</hi> In eo
quippe quod carnis mortalitas in illo refecta est per
resurrectionem, et in illo jam corruptibile hoc induit
incorruptionem, exhortati sumus in futurum sperantes,
et propter haec omnia praesentia tolerantes. Restat
enim post Baptismum transitus per eremum, per
vitam quae agitur in spe, donec veniamus ad terram
promissionis, terram viventium ubi nobis est portio
Dominus, in aeternam Jerusalem; quo donec veniamus,
tota ista vita eremus nobis est, et tota tentatio.
Sed in eo qui vicit saeculum, vincit omnia populus
Dei. Nam sicut in Baptismo, tanquam hostes a tergo
insequentes, praeterita peccata delentur: sic post Baptismum,
in itinere vitae hujus, cum escam spiritualem
manducamus, et potum spiritualem bibimus,
omnia nobis adversantia superamus. Terruit quippe
inimicos viae nostrae nomen Imperatoris nostri. Prius
enim surrexit ira gentium ad perdendum nomen
christianum; ubi autem ira nihil potuit, conversa est
in dolorem, et magis magisque fide crescente atque
occupante omnia, dolor conversus est in timorem; ut
et superbi hujus saeculi, tanquam volatilia coeli, sub
umbra oleris illius, quod ex minutissimo grano sinapis
multum crevit, refugium protectionemque conquirant <note>(Matth. XIII, 31, 32)</note>.
Sic et in hoc cantico,
ubi commemorantur ea, quae tunc in figura contingebant
in illis, servatus est ordo irae, doloris, et timoris
gentium. <hi>Audierunt,</hi> inquit, <hi>gentes, et iratae sunt; dolores
comprehenderunt habitatores Philistiim. Tunc festinaverunt,</hi> 
id est conturbati sunt, <hi>duces Edom, et
principes Moabitarum: apprehendit eos tremor: tabuerunt
omnes inhabitantes Chanaan. Incumbat in eos tremor,
et timor magnitudinis brachii tui. Fiant tanquam
<pb n="1638"/>
lapides, donec transeat populus tuus, Domine, donec
transeat populus tuus hic, quem acquisisti.</hi> Sic factum
est, sic fit. Admiratione stupentes tanquam lapides
fiunt inimici Ecclesiae, donec transeamus ad patriam.
Sed et qui resistere tentaverint, sicut tunc Amalech
extentis manibus Moysi <note>(Exod. XVIII)</note>, ita nunc in signo
crucis dominicae superantur. Atque ita introducimur,
atque plantamur in monte haereditatis Domini,
qui ex parvo lapide, quem vidit Daniel, crevit et implevit
universam terram <note>(Dan. II, 34, 35)</note>. Haec praeparata
est habitatio Domini. Templum enim Dei sanctum
est, et sanctificatio domus ejus quae ab ipso est. <hi>Templum enim Dei sanctum est,</hi> 
 ait Apostolus, <hi>quod
estis vos <note>(I Cor. III, 17)</note>
          </hi>. Et ne quisquam respiceret ad
terrenam Jerusalem, ubi templum istud figuram
quamdam temporaliter gessit, sicut oportuit, significavit
de regno aeterno se dicere, quod est aeterna haereditas
Dei, aeterna Jerusalem. Secutus enim ait: <hi>Quae
praeparaverunt manus tuae, Domine, qui regnas semper,
et in sempiternum, et adhuc.</hi> Estne quid ultra quam <hi>in
sempiternum?</hi> Quis hoc dixerit? Cur ergo addidit, <hi>et
adhuc?</hi> Forte quia solet sempiternum et pro longo
nimis tempore intelligi, ad hoc additum est, <hi>et adhuc,</hi> 
ut verum sempiternum, quod sine fine est, intelligeretur.
An quia regnat Deus <hi>semper</hi> in coelestibus, quae
statuit in saeculum saeculi, praeceptum posuit et non
praeteribit <note>(Psal. CXLVIII, 6)</note>; <hi>et in sempiternum</hi> in eis
quibus ex transgressione praecepti postea conversis
peccata dimisit, et eos acquisivit ex tempore, eisque
beatitudinem sine fine donavit; regnat <hi>et adhuc</hi> in
eos, quos sub populi sui pedibus in suppliciis justissimis
ordinavit? Neque enim quisquam ejus regno
subtrahitur, cujus aeterna lege in distributione dandi
atque reddendi et meritis praemiorum atque poenarum,
et justissima ordinatione creaturae cunctae coercentur.
Deus enim superbis resistit, humilibus autem
dat gratiam <note>(Jacobi IV, 6)</note>. <hi>Quia intravit equitatus
Pharaonis cum curribus et adscensoribus in mare; et
adduxit super eos Dominus aquas maris. Filii autem
Israel ambulaverunt per siccum, per medium mare.</hi> </p>
        </div3>
<div3>
          <head>4.</head>
          <p>
 <hi>Maria tympano assumpto concinens quid figurat.</hi> 
Hoc cantavit Moyses et filii Israel, hoc Maria prophetissa
et filiae Israel cum ea, hoc et nos modo, sive
viri et feminae, sive spiritus et caro nostra. <hi>Qui</hi> enim <hi>Jesu Christi sunt,</hi> 
 ait Apostolus, <hi>carnem suam crucifixerunt
cum passionibus et concupiscentiis <note>(Galat. V,
24)</note>
          </hi>. Hoc significare congruenter intelligitur tympanum,
quod assumpsit Maria, ut huic cantico consonaret.
In ligno enim caro extenditur, ut tympanum fiat:
et ex cruce discunt suavem sonum gratiae confiteri.
Humiles ergo per Baptismum facti gratiae pietate, et
exstincta ibi nostra superbia, per quam superbus inimicus
nobis dominabatur, ut jam qui gloriatur, in
Domino glorietur <note>(I Cor. I, 31)</note>, <hi>Cantemus Domino:
gloriose enim magnificatus est; equum et equitem projecit
in mare.</hi> 

</p>
        </div3>
      </div1>
</body>
  </text>
</TEI>