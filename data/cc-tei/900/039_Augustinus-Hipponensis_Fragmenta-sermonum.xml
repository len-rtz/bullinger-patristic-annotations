<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Fragmenta sermonum</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 39</title>
           <idno>AugHip.FraSer</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>Ex Sermone contra Pelagianos, in Eugypii tomo 2, cap. 287 aut</hi> 288.</head>

<pb n="1719"/>
<div3>
          <head>1.</head>
          <p>
 <hi>Urbanus episcopus. Pelagianorum error, liberi
arbitrii viribus vinci posse tentationes, nec de peccatorum
tentationibus agi in oratione dominica.</hi> Illa duo, <hi>Dimitte nobis debita nostra, sicut et nos dimittimus
debitoribus nostris;</hi> 
 et, <hi>Ne nos inferas in tentationem, <note>(Matth. VI, 12 et 13)</note>
          </hi>,
quando Pelagianis objiciuntur,
quid eos putatis respondere? Horrui, fratres mei,
quando audivi. Ego quidem non audivi auribus meis,
sed sanctus frater et coepiscopus meus Urbanus noster,
<pb n="1720"/>
qui hic presbyter fuit, et modo est Siccensis
episcopus, cum remeasset ab urbe Roma, et ibi
cum quodam talia sentiente confligeret, vel se conflixisse
referret, cum urgeretur pondere orationis dominicae:
urgebat enim eum, et dicebat, Si in nostra
potestate est non peccare, et in nostra potestate est
omnes peccatorum tentationes solis voluntatis nostrae
viribus superare, quare Deo dicimus, <hi>Ne nos inferas in
tentationem?</hi> quid eum putatis respondisse? Rogamus,
inquit, Deum, ne nos inferat in tentationem, ne aliquid
mali patiamur, quod non habemus in potestate:
ne ruam de equo, et ne frangam pedem, ne latro me
<pb n="1721"/>
interficiat, et quid hujusmodi. Haec enim, inquit, non
habeo in potestate: nam vincere tentationes peccatorum
meorum, si volo, et possum, nec Dei adjutorio
possum.</p>
        </div3>
<div3>
          <head>2.</head>
          <p>
 <hi>Confutatur maligna haeresis ex oratione a Christo
commendata et pro Petro adhibita.</hi> Videtis, fratres, quam
maligna haeresis; videtis quemadmodum omnes horretis:
cavete ne capiamini. Novi enim calliditates et tergiversationes
hominum impiorum aversorum a veritate,
et quia jam in suas sententias ceciderunt vinci nolentium;
videte, obsecro vos. Ecce enim invenit quod diceret,
ideo nos dicere, <hi>Ne nos inferas in tentationem,</hi> ne
aliquid nobis contingat, quod non habemus in potestate
secundum corporis tentationem. Inde ergo dicebat Dominus, <hi>Vigilate et orate, ne intretis in tentationem <note>(Matth. XXVI, 41)</note>
          </hi>?
hoc dicebat, <hi>Vigilate et orate,</hi> ne
pedem frangatis, aut ne caput doleatis, aut ne in
damnum incurratis? Non hoc dicebat: sed quid dicebat?
Quod Petro dixit, <hi>Rogavi pro te, ne deficiat fides
tua <note>(Luc. XXII, 32)</note>
          </hi>. <hi>Rogavi,</hi> inquit, <hi>pro te,</hi> dicit Deus
homini, dominus servo, magister discipulo, medicus
aegroto: <hi>Rogavi pro te:</hi> quid? <hi>Ne deficiat:</hi> quid? manus
tua? pes tuus? oculus tuus? lingua tua, aliqua
paralysi, id est, dissolutione membrorum? Non; sed, <hi>ne deficiat fides tua.</hi> 
 Secundum istos in potestate habemus,
ne deficiat fides nostra.</p>
        </div3>
<div3>
          <head>3.</head>
          <p>
 <hi>Orationes Ecclesiae, auxilium gratiae ut non peccemus
necessarium esse probant.</hi> Quare pro nobis rogatur
Deus, ut concedat nobis, quod isti dicunt, nos non
debere rogare a sempiterna majestate, sed habere in
potestate. Benedictiones, fratres mei, benedictiones
nostras, quas super vos facimus, evacuant, exinaniunt,
elidunt. Auditis me, credo, fratres mei, quando dico,
Conversi ad Dominum benedicamus nomen ejus,
det nobis perseverare in mandatis suis, ambulare in
via recta eruditionis suae, placere illi in omni opere
bono, et caetera talia. Prorsus, inquiunt, hoc totum in
potestate nostra est constitutum. Ergo nos inaniter
talia vobis optamus. Defendamus et nos, et vos; ne
et nos sine causa benedicamus, et vos sine causa
Amen subscribatis. Fratres mei, Amen vestrum, subscriptio
vestra est, consensio vestra est, adstipulatio
vestra est. Ne forte aliqui ipsorum et nos condemnent
et vos, defendamus nos de apostolo Paulo: videamus
si talia optavit plebi suae, qualia oramus super vos.
Audite quid dixerit quodam loco. Rem brevem dico.
Quid dicis, o nove haeretice, quicumque me audis, si
praesens es? quid dicis? Quia non peccare in potestate
sic habemus, ut hoc sine adjutorio divinae gratiae implere
possimus; hoc dicis? Hoc, inquit. Ergo in potestate
habemus non peccare sine adjutorio Dei?
Plane, inquit, liberum arbitrium nostrum ad hoc nobis
sufficit. Quid est ergo quod ait Apostolus, scribens
ad Corinthios, <hi>Oramus ad Deum, ne quid faciatis
mali <note>(II Cor. XIII, 7)</note>
          </hi>? Attendistis, audistis, accepistis;
et quia manifestissimum est, sine dubio intellexistis
quid oravit Apostolus. <hi>Oramus,</hi> inquit, <hi>ad Deum, ne
quid faciatis mali.</hi> Poterat dicere: Monemus vos, ne
quid faciatis mali; docemus vos, ne quid faciatis
<pb n="1722"/>
mali; jubemus vobis, praecipimus vobis. Quod quidem
si diceret, certum diceret, quia et voluntas nostra
agit aliquid: non enim voluntas nostra nihil agit, sed
sola non sufficit. Maluit tamen dicere, <hi>Oramus,</hi> ut
ipsam gratiam commendaret: ut intelligerent illi,
quando non faciunt aliquid mali, non sola sua voluntate
se vitare malum, sed adjutorio Dei implere quod
jussum est.</p>
        </div3>
<div3>
          <head>4.</head>
          <p>
 <hi>Praecepto liberum arbitrium, oratione auxilium
gratiae necessarium ostenditur.</hi> Ergo, fratres, quando
praecipitur, agnoscite voluntatis arbitrium: quando
oratur quod praecipitur, agnoscite gratiae beneficium.
Utrumque enim in Scripturis habes: et praecipitur,
et oratur; quod praecipitur, hoc oratur. Videte quod
dico. Praecipitur ut intelligamus. Quomodo praecipitur
ut intelligamus? <hi>Nolite esse sicut equus et mulus,
non habentes intellectum <note>(Psal. XXXI, 9)</note>
          </hi>. Audisti quia
jussum est; pete, ut possis implere quod jussum est.
Quomodo, inquis, peto? Audi Scripturam. Quid tibi
jussum est? <hi>Nolite esse sicut equus et mulus, non habentes
intellectum.</hi> Quia jussum est, agnovisti voluntatem:
audi quia oratur, ut agnoscas gratiam. <hi>Da mihi
intellectum, ut discam mandata tua <note>(Psal. CXVIII, 73)</note>
          </hi>.
Jussum est ut habeamus sapientiam: quia jussum est
lego. Ubi legis, inquit? Audite: <hi>Qui insipientes estis
in populo et stulti, aliquando sapite <note>(Psal. XCIII, 8)</note>
          </hi>.
Jam ille quid dicit? Vides quomodo nobis praecepit
Deus ut sapiamus. Ergo sapientia in nostra est potestate?
Jam dixi, praeceptum audivi, voluntatem cognovi:
audi orationem, ut gratiam tu possis agnoscere.
De sapientia igitur, quae jussa est nobis, audiamus
quid dicat apostolus Jacobus: <hi>Si quis autem
vestrum indiget sapientia, postulet a Deo, qui dat omnibus
affluenter <note>(Jacobi I, 5)</note>
          </hi>. Jubetur nobis continentia.
Ubi jubetur? Apostolus ad Timotheum, <hi>Contine te
ipsum <note>(I Tim. V, 22)</note>
          </hi>. Jussio est, praeceptio est;
audiendum est, faciendum est: sed nisi Deus adjuvet,
remanemus. Conamur quidem facere voluntate, et
nititur aliquid voluntas: non praesumat potestas, nisi
adjuvetur infirmitas. Certe enim jussum est: <hi>Contine
te ipsum.</hi> Audi alium locum Scripturae: <hi>Et cum scirem,</hi> 
inquit, <hi>quia nemo esse potest continens, nisi Deus
det; et hoc ipsum erat sapientiae, scire cujus esset hoc
donum.</hi> Et quid, inquit, feci? <hi>Adii Dominum, et deprecatus
sum <note>(Sap. VIII, 21)</note>
          </hi>. Quid opus est multa
percurrere, fratres mei? Quidquid nobis jubetur,
orandum est ut impleatur: sed non sic, ut dimittamus
nos, et quomodo aegri jaceamus supini, et dicamus,
Pluat Deus escas super facies nostras; ut
prorsus nos nihil agere velimus; et cum esca compluta
fuerit super os nostrum, dicamus etiam, Deus glutiat
de nobis. Aliquid et nos agere debemus, studere
debemus, conari debemus; et in eo gratias agere, in
quo potuerimus; in eo quod non potuerimus, orare.
Quando gratias agis, caves ne damneris ingratus:
quando autem quod nondum habes petis, caves ne remaneas
<pb n="1723"/>
inanis, quia impediris.</p>
        </div3>
<div3>
          <head>5.</head>
          <p>
 <hi>Objectio Pelagianorum. Pelagius quomodo absolutus.</hi> 
Cogitate ergo ista, fratres mei, quisquis ad vos accesserit,
et dixerit vobis: Quid ergo nos facimus, si nihil
habemus in potestate nisi Deus det omnia? Ergo non
nos coronabit Deus, sed se coronabit. Jam videtis quia
de illa vena venit: vena est, sed venenum habet;
percussa est enim a serpente, sana non est. Hoc enim
agit hodie satanas, quomodo per venena haereticorum
ejiciat de Ecclesia, sicut tunc per venena serpentis
ejecit de paradiso. Illum nemo dicat absolutum esse
ab episcopis: absoluta est, sed confessio, quasi correctio
ipsa est absoluta. Quia ea quae dixit ante episcopos,
catholica videbantur: quae autem scripsit in libris
suis, episcopi qui absolverunt, nescierunt; et
forsitan correctus est. Desperare enim de homine non
debemus, qui forte fidei catholicae adjungi se maluit,
et ad ejus gratiam auxiliumque confugit; forte hoc
factum sit: tamen non haeresis est absoluta, sed homo
haeresim negans, etc.
</p>
        </div3>
      </div1>

<div1>
        <head> <hi>Ex Sermone de Passione Domini, in Collectione Bedae et Flori ad Rom.</hi> V.</head>
<p> <hi>Si enim cum inimici essemus, reconciliati sumus Deo
per mortem Filii ejus; multo magis reconciliati, salvi
erimus in vita ipsius <note>(Rom. V, 10)</note>
          </hi>. Ergo Christus
pro impiis mortuus est. Et Christus Deus est. Quomodo
non regnabit inventus in vita Dei justus, quando,
ne periret, morte Dei quaesitus est impius? In vita
enim Dei salvi erimus, quia in vita nostra perieramus.
Sed cum audimus et vitam Dei et mortem Dei,
discernamus quid, unde sit. Vitam quippe attulit nobis,
mortem vero accepit a nobis: nec tamen pro
suo merito, sed pro nobis.</p>
</div1>

<div1>
        <head> <hi>Item ex Sermone de Passione Domini, Beda et Florus ad Rom.</hi> XII.</head>
<p> <hi>Qui se exaltat, humiliabitur; et qui se humiliat, exaltabitur <note>(Luc. XVIII, 14)</note>
          </hi>. Proinde cum Apostolus nos
admoneat, ne simus alta sapientes, sed humilibus consentientes <note>(Rom. XII, 16)</note>;
cogitet, si potest, in
quantum superbiae praecipitium feratur homo, si non
consenserit humili Deo; et quam sit perniciosum
impatienter hominem ferre quod voluerit Dominus
justus, si patienter pertulit Deus quod voluit inimicus
injustus.</p>
</div1>

<div1>
        <head> <hi>Item ex Sermone de Passione, Beda et Florus ad Rom.</hi> XV.</head>
<p>Rex ergo Judaeorum Christus, sub cujus lene jugum
etiam Gentes missae sunt in salutem; quia eis misericordia
majore concessum est. Hoc apertius ipse
ostendit Apostolus, ubi ait, <hi>Dico enim Christum fuisse
ministrum circumcisionis propter veritatem Dei, ad
confirmandas promissiones Patrum; Gentes autem super
misericordia glorificare Deum <note>(Id. XV, 8 et 9)</note>
          </hi>. Neque
enim debitum erat panem filiorum tollere, et mittere
canibus, nisi canes humiliati ad colligendas micas,
quas de mensa dominorum cadere cernerent, per
ipsam humilitatem exaltati atque homines facti, ad
ipsam mensam mererentur accedere.</p>
</div1>

<div1>
        <head> <hi>Item ex Sermone de Passione, Beda et Florus ad Galat.</hi> VI.</head>

<pb n="1724"/>
<p>Gloriemur ergo et nos in cruce Domini nostri Jesu
Christi, per quem nobis mundus, et nos mundo crucifigamur <note>(Galat. VI, 14)</note>.
De qua cruce ut non erubesceremus,
eam in ipsa fronte, hoc est, in pudoris
domicilio collocavimus.</p>
</div1>

<div1>
        <head> <hi>Item ex Sermone de Passione, Beda et Florus ad Ephes.</hi> IV.</head>
<p>Neque enim, ut nonnulli putant, vetus homo corpus
est, et novus homo anima: sed corpus, exterior
homo est; anima, interior. In interiore agitur haec
vetustas et novitas. Cum enim Apostolus diceret, <hi>Exuite vos veterem hominem, et induite novum;</hi> 
 non
hoc jubebat, ut corpus deponeretur, sed ut vita in
melius mutaretur. Hoc denique consequenter edocuit;
nam volens quid dixerit explanare, <hi>Quapropter,</hi> inquit, <hi>deponentes mendacium, loquimini veritatem unusquisque
cum proximo suo 
 <note>(Ephes. IV, 22-25)</note>
          </hi>.</p>
</div1>

<div1>
        <head> <hi>Ex Sermone de Resurrectione Domini, Beda et Florus ad Rom.</hi> VI.</head>
<p> <hi>Quod enim mortuus est, peccato mortuus est semel;
quod autem vivit, vivit Deo. Ita et vos existimate vos mortuos
quidem esse peccato, viventes autem Deo in Christo
Jesu.</hi> Hoc est sacramentum, in quo hi qui baptizantur,
vitae veteris experiuntur occasum, et novae
exordiuntur ingressum. Unde idem dicit: <hi>Consepulti
ergo illi sumus per Baptismum in mortem; ut quemadmodum
resurrexit Christus a mortuis, sic et nos in novitate
vitae ambulemus <note>(Rom. VI, 10, 11, 4)</note>
          </hi>. Per hoc
sacramentum agnoscamus nos et peccato mortuos
esse cum Christo, et justitiae vivere in Christo. In cruce
dolor est confessorum: in sepultura requies absolutorum:
in resurrectione vita justorum.</p>
</div1>

<div1>
        <head> <hi>Ex Sermone octavarum Paschae, inter Collectanea Joannis diaconi in Genesim nondum vulgata</hi>.</head>
<p divs_removed="true">
          <emph>GEN. <hi>cap.</hi> I, V\. 3. Lux facta.</emph>

        </p>
        <div3 moved_from_p="true">
            <head>1.</head>
          <p>
 <hi>Dixitque Deus, Fiat lux; et facta est lux,</hi> etc.
Lucis nomine per allegoriam omnes justos atque fideles
appellatos intelligimus, sicut dicit Apostolus; <hi>Fuistis
aliquando tenebrae, nunc autem lux in Domino <note>(Ephes. V, 8)</note>
            </hi>.
Sed lux ista facta est: <hi>Erat</hi> autem <hi>lumen verum, quod illuminat omnem hominem venientem
in hunc mundum 
 <note>(Joan. I, 9)</note>
            </hi>, quod non est factum,
sed natum de Deo. Lux illa non est facta, et
per non factam facta est ista. Sic et firmamentum:
quomodo a lucente Deo facta est lux, sic a firmo Deo
factum est firmamentum. Et invenimus firmamentum
in Ecclesia oportere intelligi auctoritatem divinarum
Scripturarum: et ideo prius lux, postea firmamentum;
quia Scriptura per homines justos facta est, et nisi
prius justificarentur, ut lux essent, Scriptura propagari
non posset, ut firmamentum fieret inter aquas
et aquas, medium inter populos hominum inferiores
et populos Angelorum superiores. Quare? Quia Angeli
non desiderant de Scripturis proficere, ideo non
sunt sub firmamento, sub auctoritate Scripturarum;
quia illi speciem divinitatis et sapientiae contemplantur.
<pb n="1725"/>
Nos autem merito sub firmamento sumus, quibus
voluntas Dei per auctoritatem Scripturarum aperitur,
etc.</p>
        </div3>
<p>
          <emph> <hi>Mare et arida. Herba pabuli.</hi> </emph>
</p>
<div3>
          <head>2.</head>
          <p>
 Videmus terram, videmus mare; opera Dei sunt:
ista subjacent oculis nostris, illa subjacent intellectibus
nostris: ista nota sunt carni nostrae, illa nota
sunt menti nostrae. Quid est arida in Ecclesia? Arida
vocatur omnis anima sitiens Deum. Segregatae
sunt enim aquae, et apparuit arida. Mare hoc saeculum
est, et mali aquae sunt amarae; segregatae sunt et congregatae
in congregatione una, id est, praedestinatae
ad unum finem, quo dirigit Deus omnes quos separat
a sanctis. Separat autem Deus; nam homo non
potest ista separare: et apparet arida per separationem.
Duos homines pone simul; unus desiderat spectaculum,
alter ecclesiam. Juncti corpore, separantur
desideriis. Ille pertinet ad aquam amaram, hic
apparet arida. Unde probamus quia arida est ista terra,
quae significat homines bona desiderantes? Dixit
Psalmus Deo: <hi>Anima mea sicut terra sine aqua tibi <note>(Psal. CXLII, 6)</note>
          </hi>,
anima mea sitiit te. Sitit, arida est:
segregata est ab aquis maris. Non attendat quia nondum
corpore segregata est: jam desiderium fecit
segregationem. Alii desiderant Deum, alii desiderant
saeculum. Quid ergo sitit arida? Imbrem de coelo,
imbrem de nubibus, imbrem de Scripturis, imbrem
de firmamento. Cum autem desiderat imbrem, dulcem
aquam desiderat, separatam ab aqua amara. Sed
Deus novit quia desiderat arida: latet enim et in
occulto est. Desideria maris, id est, desideria saecularia
apparent. Si quis desiderat pecuniam, movetur
ad ipsam pecuniam, vult illam acquirere; quia visibilis
res est pecunia, apparet desiderium ejus. Qui
autem desiderat Deum, latet desiderium ipsius; quia
latet Deus, quem desiderat: intus est, occulta res est.
Sitit quidem, et arida est; sed apparet oculis Dei.
Et non praetermisit fructum; statim dixit, <hi>Germinet
terra herbam pabuli.</hi> Germinet terra ipso die quo facta
est arida. Non potuit arida illa sine fructu diu esse.
Audiamus et nos verbum Dei: et germinet terra
herbam pabuli, id est, bona opera misericordiae, de
quibus dicit Isaias, <hi>Frange esurienti panem tuum, et
egenum sine tecto induc in domum tuam,</hi> etc. <note>(Isai. LVIII,
7)</note>. Firmamentum ergo Scriptura Dei est: luminaria
in firmamento intelligentia Scripturarum: lumina
autem in coelo, intellectus in Scripturis. Vis
pervenire ad lumen coeleste? Prius terra esto dans
fructus, id est, praecedant opera misericordiae: post
opera enim misericordiae, venit illuminatio lucis illius,
quam desideras, etc.
</p>
          <p>
            <emph> <hi>Luminare majus et luminare minus.</hi> </emph>
          </p>
</div3>
<div3>
          <head>3.</head>
          <p>
 <hi>Dixit autem Deus, fiant luminaria in firmamento
coeli, et dividant diem et noctem.</hi> Evangelistae luminaria
sunt, Scriptura Dei firmamentum. Evangelium
autem, quod habet testimonium a Lege et Prophetis,
luminaria sunt in firmamento coeli. Parvulus autem
in Ecclesia nondum potest capere cibum, sed est lacte
contentus, quod significat luminare minus et stellae.
<pb n="1726"/>
Et ideo <hi>luminare majus ad potestatem diei, luminare
minus ad potestatem noctis.</hi> Quamdiu carnales sunt
homines, et non possunt illam sapientiam, per quam
facta sunt omnia, cogitare, in nocte sunt: sed non
deseruit noctem; praestitit fidem. Non enim noctem
deseruit Deus, dedit illi luminaria sua. Dies solem
quaerit, sol ei sufficit: luna et stellae nocti datae sunt,
illuminant illam; et quando luna non lucet super
terram, lux illa quae est in aere, de stellis est. Unde
fit ut exeamus foras nocte, et videamus arbores; et
si non discernimus, tamen videmus utcumque lucem
stellarum: et ideo quando crassa sunt nubila, tollitur
et lux stellarum, et sic est homo ante se sub divo,
quomodo intus in cubiculo. Ergo habet et nox
lucem quamdam suam. Videamus quid dicit Apostolus
in illis muneribus, in illis donis spiritualibus: <hi>Unicuique datur manifestatio Spiritus ad utilitatem.</hi> 
Quomodo datur? <hi>Alii quidem datur per Spiritum sermo
sapientiae, alii sermo scientiae <note>(I Cor. XII, 7, 8)</note>
          </hi>.
Qui intelligit quid intersit inter sermonem sapientiae
et sermonem scientiae, intellexit quid intersit inter
luminare majus et luminare minus. Audiamus sermonem
sapientiae: <hi>In principio erat Verbum, et Verbum
erat apud Deum, et Deus erat Verbum; hoc erat
in principio,</hi> etc. Qui comprehendunt, dies est, sol
illis lucet: sed nisi primum a nocte, non venerunt
ad lucem; <hi>Tenebrae</hi> enim <hi>erant super abyssum, et dixit
Deus, Fiat lux.</hi> Nemo dicat quia a luce coepit. Omnes
enim ex peccatoribus justificamur. Capiant ergo qui
possunt quod dixi de Evangelio. Sed dicunt mihi,
Non intelleximus quid est, <hi>In principio erat Verbum.</hi> 
Si ergo adhuc nox est, attende quia assumpsit carnem
Verbum, et fecit tibi quasi lumen nocturnum. <hi>Verbum</hi> 
enim <hi>caro factum est, et habitavit in nobis <note>(Joan. I,
1, 2, 3, 14)</note>
          </hi>. Et in rubo loquitur Deus per angelum
Moysi. Audi ubi est sermo sapientiae. Quid vocaris,
dixit Moyses? quomodo te nuntio populo? Si dictum
fuerit, Quis te misit? quid dicam? Audi sermonem
sapientiae: <hi>Dices filiis Israel, Qui est misit me ad vos.</hi> 
Quis potest capere, <hi>Qui est?</hi> Caetera vero non sunt.
Quis vere est? Qui non transit, qui semper manet
incommutabilis. Sed iste cibus grandium est, iste sol
diei est. Et quasi diceret Moyses illi, Adhuc nox sum,
noctem illumina. Aliquid dicam quod potest nox capere,
aliquid dicam quod possunt parvuli retinere: <hi>Ego sum Deus Abraham, et Deus Isaac, et Deus Jacob.</hi> 
Ergo, <hi>Ego sum qui sum <note>(Exod. III, 14, 15)</note>
          </hi>, ad potestatem
diei: <hi>Ego sum Deus Abraham,</hi> ad potestatem
noctis. Fides temporaliter dispensata, lucet nocti:
sapientia semper manens, lucet diei. Nutrit in nocte,
ut procedamus in diem. Stellae ergo caetera munera.
Quia cum dixisset, <hi>Alii datur sermo sapientiae,</hi> tanquam <hi>solem in potestatem diei: alii datur sermo scientiae,</hi> 
tanquam <hi>lunam in potestatem noctis:</hi> dat et stellas, <hi>alii donatio curationum, alii prophetia,</hi> 
 etc. <hi>Reptilia animarum vivarum. Virtus sacramenti charitas.</hi> </p>
        </div3>
<div3>
          <head>4.</head>
          <p>
 <hi>Dixit Deus, Producant aquae reptilia animarum
<pb n="1727"/>
vivarum, et volatilia. Et produxerunt aquae pisces, et
cetos magnos, et volatilia coeli. Et vidit Deus quia bonum
est,</hi> etc. Videamus ergo quid dicunt Scripturae.
Lux per lucem, justi per verbum. Firmamentum
coeli, solidamentum Scripturarum. Aquae sub firmamento,
terrenus populus: aquae supra firmamentum,
coelestis populus. Terra arida ab aquis maris separata,
animae sitientes Deum a multitudine delictorum saeculi.
Germinat terra herbam pabuli et ligna fructifera,
opera misericordiae. Luminaria in firmamento
coeli, praedicatores verbi, Evangelistae et Apostoli,
dona spiritualia. Attendamus ergo luminaria circumeuntia
totum mundum, et videte quemadmodum producant
aquae reptilia animarum vivarum. Discurrunt
Evangelistae, evangelizantur homines. Ergo reptilia
animarum vivarum, Sacramenta intelliguntur. Quare?
Quia ad hoc sunt Sacramenta necessaria, ut Gentibus
evangelizentur, et de Gentibus homines separentur;
hoc est, ut aquae producant illae amarae, et fiant pisces
dulces. Magna enim res est; gustare aquam maris
nemo potest, pisces manducare: amaritudine
nascuntur, et vegetantur. Ista sunt Sacramenta dulcia,
quae missa sunt per totum mundum. Sed reptilia
dicuntur animarum vivarum: nondum anima viva.
Quare? Hoc aliquantum ad intelligendum spissum
est. Audistis modo, cum lectio legeretur, quia Simon
Magus baptizatus est, et non deposuit malam mentem <note>(Act. VIII, 13-23)</note>:
habuit formam Sacramenti,
virtutem Sacramenti non habuit. Audi Apostolum
quid dicat de impiis: <hi>Habentes,</hi> inquit, <hi>formam pietatis,
virtutem autem ejus abnegantes <note>(II Tim. III, 5)</note>
          </hi>. Quae
est forma pietatis? Sacramentum visibile. Quae est
virtus pietatis? Invisibilis charitas. Audi virtutem
pietatis: <hi>Si linguis hominum loquar et Angelorum,
charitatem autem non habeam, factus sum ut aeramentum
sonans,</hi> etc. Et si illud et illud habeam, <hi>charitatem
autem non habeam, nihil sum <note>(I Cor. XIII, 1-3)</note>
          </hi>.
Nam Sacramenta sancta et magna sunt: sed nihil est
homo, si charitatem non habeat. Ergo virtus Sacramenti
charitas. Quam charitatem non habet haereticus,
cum apud eum inveniam formam Sacramenti.
Itaque cum ad me venit haereticus, defero formae Sacramenti,
ut non rebaptizem: sed reddo virtutem
Sacramenti, ut radicem charitatis insinuem. Ipsa ergo
erit anima viva, quam terra producit, ut anima viva
sit, jam habens virtutem Sacramenti. Hoc est ergo
quod dictum est, <hi>Producant aquae reptilia animarum
vivarum,</hi> etc.
</p>
          <p>
            <emph> <hi>Animae vivae creatio. Anima viva. Pietas virtus. Charitas.
Homo ad imaginem Dei.</hi> </emph>
          </p>
</div3>
<div3>
          <head>5.</head>
          <p>
 <hi>Dixit quoque Deus, Producat terra animam viventem
in genere suo,</hi> etc. Sexto die dixit Deus, <hi>Producat
terra animam vivam:</hi> non reptilia animarum vivarum,
sed animam vivam. Et produxit terra omnia pecora,
et bestias, et serpentes, et quidquid repit super terram. <hi>Et vidit Deus quia bonum est. Et dixit Deus,</hi> 
 eodem
die sexto, quando ejecit terra animam vivam, <hi>Faciamus hominem ad imaginem et similitudinem nostram,</hi> 
etc. Diximus quia fecit Deus lucem, id est,
<pb n="1728"/>
omnes fideles: fecit firmamentum in mundo, coelum
inter aquas et aquas; fecit firmamentum in Ecclesia,
auctoritatem Scripturarum inter populos Angelorum;
quibus hoc non est necessarium, et populos hominum,
qui ibi quaererent Deum: fecit Deus in mundo separationem
maris a terra, fecit Deus in Ecclesia separationem
gentium a servis suis: sitit terra arida imbrem,
sitiunt homines in Ecclesia imbrem coelestem:
produxit terra herbam pabuli et ligna fructifera, producunt
et homines in Ecclesia opera misericordiae:
fiunt luminaria in coelo, luminare majus, sermo sapientiae;
luminare minus, sermo scientiae: stellae,
dona curationum, prophetiae fides, etc.; omnia ista in
firmamento coeli. Cum ergo coepissent ambulare et
peragrare totum mundum, generarunt aquae, id est,
de Gentibus exstiterunt reptilia animarum vivarum,
Sacramenta sancta; et homines consecrati habentes
formam: forma est enim Sacramenti in homine, et
aliquando virtus Sacramenti statim consequitur, sed
jam in terra quae separata est; ideo producit terra
animam vivam. Et revera fratres animam vivam esse
opus est. Acceperunt fratres Baptismum, sequatur
formam virtus. Non sit Baptismus ad judicium, sed
ad salutem. Ad judicium fuit Simoni Mago, ad salutem
Petro. Videamus ergo quid est anima viva, quam
terra produxit. Attendite hominem; habet corpus,
habet animam. In ipsa anima multos motus habet
similes bestiis; et habet nescio quid aliud, quod non
habent bestiae. Quos motus habet similes bestiis?
Manducare et bibere, dormire et vigilare, et generare.
Nonne communes sunt nobis cum bestiis? Istos
motus quisquis in luxuriam projecerit, animam mortuam
habet, non animam vivam. Unde probamus?
Audi Apostolum: <hi>Quae autem in deliciis agit, vivens
mortua est <note>(I Tim. V, 6)</note>
          </hi>. Quid est agere in deliciis,
nisi illos motus animae, quos communes habemus cum
pecudibus, laxare in voluptates et concupiscentias
immoderatas, in voracitatem, in ebrietatem, in fornicationem,
in somnolentiam? In deliciis agunt qui sic
vivunt; sed vivi mortui sunt. Si autem constringantur
istae omnes affectiones, et isti motus teneantur ad
castitatem, ad continentiam, producit terra animam;
quae quia mortua erat in deliciis, restat ut refrenata a
deliciis incipiat vivere, et habere virtutem pietatis.
Quae est autem virtus pietatis? Charitas in Deum et
proximum. Qui autem habet charitatem, refrenat per
fidem omnes libidines, omnes concupiscentias, omnes
motus animi sui, quos communes habet cum pecudibus,
erit anima viva. Et sequitur ut jam formetur
homo ad imaginem et similitudinem Dei. Formatur
autem cum omnia ista, quae dicta sunt, ad illum hominem
concluduntur. Quia et fecit Deus lucem, de
homine dictum est in Ecclesia: et fecit firmamentum,
propter hominem auctoritas Scripturarum: et separavit
aquas a terra, Gentes a credentibus: et germinavit
terra herbam pabuli, opera misericordiae: et lumina
in coelo, Evangelistae sancti in homine: et produxit
<pb n="1729"/>
terra reptile animarum vivarum, Sacramenta;
et hoc in hominibus: postea produxit animam vivam,
refrenationes omnium libidinum; et hoc in homine.
Junge ista omnia ad intellectum; et factus est homo
ad imaginem et similitudinem Dei. Attende unde illud
probemus. Ideo de singulis dicebat, <hi>Vidit Deus
quia bonum est.</hi> Quando autem fecit rem meliorem,
non vidit quia melior facta est. Sed in ipso homine
concludit omnia quae facta sunt, et dictum est, <hi>Vidit
Deus omnia quae fecit, et ecce bona valde.</hi> Jamdudum
dicebat de singulis, quia bona essent; homine facto
omnia nominavit. Intelligitur quia illa singula in homine
omnia inveniuntur. Quaeris in homine lucem?
Invenis fidem. Quaeris firmamentum? Invenis auctoritatem
Scripturarum. Quaeris segregationem aquarum?
Invenis fidelem segregatum a Gentibus. Quaeris
pullulare herbam et ligna fructifera? Invenis opera
bona, opera misericordiae. Quaeris luminaria coeli?
Invenis Evangelistas. Quaeris reptilia animarum vivarum?
Invenis Sacramenta. Quaeris animam vivam?
Invenis continentiam. Quaeris in homine hominem?
Invenis imaginem et similitudinem Dei.
</p>
        </div3>
      </div1>

<div1>
        <head> <hi>Ex Sermone de Quinquagesima resurrectionis, Florus ad</hi> I <hi>Cor.</hi> I.</head>
<p>Humiliatus est Dominus Christus, ut esse humiles
nosceremus: conceptus est continens omnia, natus
est gignens omnia, mortuus est vivificans omnia: sed
post triduum resurrexit, et ascendit in coelum, et
humanam quam susceperat carnem, ad Patris dexteram
collocavit. Mirabile est, fratres, et hoc est quod
credere impii nolunt; mirabile est hominem resurrexisse
in carne, et in coelum ascendisse cum carne:
sed multo est mirabilius, totum mundum rem tam
incredibilem credidisse. Quid est incredibilius Deum
talia fecisse, an mundum credere potuisse? Quid, si
et ipse modus consideretur a nobis, quo credidit
mundus? etiam ipse vere divinus advertitur, et valde
mirabilis invenitur. Ineruditos liberalibus disciplinis,
et omnino quantum ad saeculi doctrinas pertinet impolitos,
non peritos grammatica, non armatos dialectica,
piscatores Christus cum retibus fidei ad mare
saeculi paucissimos misit. Quid dico paucissimos?
Duodecim misit; et tamen per eos sic omni genere
piscium implevit Ecclesias, ut plurimi etiam ex ipsis
sapientibus saeculi, quibus videbatur ignominiosa crux
Christi, ea in fronte signentur; et de qua erubescendum
putabant, nobisque insultabant, eam in pudoris
arce constituant.</p>
</div1>

<div1>
        <head> <hi>Ex Sermone de Apostolo Paulo, in conversione cujusdam Fausti pagani, Florus ad Rom.</hi> XIV.</head>
<p>Cor hominis nec videre possumus, nec ostendere.
Deus dicit, <hi>Quae palam sunt, vobis; quae occulta sunt,
mihi.</hi> Paulus dicit Apostolus,  « Fratres, nolite ante
tempus judicare quidquam, donec veniat Dominus,
et illuminet abscondita tenebrarum, et manifestabit
cogitationes cordium; et tunc laus erit unicuique à
Deo »  <note>(I Cor. IV, 5)</note>. Non potes inspicere cor novi
christiani. Quid, cor veteris christiani potes? Dicturi
<pb n="1730"/>
estis, Sed ex necessitate credidit. Posset et de illo
dici, de quo paulo ante loquebamur, <hi>Qui prius</hi> fuit <hi>blasphemus, et persecutor, et injuriosus 
 <note>(I Tim. I, 13)</note>
          </hi>.
Et ipsi enim quaedam necessitas impacta est: coelesti
voce prostratus est; ut lumen haberet, lumen perdidit.
Minare quod volueris, et quantum volueris da
cuilibet homini: quid dulcius ista luce? Quam tamen
Paulus nisi perdidisset, aeternam non accepisset. De
necessitate credidit. Quid timuit? Dicatur mihi quid
timuit. Clamantes oves? Oves clamare possunt, mordere
non possunt. Potuit et in ipso clamore ovium Dei
advertere gloriam Dei, et timere judicium Dei. Excitatus
est a somno quodam modo, ut consideraret impleri
de Christo quae sunt praedicta de Christo, tantum
posse nomen Christi, tantum praevalere gloriam Dei.
Itaque breviter dico Charitati vestrae; Ecclesiam Dei
alloquor, populum Dei alloquor: Si credidit, tu invenisti;
si timuit, tu vicisti. Interim, fratres, ad quod
possunt homines, ultra nobis non usurpemus quod
concessum non est. Apostolus dicit: <hi>Infirmum autem
in fide recipite, non in dijudicationibus cogitationum <note>(Rom. XIV, 1)</note>
          </hi>.
Non nobis usurpemus dijudicare cogitationes
aliorum: sed Deo praebeamus cogitationes nostras,
etiam pro illis de quibus forte aliquid dubitamus.
Forte dubitat aliquid novitas ipsius. Amate abundantius
dubitantem: amore vestro curate de corde infirmi dubitationem.
Interiorem faciem videte, de qua gaudeatis;
cor Deo committite, pro quo oretis. Sciatis eum deseri
a malis, suscipiatur a vobis. Plus amate hominem, quam
prius oderatis errorem. Sic venit Christus aegros sanare,
de quo Evangelium audivimus:  « Quia non est opus
sanis medicus, sed male habentibus »  <note>(Matth. IX, 12)</note>.
 « Et quis est homo qui cum perdiderit unam ovem,
nonne relinquit nonaginta novem in montibus, et
it quaerere unam quae perierat, et cum invenerit
gaudet de illa? Sic gaudet Pater meus de uno poenitente,
quam de nonaginta novem justis, quibus
non est opus poenitentia »  <note>(Id. XVIII, 12-14, et Luc.
XV, 4-7)</note>. Sic prorsus venit Christus aegros sanare, sic
se novit de inimicis suis misericors vindicare. Quibus
forte animus dolet consortibus ejus erroris, ad horam
irascuntur, postea fortassis imitabuntur. Itaque, fratres,
commendamus eum et orationibus vestris, et
dilectioni vestrae, et amicitiae fidelissimae, et susceptioni
infirmitatis ejus. Quomodo praeitis, sic sequitur:
bonam viam docete, bonam in vobis inveniat.
Jam factus christianus, discernat quid intersit inter id
quod dimisit et id quod invenit. Vitam ipsius et studium
circa fidem Christi posteriora tempora comprobabunt:
nunc autem, fratres mei, non fuit necesse,
non fuit consilii pastorum repellere pulsantem, differre
quaerentem. De occultis cordis velle judicare,
et vocem manifestam non acceptare, nec consilii
fuit, nec propositi nostri. Novimus enim quemadmodum
minetur misericors illa Dei avaritia undique
lucra quaerentis de pecunia sua, et dicentis pigro
servo judicare volenti quod non videbat, et circa lucra
colligenda Domini torpescenti:  « Serve nequam, ex
ore tuo te condemno. Tu me dixisti hominem molestum,
<pb n="1731"/>
metere ubi non seminavi, colligere ubi non
sparsi: »  noveras ergo avaritiam meam. « Tu dares
pecuniam meam nummulariis, ego veniens cum
usuris exigerem »  <note>(Luc. XIX, 22, 23)</note>. Nos ergo non
potuimus nisi erogare pecuniam dominicam. Exactor
ille erit, non tantum ipsius, sed et omnium nostrum.
Impleamus ergo officium praerogatoris, non usurpemus
locum exactoris. Itaque, fratres mei, opus Dei
in animo habete: aliud quaerebatis, aliud disponebatis,
aliud invenistis. Opus Domini commendamus,
servi conservis. Plus in eo diligamus quod Dominus
noster fecit, quam id quod facere volebamus. Meliora
enim sunt opera ipsius. Et magnam et devotam vocem
ejus audivimus: Majoratum nolo, christianus esse
volo. Laetamini, exsultate, amplius quam oderatis
amate. Opus suum Christo orationibus commendate:
animum fidelem, pium, amicum rudimentis senis exhibete.
Quid interest enim quia videtis jam provectam
aetatem? Hora nona venit ad vineam, mercedem
aequalem accepturus, etc.</p>
</div1>

<div1>
        <head> <hi>Ex Sermone de Natali sancti Quadrati</hi>, <hi>Beda nondum vulgatus ad</hi> II <hi>Cor.</hi> IV.</head>
<p>Beatus apostolus Paulus adhibuit testimonium de
Scripturis, in quo nobis gloriam martyrum commendavit. <hi>Propter quod scriptum est,</hi> 
 inquit, <hi>Credidi propter
quod locutus sum. Et nos credimus, propter quod
elloquimur <note>(II Cor. IV, 13)</note>
          </hi>. Si enim tantummodo credidissent,
et non loquerentur, non paterentur. Credendo
apprehenderunt vitam, et loquendo invenerunt mortem;
sed mortem, in qua corpus corruptibile seminaretur,
et incorruptio meteretur. Istum sensum, id est,
quod credimus propter quod et loquimur, alio loco
idem apostolus sic explicavit: <hi>Corde creditur ad justitiam,
ore autem confessio fit ad salutem <note>(Rom. X, 10)</note>
          </hi>. <hi>Ex Sermone de tribus virgis, Beda et Florus ad</hi> 
 I <hi>Cor.</hi> I.</p>
<p>Quare autem primo ignobiles, paucos imperitos et
impolitos elegerit Dominus, cum haberet ante oculos
suos turbam magnam, in comparatione quidem illorum
pauperiorum pauciores, sed in genere suo multos
divites, nobiles, doctos, sapientes, quos postea etiam
collegit, exponit Apostolus sacramentum: <hi>Infirma
hujus mundi elegit Deus, ut confundat fortia; et stulta
hujus mundi elegit Deus, ut confundat sapientes; et ignobilia
hujus mundi elegit Deus, et ea quae non sunt,</hi> id
est, non computantur, <hi>ut quae sunt evacuentur <note>(I Cor. I,
27 et 28)</note>
          </hi>. Venerat enim docere humilitatem, et expugnare
superbiam. Venerat humilis Deus: nullo modo
hic prius altos quaereret, qui tam humilis venerat.
Primo, quia elegit nasci de illa femina, quae desponsata
erat fabro. Non elegit ergo amplos natales, ne
in hac terra nobilitas superbiret. Non elegit saltem
nasci in amplissima civitate, sed natus est in Bethlehem
Judae, quae nec civitatis nomine nuncupatur.
Hodieque illam incolae loci illius villam appellant:
tam parva, tam exigua, prope nulla est, nisi pristina
Domini Christi nativitate nobilitaretur. Elegit ergo
<pb n="1732"/>
infirmos, pauperes, indoctos: non quia reliquit firmos,
divites, sapientes, nobiles; sed si ipsos primos
eligeret, merito divitiarum suarum, merito substantiarum,
merito natalium sibi eligi viderentur, atque
inflati de his rebus, salutem humilitatis non reciperent,
sine qua nemo potest redire ad illam vitam,
unde non laberemur nisi per superbiam.
</p>
      </div1>

<div1>
        <head> <hi>Item ex Sermone de tribus virgis, Beda nondum vulgatus ad</hi> I <hi>Thess.</hi> II.</head>
<p> <hi>Factus sum parvulus in medio vestrum, tanquam nutrix
fovens filios suos <note>(I Thess. II, 7)</note>
          </hi>. Ideo non dixit,
Mater, quia aliquando matres vel delicatiores sunt, vel
minus amantes filios suos, cum pepererint tradunt
aliis nutriendos. Rursum si solum dixisset, <hi>Tanquam
nutrix fovens;</hi> et non addidisset, <hi>filios suos:</hi> tanquam
alia pariente nutriendos accepisse videretur. Et nutricem
se dixit, quia alebat; et filios suos, quos ipse
pepererat, dicens: <hi>Filii mei, quos iterum parturio,
quoadusque Christus reformetur in vobis <note>(Galat. IV, 19)</note>
          </hi>.
Parit autem, sicut parit Ecclesia in utero suo, non
semine suo.</p>
</div1>

<div1>
        <head> <hi>Ex Sermone de bono Nuptiarum, Beda et Florus ad</hi> I <hi>Cor.</hi> VII.</head>
<p> <hi>Qui potest capere, capiat <note>(Matth. XIX, 12)</note>
          </hi>. Sed non
possum, inquit. Non potes? Non possum. Suscipiat te
nutritoria quaedam Apostoli auctoritas, ut <hi>si se non
continent, nubant.</hi> Fiat aliquid, unde perveniatur ad
veniam. Pertineat ad veniam, ne irruatur in aeternam
poenam. Fiat quod licet, unde ignoscatur quod non
licet. Hoc indicat quod sequitur: <hi>Mallem eos nubere,
quam uri <note>(I Cor. VII, 9)</note>
          </hi>. Concessit, inquam, aliquid
incontinentiae quia majus timuit: timuit poenas aeternas,
timuit quod exspectat et manet adulteros. Etiam
hoc quod conjugati victi concupiscentia utuntur invicem
ultra necessitatem liberos procreandi, ponam in
his pro quibus quotidie dicitur, <hi>Dimitte nobis debita
nostra, sicut et nos dimittimus debitoribus nostris <note>(Matth.
VI, 12)</note>
          </hi>.</p>
</div1>

<div1>
        <head> <hi>Ex Sermone de eo quod scriptum est, Matth., cap.</hi> XVI, 24, Si quis vult post me venire, abneget semetipsum: <hi>Beda nondum vulgatus ad</hi> I <hi>Thess.</hi> V.</head>
<p> <hi>Corripite inquietos, consolamini pusillanimes,</hi> etc.
Quando videt homo aliquem male viventem, et forte
aliquid Ecclesiae praestantem, et non eum corripit,
animo fugit. Quid est, animo fugere? Timere. Timor
est fuga interior. Quare timet? Quia mercenarius est.
Ne forte ille male accipiat quod corripitur, et non det
quod solet. Videt lupum venientem, id est diabolum
male viventis colla frangentem; et fugit animo,
abstinet ab utili correptione, plenus timore. Qui autem
pastor est, et est ei cura pro ovibus, non eum
dimittat, et facit quod ait Apostolus, <hi>Corripite inquietos,
consolamini pusillanimes,</hi> etc. Non ergo putet quis pium
pastorem, vel qui se dicit pastorem, quia non reddet
malum pro malo, cum reddat potius malum pro bono.
Ille enim etsi peccator est scelestus, de bonis suis dat
Ecclesiae: ille autem malum pro bono ei reddit, cui
<pb n="1733"/>
subtrahit correptionem. Sed quoniam hoc totum de
dilectione faciendum est; anquando autem homines
correptores suos putant inimicos suos: ideo cum dixisset, <hi>Corripite inquietos;</hi> 
 subjecit, <hi>consolamini pusillanimes.</hi> 
Forte enim de correptione incipit deficere, et
perturbatur: tunc te oportet consolari. <hi>Suscipite infirmos:</hi> 
ne per infirmitatem cadant. Si titubare eum fecit
infirmitas, sinu suo suscipiat charitas. Et cum ista
dixisset, adjecit in novissimo, <hi>Videte ne quis malum
pro malo alicui reddat <note>(I Thess. I, 14, 15)</note>
          </hi>. Ergo non
est malum correptio si sit. Sed bona ovis, quando
corripitur a praeposito suo, quid dicit? <hi>Emendabit me
justus in misericordia <note>(Psal. CXL, 5)</note>
          </hi>.</p>
</div1>

<div1>
        <head> <hi>Ex Sermone de eo quod ait Dominus, Luc. cap.</hi> XI, 10, 11, Petite et accipietis: <hi>Beda nondum vulgatus ad</hi> II <hi>Cor.</hi> XII.</head>
<p>Invenimus malos petisse et accepisse, et bonos petisse
et non accepisse. Quid enim pejus daemonibus?
Et tamen porcos petierunt et acceperunt <note>(Matth. VIII,
31, 32)</note>. Et invenitur Deus non fecisse desiderium
Apostolorum, et implesse desiderium daemoniorum.
Quid ergo dicimus, nisi quia <hi>novit Dominus qui sunt
ejus <note>(II Tim. II, 19)</note>
          </hi>, et eorum <hi>omnis qui petit accipit?</hi> 
Sed adhuc de Apostolo scrupulas restat; non enim
ipse non erat inter eos qui sunt ejus, qui hanc sententiam
dixit, <hi>Novit Dominus qui sunt ejus.</hi> Ergo omnes
qui sunt ejus, petunt et accipiunt. Sed quaerimus quid?
Ea quippe quae propter vitam istam temporalem petuntur,
aliquando prosunt, aliquando obsunt: et quando
ea scit Deus obesse, non ea dat desiderantibus et petentibus
suis: quomodo nec medicus dat quidquid
aeger petierit; et amando negat, quod non amando
concederet. Exaudit ergo omnes suos ad aeternam salutem;
non omnes exaudit ad temporalem cupiditatem:
et ideo non exaudit ad hoc, ut exaudiat ad illud.
Denique etiam ipsa verba considera. Quando non accepit
propter quod ter Dominum rogavit, ait illi: <hi>Sufficit
tibi gratia mea; nam virtus in infirmitate perficitur <note>(II Cor. XII, 9)</note>
          </hi>.
Quid a me desideras ut auferatur a te
stimulus carnis, quem accepisti, ne in tuis revelationibus
extollaris? Utique propterea hoc poscis, quia
tibi prodesse nescis. Crede medico: quod imposuit,
acre est, sed utile; facit dolorem, sed parturit sanitatem. <hi>Virtus in infirmitate perficitur.</hi> 
 Tolera ergo infirmitatem,
si desideras sanitatem: tolera infirmitatem,
si desideras perfectionem, quia <hi>virtus in infirmitate
perficitur.</hi> </p>
</div1>

<div1>
        <head> <hi>Ex Sermone de verbis Apostoli,</hi> Non est nobis collucatio, <hi>etc. Beda et Florus ad Ephes.</hi> VI.</head>
<p> <hi>Non est nobis colluctatio adversus carnem et sanguinem.</hi> Quia non tantum te homo persequitur, sed diabolus
per illum; et antequam te laedat in corpore, se
occidit in corde. <hi>Non est nobis colluctatio adversus carnem
et sanguinem;</hi> hominibus adversus homines, qui
caro et sanguis sunt: <hi>sed adversus principes et potestates,
rectores tenebrarum harum <note>(Ephes. VI, 12)</note>
          </hi>; quia
quomodo eos qui lux sunt, Christus gubernat et regit;
sic eos qui tenebrae sunt, ad omne malum diabolus
praecipitat et instigat. Hoc ergo nos hortatur Apostolus,
<pb n="1734"/>
ut non contra hominem malum, sed contra diabolum
qui cum ille operatur, oremus; et quidquid
possumus faciamus, ut diabolus expellatur et homo
liberetur. Quomodo enim si ad aliquem in praello constitutum
de parte adversaria armatus equo sedens veniat,
non equo, sed equiti irascitur; et quantum potest,
hoc agere cupit, ut equitem percutiat, et equum
possideat: sic circa homines malos agendum est; et
non contra illos, sed contra eum qui illos instigat,
totis viribus laborandum est; ut dum diabolus vincitur,
infelix ille quem possidere coeperat liberetur.</p>
</div1>

<div1>
        <head> <hi>Ex eodem Sermone, Beda et Florus ad</hi> I <hi>Cor.</hi> XII.</head>
<p> <hi>Qui dicit se in Christo manere, debet sicut ille ambulavit
et ipse ambulare <note>(I Joan. II, 6)</note>
          </hi>. Quae est ista via,
in qua Christus ambulavit? Quae est alia, nisi charitas,
de qua dicit Apostolus, <hi>Adhuc supereminentiorem
viam demonstro vobis <note>(I Cor. XII, 31)</note>
          </hi>? Si ergo Christum
volumus imitari, per ipsam viam debemus currere,
quam Christus et in cruce pendens dignatus est ambulare.
In cruce enim fixus erat, et charitatis viam
currens, pro suis persecutoribus supplicabat. Denique
sic dixit: <hi>Pater, ignosce illis, quia nesciunt quid faciunt <note>(Luc. XXIII, 34)</note>
          </hi>.
Et nos ergo pro omnibus inimicis
nostris hoc jugiter supplicemus, ut illis Dominus
emendationem morum et indulgentiam tribuat peccatorum.</p>
</div1>

<div1>
        <head> <hi>Ex Sermone, Qualis debeat episcopus esse, et ubi reprehendit Paulus Petrum: Beda nondum vulgatus ad</hi> I <hi>Tim.</hi> III.</head>
<p> <hi>Oportet ergo episcopum irreprehensibilem esse <note>(I Tim.
III, 2)</note>
          </hi>. Quis hoc negat? Sed cum oporteat episcopum
irreprehensibilem esse, numquid reprehensibilem decet
esse christianum? Episcopus nomen graecum est:
latine vero superintentor vel visitator dici potest. Nos
episcopi sumus, sed vobiscum christiani sumus. Nos
proprie vocamur a visitatione: communiter omnes ab
unctione. Si unctio communis est, et lucta communis
est. Quare autem nos visitamus, si nihil boni est quod
in vobis videamus?</p>
</div1>

<div1>
        <head> <hi>Ex Sermone de Sabbato, Florus ad</hi> II <hi>Cor.</hi> III.</head>
<p> <hi>Cum autem conversus fuerit ad Deum, auferetur velamen.</hi> Velamen, non Moyses evacuatur: velamen, non
lex. Attendite quomodo Dominus venerit, et evacuatur
velamen: quando pependit in ligno, velum scissum
est. O magnum mysterium! o ineffabile sacramentum!
Transgressores legis crucifixerunt, et legis
secreta patuerunt. Nonne crux illa clavis fuit Domini?
Tenuit, et clausa dissolvit. Sed Judaei etiam discisso
velo coopertam habent faciem. <hi>Nos autem,</hi> ait Apostolus, <hi>revelata facie gloriam Dei speculantes, in eamdem
imaginem transformamur de gloria in gloriam, tanquam
u Domini Spiritu 
 <note>(II Cor. III, 16, 18)</note>
          </hi>.</p>
</div1>

<div1>
        <head> <hi>Ex Sermone de Calendis Januariis contra Paganos, Joannes diaconus in Leviticum.</hi> </head>
<p>Apostolus Petrus dicit ad Ecclesiam, quae est corpus
Christi: <hi>Plebs sancta, regaie sacerdotium <note>(I Petr.
II, 9)</note>
          </hi>. Tunc enim unus sacerdos ungebatur, modo Christiam
omnes unguntur. Ungebatur et rex, ungebatur
<pb n="1735"/>
et sacerdos, caeteri non ungebantur. Utramque personam
gerebat Dominus, non in figura, sed jam in veritate,
et regis et sacerdotis. Ob hoc de ipso Domino
dicit Apostolus, <hi>Qui factus est ei ex semine David secundum
carnem <note>(Rom. I, 3)</note>
          </hi>. Ecce ergo regium genus.
Ex semine itaque David propter Mariam Christus dicitur,
quia illa erat ex semine David. Sed quo genus
in Maria? Scriptum est in Evangelio sacerdotem Zachariam
habuisse uxorem Elisabeth de filiabus Aaron.
Ergo de genere sacerdotali; quia tota ipsa tribus Levi.
Dicitur autem in Evangelio Mariae virgini ab angelo, <hi>Cognata tua Elisabeth 
 <note>(Luc. I, 36)</note>
          </hi>. Si ergo Elisabeth
una de filiabus Aaron sacerdotis cognata erat Mariae,
non dubitatur virginem Mariam non tantum ad regalem,
sed etiam ad sacerdotalem sanguinem pertinere.
Quapropter inest in Domino secundum hominem quem
suscepit, utraque persona, regia et sacerdotalis. Ideo
ergo tunc in figura duo ungebantur, rex et sacerdos,
quod in illo capite nostro completum est, cujus idem
nos Ecclesiam totam corpus esse manifestum est. Unde
merito genus regium et sacerdotale dicimur.</p>
</div1>

<div1>
        <head> <hi>Item ex Sermone de Calendis Januariis contra Paganos, Joannes diaconus, ibid.</hi> </head>
<p>In illis veteribus sacramentis ille praefigurabatur
unus Dominus noster Jesus Christus. Unus sacerdos
intrabat in sancta sanctorum: populus autem omnis
foris stabat. Numquid modo episcopis ad altare assistentibus
vos foris estis, ac non intus? Intrabat tunc
<pb n="1736"/>
unus sacerdos in sancta sanctorum semel in anno.
Annus totum tempus significat. Semel ergo in toto
tempore intravit in sancta sanctorum, non figurata,
sed vera, ultra velamenta coelorum, unus sacerdos
noster resurgens a mortuis Dominus Jesus Christus,
offerens se ipsum pro nobis. Intravit, et ibi est. Populus
autem adhuc nobiscum foris stat: nondum resurreximus
ire in obviam Christo, et semper cum illo
interius permanere, cum dicturus est bono servo, <hi>Intra in gaudium Domini tui 
 <note>(Matth. XXV, 21)</note>
          </hi>. Hoc
ergo figurabatur tunc per unum sacerdotem solum
intrantem in sancta sanctorum et populum foris stantem,
quod nunc impletum est per Dominum nostrum
Jesum Christum solum intrantem supra secreta coelorum,
et populum adhuc foris gementem, spe salvum
factum; exspectantem redemptionem corporis sui,
quae futura est in resurrectione mortuorum.</p>
</div1>

<div1>
        <head> <hi>Item et Sermone de Calendis Januariis, contra Paganos, Joannes diaconus, ibid!</hi> </head>
<p>Ipse enim summus sacerdos preces nostras offert,
qui semetipsum holocaustum pro nobis obtulit. Ipse
est qui nos perducit, interponens se, non ut intercludat,
sed ut dirigat; non ut separet, sed ut reconciliet;
non ut impediat, sed ut impedimenta disrumpat.
Ipse est pontifex unus et sacerdos unus, qui praefigurabatur
in antiquis sacerdotibus Dei. Ideo quaerebatur
sacerdos sine macula corporis; quia ille solus
sine macula peccati vixit etiam in carne mortali.
Nam quod in corpore praefigurabatur illorum, in illius
vita significabatur futurum.
</p>
</div1>
</body>
  </text>
</TEI>