<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Opus imperfectum contra secundam responsionem Juliani</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 45</title>
           <idno>AugHip.OpImCoS</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>Praefatio.</head>
<p>Adversus haereticos Pelagianos, qui dicunt Adam,
etiamsi non pecasset, fuisse corpore moriturum, nec
in illo humanum genus esse vitiatum (unde sequitur
eos, ut mortes, et mortiferos morbos, et omnia mala
quae videmus et parvulos perpeti, etiam in paradiso
futura fuisse contendant, etiamsi nemo peccasset),
scripsi librum ad comitem Valerium, cujus libri titulus
est, de Nuptiis et Concupiscentia: eo quod ad
illum pervenisse cognoveram dicere Pelagianos,
damnatores nos esse nuptiarum. Denique in illo opere,
nuptiarum bonum a concupiscentiae carnalis malo,
quo bene utitur pudicitia conjugalis, quali potui disputatione,
discrevi. Quo libro accepto, memoratus vir
illustris misit mihi in chartula nonnullas sententias
decerptas ex opere Juliani haeretici Pelagiani (in quo
<pb n="1050"/>
opere libris quatuor respondisse sibi visus est illi
uni meo, quem de Nuptiis et Concupiscentia me scripsisse
memoravi), missas sibi a nescio quo, qui eas,
ut voluit, ex primo Juliani libro decerpendas curavit: 
quibus ut quantocius responderem, idem Valerius
poposcit. Et factum est ut sub eodem titulo
etiam secundum librum scriberem, contra quem Julianus
alios octo nimia loquacitate conscripsit. His
nunc respondeo, ejus verba proponens, eisdemque
subjungens responsionem meam ad loca singula, sicut
refutatio eorum visa est esse reddenda: cum jam
priores quatuor ejus libros, posteaquam in manus
meas venerunt, sex libris satis aperteque refellerim.</p>
</div1>

<div1>
        <head> <hi>LIBER PRIMUS.</hi> </head>

<pb n="1051"/>
<p>Libro Juliani ad Florum primo respondetur. Quo primo libro Julianus, Augustino, fideique catholicae qua peccatum originale
confitemur, calumnias instruit ex triplici praesertim capite, contendens: Primum, siquidem justus est Deus, non
posse ab eo peccatum alienum parvulis imputari. Deinde, cum peccatum nihil aliud sit quam mala voluntas, cui esset
liberum ab eo quod prave appetiit abstinere; non ergo in nascentibus esse peccatum, in quibus voluntatis usus non possit
inveniri. Tertium, libertatem arbitrii, quae homini concessa est, in admittendi peccati et abstinendi a peccato possibilitate
consistere; itaque liberum arbitrium negari ab his qui dicunt peccata esse naturalia. Quaedam vero inter haec, tum ex
primis partibus libri secundi de Nuptiis et Concupiscentia, tum ex capite secundo libri primi contra Duas Epistolas Pelagianorum,
maledico dente carpere; auctoritates etiam, quae in defensione gratiae Dei nos a servitute et a damnatione
liberantis citantur, scilicet Evangelii Joannis VIII, et Apostoli ad Romanos VI, VII, IX, et secundae epistolae ad Timotheum II,
secundum Pelagianum dogma interpretari molitur.</p>
<div3>
          <head>I. </head>
<p>
            <pb n="1051"/>JULIANUS. Magnis licet impeditus angoribus,
quos intuenti mihi hac tempestate Ecclesiarum statum,
partim indignatio ingerit, partim miseratio;
non abjeceram tamen promissionis meae fidem; videlicet
ut qui fueram factus debitor, solvendo quoque
esse curarem. Nam in libris quos ad fratrem nostrum
Turbantium episcopum, virum magno virtutum
fulgore conspicuum, contra Augustini scripta dictavi,
pollicitus sum, si nihil quod studiis obsisteret,
eveniret incommodi, occursurum me protinus eorum
argumentis omnibus, qui ex sententia Manichaeorum
traducem peccati, id est, malum naturale defenderent:
a quo sum hactenus munere varia et indissimulabili
necessitate suspensus.</p>
        </div3>
<p>AUGUSTINUS. Utinam imiteris Turbantium post illa
tua scripta, et post has tuas laudes, quibus eum dicis
virum magno virtutum fulgore conspicuum, a vestro
errore liberatum! Responsum est autem illis tuis libris,
et demonstratum tibi, quae catholica lumina in
sanctarum Scripturarum tractatione clarissima hoc
opprobrio, id est, Manichaeorum appellatione, offuscare
coneris.</p>
<div3>
          <head>II.</head>
          <p>
 JUL. Verum, ut primum respirare licuit, consilium
erat, quantum maxime tulisset ipsius rei natura,
breviter promissa complere, nisi me actuosiorem
denuo ingredi provinciam, beatissime pater
Flore, voluisses: qui, quoniam tantum vales reverentia
sanctitatis, ut praeceptis tuis segniter obedire
irreligiosum judicem, obtinuisti facile ut in longiores
vias compendium illius, quam elegeram, brevitatis
extenderem. Favebis itaque operi tua auctoritate suscepto,
cujus ob hoc potissimum nomen inserui, ut stilus
securior et hilarior graderetur sub tantae patrocinio
jussionis. Fuit igitur concepta animo non importuna
ratio brevitatis: quia in illis quatuor libris cuncta
fere, quae inventa a Manichaeis Augustini contra nos
fuerant ore prolata, catholicae fidei veritas, pro qua
et cum qua labentis mundi odia promeremur, tam
disputationibus invictis, quam sacrae legis testimoniis
armata, protriverat, nec quidquam pene reliquum
erat, si aequis judicibus uteremur.
</p>
          <p>AUG. Contra tuos illos quatuor libros sex libri a
me scripti sunt. Post commemorationem quippe doctorum
catholicorum (quos Manichaeos facis, mihi sub
hoc crimine objiciendo quod illi in catholica Ecclesia
didicerunt atque docuerunt), quam duobus prioribus
voluminibus explicavi, sequentes quatuor singulos
<pb n="1052"/>
tuis singulis reddidi; redarguens tenebras heraesis
vestrae luce catholicae veritatis, quam deserendo caecatus
insanis, et rei, de qua nulla unquam in Ecclesia
Christi controversia fuit, sicut novus haereticus,
aequos judices quaeris: quasi tibi videri aequi judices
possint, nisi quos vestro errore deceperis. Quem
vero judicem poteris Ambrosio reperire meliorem?
De quo magister tuus Pelagius ait, quod ejus fidem
et purissimum in Scripturis sensum ne inimicus quidem
ausus est reprehendere? Numquid ergo
iste sensu in Scripturis purissimo impurissimi Manichaei
dogma retineret, dicens,  « Omnes sub peccato
nascimur, quorum ipse ortus in vitio est »  <note>(Ambrosius,
lib. 1 de Poenitentia, cap. 2)</note>? Tu ergo jam
judica quam non puro sensu hoc catholicum dogma
reprehendas, teque corrigere Ambrosio judicante ne
differas.</p>
        </div3>
<div3>
          <head>III.</head>
          <p>
 JUL. Testimonia tamen Scripturarum, quibus
contra nos agi aliquid posse existimant, nonnulla
praeterieram, quae me explanatum ire pollicitus eram,
ut docerem ambigua quaeque legis verba, quae ab
inimicis nostris assumi solent, nec veritati praejudicare
perspicuae, et secundum hoc esse intelligenda,
quod absolutissimis Scripturae sanctae auctoritatibus
et insuperabili ratione firmatur. Siquidem hoc ipso,
quam sit divinae legis imperitus interpres et profanus
apparet, quisquis putat ejus sanctione defendi, quod
justitia non potest vindicari.
</p>
          <p>AUG. Vos quod dicitis, potius non potest ulla justitiae
ratione defendi. Quia miseria generis humani, a
qua nullum hominum ab exortu usque ad obitum videmus
alienum, non pertinet ad Omnipotentis justum
judicium, si non est originale peccatum.</p>
        </div3>
<div3>
          <head>IV.</head>
          <p>
 JUL. Nam si lex Dei fons est ac magistra justitiae;
auxiliis quoque ejus, Dei aequitas adjuvari potest,
impugnari non potest. Nullum ergo adminiculum iniquitati
de illius Scripturae viribus comparari natura
rerum sinit, quae hanc unam promulgationis causam
habuit, ut ejus testimoniis, remediis, minis, ultionibus
iniquitas deleretur.
</p>
          <p>AUG. Ejus testimoniis declaratur, quod <hi>homo vanitati
similis factus est, dies ejus velut umbra praetereunt <note>(Psal. CXLIII, 4)</note>
            </hi>.
Cum qua eum vanitate nasci, non solum
veridica Scriptura qua plangitur, verum etiam
laboriosa et aerumnosa cura qua eruditur, ostendit. In
ejus remediis legitur, etiam cum parvulus natus fuerit,
offerendum esse sacrificium pro peccato <hi>(Levit.
<pb n="1053"/>
XII, 8)</hi>. In ejus minis legitur, interituram fuisse animam
parvuli, si die non circumcideretur octavo <note>(Gen.
XVII, 14)</note>. In ejus ultionibus legitur, jussos interimi
etiam parvulos, quorum parentes ad iracundiam provocaverunt
Deum, ut internecione bellica delerentur <note>(Josue VI, 21, et X, 32)</note>.</p>
        </div3>
<div3>
          <head>V.</head>
          <p>
 JUL. Nihil ergo per legem Dei agi potest contra
Deum legis auctorem. Quo uno compendio excluditur
quidem quidquid ab errantibus consuevit objici: sed
nos ad docendum quam sit veritas locuples cui credimus,
illis quoque Scripturarum locis, quae intellectum
sententiae elocutionum perplexitate velarunt, expositionis
lucem solemus afferre; ut originis suae dignitatem
reserata possideant, nec ab stemmate sacro
velut notha aut degenerantia separentur.
</p>
          <p>AUG. Imo vero Scripturarum sanctarum lumina
certa veritate fulgentia vos pravarum disputationum
perplexitate obscurare conamini. Quid enim lucidius,
quam id quod modo dixi, <hi>Homo vanitati similis factus
est, dies ejus velut umbra praetereunt?</hi> quod utique non
fieret, si ad Dei similitudinem in qua est conditus
permaneret. Quid lucidius, quam id quod dictum est, <hi>Sicut in Adam omnes moriuntur, sic et in Christo omnes
vivificabuntur 
 <note>(I Cor. XV, 22)</note>
            </hi>? Quid lucidius, quam id
quod dictum est, <hi>Quis enim est mundus a sorde? Nec
infans, cujus est unius diei vita super terram <note>(Job. XIV,
4, sec. LXX)</note>
            </hi>: et alia plurima, quae vestris tenebris
involvere, et in vestrum perversum sensum molimini
vana loquacitate convertere?</p>
        </div3>
<div3>
          <head>VI.</head>
          <p>
 JUL. Hoc ergo ex nostro more adhuc solum
exsequi cogitabam, id est, ut a Traducianorum interpretationibus
membra divinae legis, quae subjacebant
contumeliae, liberarem: quae erant scilicet divina,
quod essent justa monstrando.
</p>
          <p>AUG. Contumelioso ore Traducianos vocas, Cyprianum,
Ambrosium, Gregorium, caeterosque socios eorum
confitentes originale peccatum. Sed non est mirum
quod novi haeretici Catholicis, a quibus exeunt,
novum nomen imponunt: hoc et alii fecerunt, quando
similiter exierunt.</p>
        </div3>
<div3>
          <head>VII.</head>
          <p>
 JUL. Verum quia id impendio poposcisti, imo
indixisti auctoritate patria, ut libro tractatoris Poeni,
quem ad Valerium comitem vernula peccatorum ejus
Alypius nuper detulit, obviarem, hinc mihi est longior
facta responsio.
</p>
          <p>AUG. Magna tibi poena est disputator hic Poenus: et
longe antequam nasceremini, magna poena haeresis
vestrae Poenus praeparatus est Cyprianus.</p>
        </div3>
<div3>
          <head>VIII.</head>
          <p>
 JUL. Dedit enim ingenii sui denuo fideique
monumenta, quae intelligantur aegerrime, exponantur
difficillime, vix sine horrore audiantur; convincantur
autem facillime, confodiantur acerrime, et
<pb n="1054"/>
propter honestatis reverentiam oblivioni exterminata
mandentur.
</p>
          <p>AUG. Non quomodo vis judicant qui legunt.</p>
        </div3>
<div3>
          <head>IX.</head>
          <p>
 JUL. Primus igitur ejus liber, qui ante hunc
solus est editus, novos nos esse haereticos criminatur <note>(De Nuptiis et Concupiscentia, lib. 1, n. 1)</note>:
quia repugnemus
opinioni, quae dealbati instar sepulcri, quod
secundum Evangelii sententiam, mundo extrinsecus
colore vestitum, spurcitia est et iniquitate confertum <note>(Matth. XXIII, 27)</note>,
sub laude Baptismatis eructat Manichaeorum
sordes ac naturale peccatum, ut Ecclesiae
catholicae pura hactenus Sacramenta contaminet.
</p>
          <p>AUG. Novos haereticos vos antiqua catholica fides,
quam modo oppugnare coepistis, a praeclarissimis,
qui fuerunt ante nos, doctoribus praedicata demonstrat.
Non autem omnibus respondendum est conviciis
potius quam accusationibus tuis, quae non in me,
sed etiam in Ambrosium, Hilarium, Gregorium, Cyprianum,
aliosque praedicatissimos Ecclesiae doctores,
fronte impudentissima et lingua procacissima
jacularis.</p>
        </div3>
<div3>
          <head>X.</head>
          <p>
 JUL. Laudat etiam potentem hominem, quod
nostris petitionibus, qui nihil aliud quam dari tanto
negotio judices vociferabamur, ut ea quae subreptionibus
acta constabat, emendarentur potius, quam
punirentur examine, mole suae dignitatis obstiterit,
nec disceptationi tempus aut locum permiserit impetrare.
Quod utrum ille ad quem scribitur, tam nequiter
fecerit, quam testatur ista laudatio, ipse viderit.
Nos tamen in quantum de eo melius aestimaverimus,
nominis illius commemoratio opusculo meo
honorifice inserta patefecit. Verum liber ille de patrono
suo falsa fortasse contineat. Porro fideliter
quid scriptor ejus cupiat ostendit: videlicet, ut contra
rationem, contra fidem, contra omnem morum et
dogmatum sanctitatem, vi fera et caeca impotentia
dimicetur.
</p>
          <p>AUG. Absit a christianis potestatibus terrenae reipublicae,
ut de antiqua catholica fide dubitent, et ob
hoc oppugnatoribus ejus locum et tempus examinis
praebeant; ac non potius in ea certi atque fundati,
talibus, quales vos estis, inimicis ejus disciplinam
coercitionis imponant. Quod enim propter Donatistas
factum est, eorum violentissimae turbae fieri coegerunt,
ignorantes quid ante sit gestum, quod eis fuerat
ostendendum: quales vos turbas Deus avertat ut habeatis;
Deo tamen propitio non habetis.</p>
<pb n="1055"/>
</div3>
<div3>
          <head>XI. </head>
          <p>
JUL. Quibus gestis inter voluminis primas partes,
progressus est ad distinctionem nuptiarum et
concupiscentiae, sicut fuerat tituli inscriptione pollicitus:
deditque toto deinceps opere documentum artis
et virtutis suae. Inter negationem enim confessorum
et negatorum confessionem ultima necessitate vexatus,
quid aerumnarum pateretur foeda conscientia publicavit.
</p>
          <p>AUG. Conviciare quantum potes: quis enim conviciosus
hoc non potest?</p>
        </div3>
<div3>
          <head>XII.</head>
          <p>
 JUL. Priori ergo operi quatuor libellis ea,
quam suppeditavit veritas, facultate respondi: praefatus
sane praeteriturum me, quae et pro dogmate illius
nihil habere ponderis apparebat, et me possent arguere
multiloquii, si fuissem imbecilla quaeque et
inania persecutus. Quanquam, si hanc regulam, ut
decuit, servare licuisset, id est, ut nec oppugnationem
ex professione inepta mererentur, pene omnia ejus
inventa publico fuerant spernenda silentio. Sed quoniam,
rebus in pejorem partem properantibus (quod
mundi fini suo incumbentis indicium est), in Ecclesia
quoque Dei adepta est stultitia et turpitudo dominatum;
pro Christo legatione fungimur, et pro virili
portione quantum valemus opis ad defensionem catholicae
religionis afferimus: nec piget mandare
litteris remedia, quae contra errorum venena conficimus.
</p>
          <p>AUG. Stultitia et turpitudo vos peperit: sed si in
Ecclesia dominatum adepta esset, ibi vos utique tenuisset.</p>
        </div3>
<div3>
          <head>XIII.</head>
          <p>
 JUL. Testatus utique, ut dixi, fueram, nec
contra omnes me species defendendae traducis in
primo disserturum opere, nec cuncta, quae ille liber
tenebat, replicaturum: sed cum his conflicturum, in
quibus summam et vim sui dogmatis collocasset. Hoc
autem me spopondisse fideliter, quicumque vel obliquus
sit, tantum diligens utriusque operis lector,
agnoscet. Ego autem conscientiae honestate securus
inimicum nostrum et adhortor, et stimulo, ut si
aliquod a se prolatum, a me praetermissum aestimat
argumentum, quod cujuspiam momenti vel ipse judicet,
in medium proferat, et me timoris dolique
convincat.
</p>
          <p>AUG. Non credo quod ea quae praetermisisti, nullius
momenti esse putaveris: quamvis et si hoc te putasse
concedam; non tamen ita esse, catholicus et intelligens,
si et unum illum meum et tuos quatuor habuerit,
diligentiamque adhibuerit, lector inveniet.</p>
        </div3>
<div3>
          <head>XIV.</head>
          <p>
 JUL. Scripturarum sane testimonia quaedam
atius exposui, quaedam brevius: quia me plene id
secuturo opere facturum spopondi. Nihil itaque ibi de
omnibus Augustini argumentis et propositionibus non
explosum remansit, nihil a me impletum est aliter
<pb n="1056"/>
quam promissum: multa in inventis ejus falsa, multa
stolida, sacrilega multa convici.
</p>
          <p>AUG. Hoc quidem dicis, sed tu dicis: qui autem
legit et intelligit, si non Pelagianus est, non hoc
dicit.</p>
        </div3>
<div3>
          <head>XV.</head>
          <p>
 JUL. Qua professione non est nobis arrogantiae
fama metuenda: quia non ingenio meo veritatem defensam,
sed imbecillitatem nostri ingenii veritatis
viribus confitemur adjutam.
</p>
          <p>AUG. Elisam dixisses, si verum dicere voluisses.</p>
        </div3>
<div3>
          <head>XVI.</head>
          <p>
 JUL. Cum haec itaque haud aliter quam dixi,
constet impleta; mirari satis nequeo hominis impudentiam,
qui in hoc recenti opere suo libros meos
falsitatis accusat, quos tamen necdum in manus suas
venisse testatur <note>(De Nuptiis et Concupiscentia, lib. 2,
n. 2)</note>. Durum quidem, quod consuetudo peccandi amorem
delicti facit: sed nihil durius, quam quod exstinguit
pudorem; quod licet ex improbitatis usu esse
constaret, tamen amplius praesentia pericula docuerunt,
quam quisquam nostrum poterat autumare.
Quando enim crederem eo usque Numidae induruisse
frontem, ut in uno opere et uno versu utrumque
fateretur, et me falsa dixisse, et se non legisse quid
dixerim.
</p>
          <p>AUG. Si hoc non fecisti, ille fecit qui de libris tuis
ea, quae comiti Valerio putavit mittenda esse, decerpsit.
Quod eum non credens ego fecisse mendaciter,
auctori tribui quod decerptori debui. Tuos quippe libros
nondum legeram, sed quae ille ex eis decerpserat,
legeram. Si te hominem cogitares, hoc fieri
potuisse cum cerneres, nequaquam tam invidiosam
quaereres homini hac occasione calumniam.</p>
        </div3>
<div3>
          <head>XVII.</head>
          <p>
 JUL. Nam scribens ad eum, quem miratur
studiosum esse librorum suorum, cum sit militiae sudoribus
occupatus, indicat ab Alypio chartulas ad se
fuisse delatas, quae ita superscriptae essent:  « Capitula
de libro Augustini quem scripsit, contra quae de
libris pauca decerpsi. Hic video, eum qui tuae Praestantiae
ista scripta direxit, de nescio quibus libris ea,
causa, quantum existimo, celerioris responsionis, ne
tuam differret instantiam, voluisse decerpere. Qui
autem sint isti libri cum cogitarem, eos esse arbitratus
sum, quorum mentionem Julianus facit in epistola
quam Romam misit, cujus exemplum simul ad me
usque pervenit. Ibi quippe ait: Dicunt etiam istas,
quae modo aguntur, nuptias a Deo institutas non
fuisse, quod in libro Augustini legitur, contra quem
ego modo quatuor libellis respondi. »  Et post haec
verba infert iterum suis sermonibus:  « Credo, ex his
libellis ista decerpta sunt: unde melius fortasse fuerat,
ut universo ipsi operi ejus, quod quatuor voluminibus
explicavit, refellendo et redarguendo nostra
laboraret intentio; nisi et ego responsionem differre
noluissem; sicut nec tu transmissionem scriptorum,
quibus respondendum est, distulisti »  <note>(Ibid.)</note>. Ostendit
<pb n="1057"/>
ergo hic apertissime excerpta illa suspicari se de
opere meo tumultuarie fuisse collecta; integros autem
ignorare libros, quibus tamen audet se dicere respondere
potuisse.
</p>
          <p>AUG. Cur non auderem, qui te in eis vana dixisse
dubitare utique non deberem? Non enim contra vera
posses loqui nisi vana. Neque meus animus me fefellit:
eos namque libros tuos tales inveni, cum legerem,
quales praesumpseram esse, antequam legerem.</p>
        </div3>
<div3>
          <head>XVIII.</head>
          <p>
 JUL. Facit quoque epistolae mentionem, quam
a me ait Romam fuisse directam; sed per verba quae
posuit, nequivimus quo de scripto loqueretur, agnoscere.
Nam ad Zosimum quondam illius civitatis episcopum
super his quaestionibus duas epistolas destinavi;
verum eo tempore, quo adhuc libros exorsus
non eram.
</p>
          <p>AUG. Haec epistola non est ad Zosimum; sed ad
eos seducendos qui Romae possent tali suasione seduci.
Sed si eam non agnoscis; ecce, non sit tua.
Utinam et illi libri non essent tui, sed alieni: ne per
eos tu longe a veritate fieres alienus.</p>
        </div3>
<div3>
          <head>XIX.</head>
          <p>
 JUL. Porro utatur indicio epistolae, qua aut
accepit, aut finxit me responsionem contra novos
Manichaeos (quia vetus dedignatur videri) quatuor
voluminibus explicasse: cur non curavit ea quae objecissemus
addiscere? cur non studuit, qui cum esset
congressurus, agnoscere; sed levitate turpissima
concitatus in certamen maximum luminibus involutis,
Andabatarum more, processit? Quod factum ejusmodi
allegatione defendit, ut dicat se patroni sui festinationem,
quam ille in transmittendis schedis habuit, imitari
praecipiti responsione voluisse: quasi non honestissime
potuerit intimare tempus sibi aliquod debere
concedi, quo ad lectionem editi operis perveniret;
flagitium esse inter eruditos in scribendi gravitate delinquere,
et impatientia deliberandi impugnare quod
nescias. Huc accedit, quod nobis calliditatis moliturus
invidiam, quae dictorum ejus seriem curtaverit,
his excerptis fidem accommodavit, quae verisimilius
falsitate ejus et malignitate, quam cujusquam nostrum
imperita simplicitate videntur esse composita. Verum
id quovis animo, quovis auctore contigerit; nobis tamen
duobus suffragatur modis: quia simul patuit et
quanta sit levitas, et quanta imbecillitas in veritatis
inimico, qui se approbavit, et cum loqui non debeat,
tacere non posse, et paucis semiplenis discerptisque
magis quam aggregatis sententiis, de primo tamen solum
libro meo ita cessisse fractum, ut vulgi in nos
femineis admodum vocibus pectora commoveret:
quod disputationis nostrae processibus apparebit.
</p>
          <p>
            <pb n="1058"/>AUG. Quid mihi irasceris, quod ad me libri tui pervenire
tardius potuerunt; vel quod eos quaerens non
potui celeriter invenire? tamen potui et omnino debui,
ea quae mihi missa chartula continebat, cujuscumque
et qualiacumque essent, ne putarentur invicta,
plane apertis, non involutis oculis inspicere, et sine
dilatione refellere: quia etsi nunquam libros tuos reperire
possem, oportuit ut ea quae alicujus momenti
esse credidit, qui tanto viro arbitratus est esse mittenda,
quantum valerem, ne quisquam legens eis deciperetur,
arguerem. Non ergo mihi quod objecisti
objiceres, nisi tu potius ista, ut non dicam exstinctis,
certe clausis oculis loquereris. Nullo modo autem diceres,
vulgi a nobis in vos pectora commoveri, nisi
scires multitudinem christianam in utroque sexu fidem
catholicam non latere, quam conaris evertere.</p>
        </div3>
<div3>
          <head>XX.</head>
          <p>
 JUL. Admoneo tamen hic quoque, sicut priore
a nobis opere factum est, non me omnia examussim
ejus verba positurum; sed ea capita, quibus destructis,
naturalis mali opinio conteratur.
</p>
          <p>AUG. Ea quae praetermittis, colligentur forta se
vel a nobis vel ab aliis, ut appareat cur praetermiseris.</p>
        </div3>
<div3>
          <head>XXI.</head>
          <p>
 JUL. Quod licet plene primo opere constet
effectum: tamen quoniam nunc nonnulla de uno
duntaxat libro meo sibi refellenda proposuit, meque,
ut praelocutus sum, arguit, quod capita dictorum ejus
quae inserui, magna ex parte truncaverim; ostendam
primo, id quod reprehendit, nec a me esse factum, et
ab illo impudentissime in hoc eodem opere frequentatum.
Tunc probabo, illis ipsis concisis brevibusque
sententiis, quas de scriptis meis, quibus fuerat impugnatus,
interserit, ita nullis eum solidis responsionibus
obstitisse, ut et illa invexata permaneant, et hic
planius detestanda fateatur, quam nostra oratio laboraverat
explicare.
</p>
          <p>AUG. Jam superius ad ista respondi.</p>
        </div3>
<div3>
          <head>XXII.</head>
          <p>
 JUL. Attoniti ergo, quid contra me scripserit,
audiamus. « Verba, »  inquit,  « de libro meo tibi a
me misso tibique notissimo ista posuit, quae refutare
conatus est: Damnatores nos esse nuptiarum, operisque
divini, quo ex maribus et feminis Deus homines
creat, invidiosissime clamitant: quoniam dicimus, eos
qui de tali commixtione nascuntur, trahere originale
peccatum; eosque, de qualibuscumque parentibus nascantur,
non negamus adhuc esse sub diabolo, nisi
renascantur in Christo. In his verbis meis testimonium
Apostoli, quod interposui praetermisit, cujus se premi
magna mole sentiebat. Ego enim cum dixissem, homines
trahere originale peccatum, mox adjunxi: De
quo Apostolus ait, <hi>Per unum hominem peccatum intravit
in mundum, et per peccatum mors; et ita in omnes
homines pertransiit, in quo omnes peccaverunt <note>(Rom. V,
12)</note>
          </hi>: quo testimonio, ut diximus, praetermisso, caetera
illa contexuit quae supra commemorata sunt. Novit
enim quemadmodum soleant haec verba apostolica,
<pb n="1059"/>
quae praetermisit, accipere catholicorum corda fidelium:
quae verba tam recta et tanta luce fulgentia,
tenebrosis et tortuosis interpretationibus novi haeretici
obscurare et depravare moliuntur. Deinde alia
mea verba subtexuit, ubi dixi: nec advertunt, quod
ita nuptiarum bonum malo originali quod inde trahitur
non potest accusari, sicut adulteriorum et fornicationum
malum bono naturali quod inde nascitur
non potest excusari. Nam sicut peccatum, sive hinc
sive inde a parvulis trahatur, opus est diaboli; sic
homo, sive hinc sive inde nascatur, opus est Dei.
Etiam hic ea praetermisit, in quibus aures catholicas
timuit. Nam ut ad haec verba veniretur, supra dictum
erat a nobis: Hoc ergo quia dicimus, quod antiquissima
atque firmissima catholicae fidei regula continetur,
isti novelli et perversi dogmatis assertores, qui nihil
peccati esse in parvulis dicunt quod lavacro regenerationis
abluatur, tanquam damnemus nuptias, et
tanquam opus Dei, hoc est, hominem qui ex illis nascitur,
opus diaboli esse dicamus, infideliter vel imperite
calumniantur. His ergo nostris praetermissis
sequuntur illa nostra quae posuit, sicut supra scriptum
est »  <note>(De Nuptiis et Concupiscentia, lib. 2, nn. 3, 4)</note>.
Quousque simplicitati, qui haec loqueris, religiosorum
pectorum et imperitis auribus perstabis illudere?
quem ad finem sese impudentia effrenata jactabit?
Nihil te, cum haec scriberes, censura doctorum virorum,
nihil reverentia futuri judicii, nihil ipsa litterarum
monumenta moverunt? Patere jam fallaciam
tuam, et deprehensam teneri non vides? Quid in primo,
quid in secundo opere conscripseris, quem nostrum
ignorare arbitraris? Libuit enim prorsus, et
decuit, his te compellare modis, quibus in parricidam
publicum eloquens Consul infremuit <note>(Cicero, Orat. 1
in Catilinam)</note>.
</p>
          <p>AUG. Bene facis, indicare nobis, ne forte non
agnosceremus, de invectivis Ciceronis te ista sumpsisse
atque vertisse: sed non timemus Julianum,
cum videmus factum esse Tullianum; imo potius dolemus
insanum, cum videmus sensum perdidisse
christianum. Quid enim insanius, quam prohibere a
parvulis medicum Christum, dicendo non esse in eis
quod venit ille sanare? Cicero invectus in patriae parricidam,
eam defendebat civitatem quam rex ejus
Romulus, congregatis undecumque peccatoribus condidit:
tu autem tot parvulos, qui sine sacro Baptismate
moriuntur, et clamas peccatum nullum habere, et ad
civitatem Regis, ad cujus imaginem facti sunt, non
permittis accedere.</p>
        </div3>
<div3>
          <head>XXIII.</head>
          <p>
 JUL. Apostoli me testimonium praetermisisse
confingis, quod nec tibi opitulari potest, et a me praetermissum
non est; sed eo insertum ordine, quo a te
fuerat collocatum: utque in primo fideliter commemoratum,
ita etiam in quarto operis mei libro, licet
cursim et breviter, explanatum est. Commemorationem
quoque catholicae Ecclesiae, quam tu ad hoc
<pb n="1060"/>
feceras, ut catholicam fidem desererent a te decepti,
et catholica miserabiles appellatione gauderent, non
praetermisi. Et quamvis nulla argumentorum vis in
ejusmodi verbis esset, tamen a me haud aliter dictorum
tuorum caput propositum est, quam a te fuerat ordinatum.
Lege editos libros meos; responsionisque
fidem, quam tu arguis fraudis, aspiciens, me interim
pronuntia vera dicere: tu vero, si consuetudo tua
permiserit, erubesce. Sed jam ostensa inexcusabili
falsitate, quae semper quidem turpis, fit tamen turpior
cum locum censoris invadit, et deformitatem suam
decori exprobrat alieno; responde, quid Manichaeis
sensibus aut nomen Ecclesiae aut Apostoli verba conducant,
ut ea cum tam magna invidia praetermissa
causeris?
</p>
          <p>AUG. Jam superius respondi huic calumniae tuae,
qua mihi verborum tuorum minus integre positorum
objicis falsitatem. Sed quod fecit ille decerptor, tu mihi
tam libenter non tribueres, si eorum qui haec legunt,
nolles esse deceptor.</p>
        </div3>
<div3>
          <head>XXIV.</head>
          <p>
 JUL. Hoc semper fuit maximum inter Manichaeos
Catholicosque discrimen, et limes quidam latissimus,
quo a se mutuo piorum et impiorum dogmata
separantur, imo magna moles sententias nostras
quasi coeli a terra profunditate disjungens, quod nos
omne peccatum voluntati malae, illi vero malae conscribunt
naturae: qui cum diversos sequuntur errores,
sed velut de capite fontis istius effluentes consequenter
ad sacrilegia flagitiaque perveniunt; sicut Catholici
e regione, a bono inchoantes exordio, bonis aucti
processibus, ad religionis summam, quam ratio munit
et pietas, pervehuntur. Tu igitur malum naturale
conatus asserere profano quidem voto, sed inefficaci
intentione usurpasti Apostoli testimonium, quem
hac eadem perscriptione ostendo nihil tale sensisse,
quale tu persuadere conaris, quod repugnantibus
modis et illum catholicum confiteris, et dicta ejus Manichaeo
aestimas suffragari.
</p>
          <p>AUG. Quos doctores catholicos Manichaeo asseras
suffragari, qui in verbis apostolicis intellexerunt trahere
parvulos originale peccatum, nec vestro more
insano velut sanam laudare naturam, sed ei sanandae
adhibuerunt medicinam potius christianam, si christiano
corde cogitares, erubesceres, contremisceres,
obmutesceres.</p>
        </div3>
<div3>
          <head>XXV.</head>
          <p>
 JUL. Numquid non idem, Adimantus et Faustus
(quem in libris Confessionis tuae praeceptorem
tuum loqueris), haeresiarchae sui traditione fecerunt,
obscuriores quasque vel de Evangelio, vel de
Apostolorum Epistolis sententias rapientes et corradentes,
<pb n="1061"/>
ut profanum dogma nominum auctoritate tuerentur?
Quanquam quid dico de Manichaeis? omnes
prorsus haereses inventa sua, quibus a pietate et fide
exorbitaverunt, Scripturarum elocutionibus sententiisque
communiunt.
</p>
          <p>AUG. Illi obscuras sententias in suum dogma convertere:
vos apertas ipso vestro dogmate obscurare
conamini. Quid enim apertius quam quod ait Apostolus,
Peccatum in hunc mundum per unum hominem
intrasse, et per peccatum mortem, et ita in omnes
homines pertransisse <note>(Rom. V, 12)</note>? Quod si probare
idem cogeretur Apostolus, ipsam generis humani
miseriam testem daret, quae incipit a vagitibus
 parvulorum, et usque ad decrepitorum gemitus
pervenit. Nullo enim modo sub cura omnipotentis et
justi eadem tam magna miseria naturae irrogaretur
humanae, nisi in duobus hominibus tota de paradisi felicitate
in hanc infelicitatem peccati merito pelleretur.</p>
        </div3>
<div3>
          <head>XXVI.</head>
          <p>
 JUL. Num igitur ideo aut Libri sacri auctores
probabuntur errorum, aut crimina pereuntium,
Scripturarum dignitas expiabit?
</p>
          <p>AUG. Hoc vobis dicite.</p>
        </div3>
<div3>
          <head>XXVII.</head>
          <p>
 JUL. Exstinguatur itaque indisciplinatarum
expositionum libido: nihil agere contra manifestam
Dei justitiam verba credantur: quae si ejus personae
sunt, quam venerari necesse est, defendantur explanationibus
divinae congruentibus aequitati; sin autem
non metuendo sunt auctore prolata, etiam ineliquata
pellantur. Igitur nunc Dei judicio disputatur, de quo
dicitur, <hi>Deus fidelis, in quo non est iniquitas; justus
et sanctus Dominus Deus <note>(Deut. XXXII, 4)</note>
          </hi>. Et iterum: <hi>Justus Dominus, et justitiam dilexit, aequitatem vidit
vultus ejus 
 <note>(Psal. X, 8)</note>
          </hi>. Et iterum: <hi>Omnia judicia tua
aequitas <note>(Psal. CXVIII, 172)</note>
          </hi>. Innumera sunt testimonia,
quibus aequitas divina in sacris voluminibus praedicatur:
de qua nemo tamen vel Gentilium, vel haereticorum,
praeter Manichaeos Traducianosque, dubitavit.
</p>
          <p>AUG. Ex hac aequitate grave jugum est super filios
Adam a die exitus de ventre matris eorum <note>(Eccli.
XL, 1)</note>: quod omnino esse asserit iniquum, qui negat
originale peccatum.</p>
        </div3>
<div3>
          <head>XXVIII.</head>
          <p>
 JUL. Ita enim omnibus generaliter, edocente
natura, inculcatum est, Deum justum esse, ut
manifestum sit, Deum non esse quem constiterit
justum non esse. Potest igitur et homo justus esse:
Deus vero esse nisi justus non potest.
</p>
          <p>AUG. Tibi dic.</p>
        </div3>
<div3>
          <head>XXIX.</head>
          <p>
 JUL. Qui cum est hic unus verus cui credimus,
et quem in Trinitate veneramur, dubio procul
in omnes judicii est ratione justissimus.
</p>
          <p>AUG. Tibi dic: et ostende justum esse ut cum tam
<pb n="1062"/>
manifesta miseria, vel ad tam manifestam miseriam
nascatur, a quo peccatum originale non trahitur.</p>
        </div3>
<div3>
          <head>XXX.</head>
          <p>
 JUL. De hujus itaque legibus ita probari et
vindicari non potest, quod esse constat injustum: ut
si hoc fieri posset, illius divinitas tota vilesceret. Ab eo
igitur probabitur de Scripturis sanctis injustitiae dogma
firmari, a quo approbari quiverit Trinitatem cui
credimus divinitatis gloria posse privari.
</p>
          <p>AUG. Verum dicis: sed vobis dicite, qui gloriam
Christo, qua parvulos sanat, molimini auferre.</p>
        </div3>
<div3>
          <head>XXXI.</head>
          <p>
 JUL. Quod quoniam nec ratio sustinet ulla,
nec pietas: aut doce, vel posse esse, vel justum
esse, imputari cuiquam naturale peccatum; aut a
Scripturarum sanctarum contaminatione discedito,
quarum sententiis sanciri aestimas quod iniquum
cogeris confiteri.
</p>
          <p>AUG. Erratis: vos potius iniquum cogimini confiteri
grave super parvulos jugum; si quemadmodum
nullum habent proprium, ita nullum trahunt
originale peccatum.</p>
        </div3>
<div3>
          <head>XXXII.</head>
          <p>
 JUL. Quod si neutrum horum quae diximus,
facies; et huic Deo te asseris credere, cujus
institutis injustitiam communiri aestimas: cognosce,
multo te novum antiquo Manichaeo esse pejorem, qui
talem Deum habeas, qualem Manichaeus Dei sui est
commentus inimicum.
</p>
          <p>AUG. Vos pejus quam Manichaei saevitis in parvulos.
Illi quippe animam saltem, quam partem Dei putant,
sanari per Christum in parvulo volunt: vos autem,
quem nec in anima, nec in carne ullum malum
habere dicitis, per Christum sanari nulla ex parte
permittitis. Et praeclari praedicatores sic praedicatis
Jesum, ut eum negetis parvulorum esse Jesum.
Unde namque hoc nomen acceperit, in Evangelio legite <note>(Matth. I, 21)</note>,
et nolite Salvatorem non salvis
parvulis denegare.</p>
        </div3>
<div3>
          <head>XXXIII.</head>
          <p>
 JUL. Quas mihi ergo tu hic ambages, quae
cervicalia mendaciorum et ineptiarum, quae Jerusalem
fornicanti Ezechiel propheta imputat <note>(Ezech.
XIII, 18)</note>; admovebis, in quibus muliebres animae
cubent, nomina mysteriorum tenentes, cum in ipsam
divinitatem retecta profanitate commiserint. Remotis
 omnibus praestigiis et advocatarum saepe a te
plebecularum catervis, doce justum esse quod per
Scripturas sanctas affirmare conaris.
</p>
          <p>AUG. Plebecularum, quas irrides, catervae, noverunt
catholicam fidem, quae a Salvatore salvari
confitentur infantes; et ideo Pelagianorum, qui hoc
negant, detestantur errorem.</p>
        </div3>
<div3>
          <head>XXXIV.</head>
          <p>
 JUL. Ne ergo in infinita volumina extendatur
<pb n="1063"/>
oratio, hic, hic harum de quibus agimus, rerum
genus, species, differentia, modus, qualitasque
cernatur: imo sollicitius utrum sint, unde sint, ubi
sint, quid etiam mereantur, et a quo. Hoc enim
modo nec diu per disputationum anfractus errabitur,
et certum quod teneri debeat apparebit.
</p>
          <p>AUG. Ideo contra unum librum meum libros octo
scripsisti, quia per tua compendia dialectica diu
disputare noluisti.</p>
        </div3>
<div3>
          <head>XXXV.</head>
          <p>
 JUL. Creatoris hic igitur et creaturae ratio
vertitur, id est Dei et hominis; judicat ille, judicatur
iste: itaque justitiae et culpae quae sit natura videatur.
Justitia est, et ut ab eruditis definiri solet, et
ut nos intelligere possumus, virtus (si per Stoicos
liceat alteri alteram praeferre) virtutum omnium maxima,
fungens diligenter officio ad restituendum sua
unicuique sine fraude, sine gratia.
</p>
          <p>AUG. Dic ergo qua justitia retributum sit parvulis
grave jugum tam magnae manifestaeque miseriae: dic
qua justitia ille parvulus adoptetur in Baptismo, ille
sine hac adoptione moriatur; cur non sit ambobus honor
iste communis, aut ab isto honore alienatio, cum
sit ambobus seu bona seu mala causa communis. Non
dicis, quia nec Dei gratiam, nec Dei justitiam homo
magis Pelagianus quam Christianus sapis.</p>
        </div3>
<div3>
          <head>XXXVI.</head>
          <p>
 JUL. Quod si eam maximam dici Zeno
non siverit, qui tantam virtutum copulam unitatemque
confirmat, ut ubi fuerit una, omnes dicat adesse
virtutes, et ubi una non fuerit, omnes deesse; atque
illam veram esse virtutem, quae hac quadrua jugalitate
perficitur: tunc quoque nobis plurimum praebebit
auxilii, cum docuerit, nec prudentiam, nec fortitudinem,
nec temperantiam posse sine justitia contineri;
secundum quam veritatem et Ecclesiastes pronuntiat, <hi>Qui in uno peccaverit, multa bona perdet 
 <note>(Eccle. IX, 18)</note>
          </hi>.
</p>
          <p>AUG. Audi eumdem Ecclesiasten dicentem: <hi>Vanitas
vanitatum, et omnia vanitas: quae abundantia hominis
in omni labore suo, quem ipse laborat sub sole <note>(Id. I, 2 et 3)</note>
            </hi>?
etc. Et dic mihi quare homo etiam vanitati
similis factus est <note>(Psal. CXLIII, 4)</note>, qui factus
fuerat similis veritati. An hinc excipis parvulos, quos
videmus crescendo, etsi bene erudiantur, proficiendo,
tam magnam minuere, cum qua nati sunt, vanitatem;
nec ea tota carere, nisi omnes dies vanitatis
velut umbra transierint?</p>
        </div3>
<div3>
          <head>XXXVII.</head>
          <p>
 JUL. Haec igitur augusta virtus, expunctrix
uniuscujusque meritorum, in operibus quidem
imaginis Dei, id est humanae animae, pro creaturae
ipsius modo et viribus intermicat: in ipso vero
Deo, omnium quae sunt ex nihilo conditore, immenso
et claro per aeternum orbe resplendet. Origo ejus
divinitas est, aetas ejus aeternitas, et aeternitas ultro
citro nescia vel desinere vel coepisse. Ut ergo genus
<pb n="1064"/>
ejus (quo nomine nihil aliud quam originem intelligi
volo) Deus est: ita species ejus in legum promulgatione
judiciorumque apparet effectibus.
</p>
          <p>AUG. Si origo justitiae Deus est, ut fateris; cur homini
ab ipso dari justitiam non fateris, et potius
humanae voluntatis arbitrium, quam Dei donum, vis
esse justitiam; ut sis in eis de quibus dictum est, <hi>Ignorantes Dei justitiam, et suam volentes constituere,
justitiae Dei non sunt subjecti 
 <note>(Rom. X, 3)</note>
            </hi>? Erubescite
tandem, obsecro, et ab illo justitiam poscite, qui est,
ut fateri compulsi estis, origo justitiae.</p>
        </div3>
<div3>
          <head>XXXVIII.</head>
          <p>
 JUL. Differentiam vero ejus non absurde
intelligere possumus, variam pro opportunitate
temporum dispensationem. Verbi gratia, hostiae
de pecoribus in Vetere Testamento fuerant imperatae.
Id tunc implere pertinebat ad reverentiam jussionis:
nunc vero indicta eorum dissimulatio ita servit justitiae
praecipienti, ut tunc oblatio serviebat. Modus
vero ejus est vel status, quod nec cuiquam amplius
quam vires patiuntur indicit, vel quod misericordiam
non retundit. Qualitas autem ejus intelligitur, per
quam piis mentibus sapit dulciter. Est igitur procul
dubio justitia, sine qua deitas non est; quae si non
esset, Deus non esset: est autem Deus, est itaque
sine ambiguitate justitia. Non est autem aliud quam
virtus omnia continens, et restituens suum unicuique,
sine fraude, sine gratia. Constitit autem maxime in
divinitatis profundo.
</p>
          <p>AUG. Definisti esse justitiam virtutem omnia continentem,
et restituentem suum unicuique, sine fraude,
sine gratia. Proinde videmus eam sine fraude
restituisse denarium eis, qui per totum diem in opere
vineae laboraverant: hoc enim placuerat, hoc convenerat,
ad hanc mercedem se fuisse conductos negare
non poterant <note>(Matth. XX, 1-13)</note>. Sed dic mihi, quaeso
te, quomodo eis sine gratia tantumdem dedit, qui
una hora in illo opere fuerunt? An amiserat fortasse
justitiam? Cohibe itaque te potius. Neminem quippe
fraudat divina justitia: sed multa donat non merentibus
gratia. Cur autem huic sic, illi autem sic, aspice
quod secutus adjungis. Verissime quippe dicis, eam
consistere maxime in divinitatis profundo. In hoc profundo
est, quod neque volentis, neque currentis, sed
miserentis est Dei <note>(Rom. IX, 16)</note>. In hoc profundo est,
quod ille parvulus in honorem adoptatur per regenerationis
lavacrum, ille in contumelia relinquitur, non
admittendus ad regnum; cum amborum in neutram
partem sit meritum per voluntatis arbitrium.</p>
        </div3>
<div3>
          <head>XXXIX.</head>
          <p>
 JUL. Testimonium vero, ut ab auctore
suo, ita etiam vel a probis, vel ab improbis meretur,
quod et illos jure provexerit, et istos jure damnaverit.
Cum vero per se nec boni quidquam nec mali
<pb n="1065"/>
merentibus misericordiam liberalem esse permittit,
nihil sentit injuriae; quia et hoc ipsum, ut sit clemens
operi suo Deus, cum in severitatem non cogitur,
pars magna justitiae est.
</p>
          <p>AUG. Saltem misericordiae nomen attende, et unde
dicta sit, respice. Quid igitur opus est misericordia, ubi
nulla est miseria? Miseriam porro in parvulis si nullam
esse dicitis, eis misericordiam praebendam negatis; si
ullam esse dicitis, malum meritum ostenditis. Neque
enim sub Deo justo miser esse quisquam, nisi mereatur,
potest. Ecce duo parvuli jacent; unus eorum
baptizatus, alter non baptizatus exspirat: cui eorum
dicis Deum fuisse clementem? Si uni, ostende alterius
malum meritum, qui negas esse originale peccatum:
si ambobus, ostende baptizati ullum bonum
meritum, qui negas gratiam, ubi nulla est acceptio
personarum; et dic, si potes, cur ambos adoptare
noluerit, qui certe ambos ad imaginem suam condidit.
An ita justus est, ut non sit omnipotens, si voluit
et non potuit? Ubi certe illorum nullus noluit, ne
impedimentum potestatis divinae referatis ad meritum
voluntatis humanae: hic certe nulli eorum dicere
potest Deus, Volui, et noluisti. Aut si propterea non
vult infans, quia plorat cum baptizatur; ambo ergo
relinquantur, ambo enim nolunt: et tamen unus
assumitur et alter relinquitur, quia magna est gratia
Dei, et verax justitia Dei. Sed quare ille potius quam
ille: incrustabilia sunt judicia Dei.</p>
        </div3>
<div3>
          <head>XL.</head>
          <p>
 JUL. Quos enim fecit quia voluit, nec condemnat
nisi spretus: si cum non spernitur, faciat
consecratione meliores; nec detrimentum justitiae
patitur, et munificentia miserationis ornatur.
</p>
          <p>AUG. Qui non condemnat nisi spretus, dic utrum
spernat suam imaginem nisi spretus. Quod si non
audes, dic unde spernat eos quos parvulos non adoptat,
a quibus eum spretum non invenies, nisi eos
invenias in Adam: ubi simul invenies, ut spernantur
deberi omnibus per justitiam, nec tamen sperni
omnes propter ineffabilem et inscrutabilem gratiam.</p>
        </div3>
<div3>
          <head>XLI.</head>
          <p>
 JUL. His igitur justitiae, quas praemisimus,
divisionibus explicatis, discutiamus quae sit definitio
peccati. Equidem affatim mihi tam philosophantium
quam eorum qui catholici fuerunt, quod quaerimus
scripta suppeditant: sed vereor ne refrageris, et si
philosophorum ego senatum advocavero, tu continuo
sellularios opifices omneque in nos vulgus accendas.
</p>
          <p>AUG. Contumeliosus es in infirma mundi, quae
Deus elegit ut confunderet fortia <note>(I Cor. I, 27)</note>. Denique
ipsi confundunt eos qui confidunt in virtute sua.
Ubi quid dicam, Vos estis? Prorsus me tacente apparetis,
cum vos non taceatis.</p>
        </div3>
<div3>
          <head>XLII.</head>
          <p>
 JUL. Vociferans cum feminis, cunctisque calonibus,
<pb n="1066"/>
et tribunis, quibus octoginta aut amplius
equos tota Africa saginatos collega tuus nuper adduxit
Alypius.
</p>
          <p>AUG. Aut calumniaris, aut nescis quid loquaris: et
ideo, aut mendax, aut temerarius, ista loqueris. Quid
te autem nequius, si haec ipse finxisti? quid stolidius,
si fingentibus credidisti? Jam vero quod etiam scribere
ausus es, neque veritus ne ad ea loca libri pervenirent
tui, quae terra marique transeuntem seu venientem
collegam meum Alypium susceperunt, ubi legi
apertissime tua falsiloquia sine tua irrisione vel potius
detestatione non possunt; cui, non dico impudentiae,
sed dementiae comparatur?</p>
        </div3>
<div3>
          <head>XLIII.</head>
          <p>
 JUL. Nequaquam te acquiescere eruditorum
sententiis, ut addas, secundum quod intellectui tuo
congruit dixisse Apostolum, quia stultam fecit Deus
sapientiam mundi <note>(I Cor. I, 20)</note>: disputatores vero nostros
sine metu a te posse despici, quod nulla auctoritate
talium premaris.
</p>
          <p>AUG. Tu eos despicis, qui eis docentibus originale
peccatum ita resistis, ut tanquam Manichaeos insuper
crimineris, me nominans, illos significans.</p>
        </div3>
<div3>
          <head>XLIV.</head>
          <p>
 JUL. Quid ergo? Acquiescam prorsus tibi,
faciamque in hoc loco jacturam omnium quorum adminiculo
uti possem, contentusque ero definitione
quae ad indicium bonae naturae post Manichaeorum secretum
de ore tuae honestatis effugit. In eo igitur
libro cui titulus est, vel  « De duabus animabus, » 
vel  « Contra duas animas, »  ita loqueris:  « Exspecta,
sine prius peccatum definiamus. Peccatum est voluntas
admittendi vel retinendi quod justitia vetat, et
unde liberum est abstinere. Quanquam si liberum
non est, nec voluntas dici potest: sed malui grossius,
quam scrupulosius definire »  <note>(Cap. 11)</note>.
</p>
          <p>AUG. Hic peccatum definitum est quod tantummodo
peccatum est, non quod etiam poena peccati. De
hoc quippe agendum fuit, quando mali origo quaerebatur,
quale commissum est a primo homine ante
omne hominis malum. Sed tu aut non potes intelligere,
aut non vis.</p>
        </div3>
<div3>
          <head>XLV.</head>
          <p>
 JUL. O lucens aurum in stercore! Quid verius,
quid plenius dici a quoquam vel orthodoxo
potuisset?  « Peccatum est, »  inquis,  « voluntas admittendi
vel retinendi quod justitia vetat, et unde
liberum est abstinere. »  Ostendit hoc Ecclesiasticus: <hi>Deus,</hi> 
 inquit, <hi>fecit hominem, et dimisit eum in manibus
consilii sui: posuit ante eum vitam et mortem, aquam et
ignem; quod placuerit ei, dabitur illi <note>(Eccli. XV, 14, etc.)</note>
          </hi>.
Et per Isaiam Deus: <hi>Si volueritis,</hi> inquit, <hi>et audieritis
me, quae bona sunt terrae edetis. Si nolueritis,
nec audieritis, gladius vos comedet <note>(Isai. I, 19)</note>
          </hi>. Et Apostolus:
<pb n="1067"/> <hi>Resipiscite juste</hi>,
 <hi>et nolite peceare <note>(I Cor. XV,
34)</note>
          </hi>: atque iterum, <hi>Nolite errare; Deus non irridetur:
quae enim seminaverit homo, illa et metet <note>(Galat. VI, 7
et 8)</note>
          </hi>.
</p>
          <p>AUG. Haec testimonia propter illam voluntatem dicta
sunt, in qua quisque id quod vult agit: ut si non
habetur, ab eo poscatur qui in nobis operatur et velle <note>(Philipp. II, 13)</note>:
si autem habetur, fiant opera justitiae,
et ei qui illam operatus est agantur gratiae.</p>
        </div3>
<div3>
          <head>XLVI.</head>
          <p>
 JUL. Voluntas itaque motus est animi,
in jure suo habentis utrum sinisterior ad prava decurrat,
an dexterior ad celsa contendat.
</p>
          <p>AUG. Quid est ergo, <hi>Ne declines in dexteram, neque
in sinistram <note>(Prov. IV, 27)</note>
            </hi>?</p>
        </div3>
<div3>
          <head>XLVII.</head>
          <p>
 JUL. Motus autem animi ejus, qui jam per
aetatem judicio rationis uti potest; cui cum poena
monstratur et gloria, aut contra commodum vel
voluptas, adjutorium et velut occasio offertur, non
necessitas imponitur partis alterutrae. Haec igitur voluntas,
quae alternatur, originem possibilitatis in libero
accepit arbitrio: ipsius vero operis existentiam a se
suscipit, nec est prorsus voluntas antequam velit, nec
potest velle antequam potuerit et nolle; nec utrumque
habet in parte peccati, id est, velle et nolle, antequam
usum rationis adipiscatur. Quibus collectis,
apparet te verissime definisse,  « Peccatum est voluntas
retinendi vel admittendi quod justitia vetat, et
unde liberum est abstinere. »  Hoc ergo peccatum,
quod claruit nihil esse praeter voluntatem, constat
genus, id est ipsam originem, ab appetitu proprio
suscepisse. Hujus species jam in unoquoque, qui dicuntur
atomi, reperitur. Differentia vero et in varietate
culparum, et in rationibus temporum. Modus est
ipsa immoderatio: nam si modus est servire cui debeas,
qui hoc praetermittit, veri modi transgressione
delinquit. Hic tamen dici subtiliter potest, modum
esse peccati, quia nemo plus quam potest delinquit:
nam si supra vires, inefficaci voluntate peccatur; hoc
ipsum fieri vel sola potuit voluntate. Qualitas autem
adscribatur vitio, per quam ostenditur quid amaritudinis,
vel dedecore convehat vel dolore. Est ergo
peccatum, quia si non esset, nec tu sequereris errores;
nihil est autem aliud, praeter voluntatem excedentem
ab eo calle, cui debet insistere, et unde liberum
est non deflectere. Fit autem de appetitu
inconcessorum; et nusquam est nisi in eo homine,
qui et habuit voluntatem malam, et potuit non habere.
</p>
          <p>AUG. Ipse est Adam, quem nostra illa definitio,
quae tibi placuit, intuebatur, cum dicerem,  « Peccatum
est voluntas retinendi vel consequendi quod justitia
vetat, et unde liberum est abstinere. »  Adam
quippe omnino, quando peccavit, nihil in se habebat
mali, quo nolens urgeretur ad operandum malum, et
propter quod diceret, <hi>Non quod volo, facio bonum;
sed quod nolo malum, hoc ago <note>(Rom. VII, 29)</note>
            </hi>: ac per
<pb n="1068"/>
noc id egit peccando, quod justitia vetabat, et unde
liberum illi fuerat abstinere. Nam ei qui dicit, <hi>Quod
nolo malum, hoc ago,</hi> abstinere inde, liberum non est.
Ac per hoc, si tria ista discernas, et scias aliud esse
peccatum, aliud poenam peccati, aliud utrumque, id
est, ita peccatum, ut ipsum sit etiam poena peccati,
intelligis quid horum trium pertineat ad illam definitionem,
ubi voluntas est agendi quod justitia
vetat, et unde liberum est abstinere. Peccatum
namque isto modo definitum est, non peccati poena,
non utrumque. Habent autem tria ista genera etiam
species suas, de quibus nunc longum est disputare
Horum sane trium generum si requirantur exempla
primi generis in Adam sine ullo nodo quaestionis occurrit.
Multa quippe sunt quae agunt homines mala, a
quibus eis liberum est abstinere: sed nulli tam liberum
est, quam illi fuit, qui Deo suo, a quo erat conditus
rectus, nullo prorsus vitio depravatus adstabat.
Secundi autem generis, ubi tantummodo est poena
peccati, exemplum in eo malo est, quod quisque ex
nulla parte agit, sed tantummodo patitur: velut cum
pro suo scelere, qui peccavit, occiditur, sive alia corporis
poena quacumque cruciatur. Tertium vero genus,
ubi peccatum ipsum est et poena peccati, potest
intelligi in eo qui dicit, <hi>Quod nolo malum, hoc
ago.</hi> Ad hoc pertinent etiam omnia quae per ignorantiam
cum aguntur mala, non putantur mala,
vel etiam putantur bona. Caecitas enim cordis, si
peccatum non esset, injuste argueretur: arguitur
autem juste, ubi dicitur, <hi>Pharisaee caece <note>(Matth.
XXIII, 26)</note>
            </hi>; et aliis plurimis divinorum eloquiorum
locis. Eademque rursus caecitas si peccati
poena non esset, non diceretur, <hi>Excaecavit enim illos
malitia illorum <note>(Sap. II, 21)</note>
            </hi>: quod si de Dei judicio
non veniret, non legeremus, <hi>Obscurentur oculi eorum
ne videant, et dorsum eorum semper incurva <note>(Psal.
LXVIII, 24)</note>
            </hi>. Quis porro volens caecus est corde, cum
velit nemo caecus esse vel corpore? Proinde originale
peccatum nec ad illud pertinet quod primo loco posuimus,
ubi est voluntas malum operandi, unde liberum
est abstinere; alioquin non esset in parvulis,
qui nondum voluntatis utuntur arbitrio: nec ad illud
quod secundo commemoravimus; de peccato enim
nunc agimus, non de poena, quae non est peccatum,
quamvis peccati merito subsequatur: quam quidem
patiuntur et parvuli, quia inest eis corpus mortuum
propter peccatum <note>(Rom. VIII, 10)</note>; non tamen mors
corporis ipsa peccatum est, vel corporales quicumque
cruciatus: sed pertinet originale peccatum ad hoc
genus tertium, ubi sic peccatum est, ut ipsum sit et
poena peccati; quod inest quidem nascentibus, sed
in eis crescentibus incipit apparere, quando est
insipientibus necessaria sapientia, et mala concupiscentibus
<pb n="1069"/>
continentia; origo tamen etiam hujus peccati
descendit a voluntate peccantis. « Fuit enim
Adam, et in illo fuimus omnes; periit Adam, et in
illo omnes perierunt »  <note>(Ambrosius, lib. 7 in Luc. XV,
n. 234)</note>.</p>
        </div3>
<div3>
          <head>XLVIII.</head>
          <p>
 JUL. Meretur autem et ab honestis exsecrationem,
et ab illa justitia, cujus hic tota causa
vertitur, legitimam condemnationem. Omnibus itaque
aulaeis reductis profer aliquando luce palam,
per quid doceas naturale esse peccatum. Certe nihil
superius falso vel de divinae laude justitiae, vel de
culpae definitione collectum est. Ostende ergo, haec
duo in parvulis posse constare: si nullum est sine
voluntate peccatum, si nulla voluntas ubi non est explicata
libertas, si non est libertas ubi non est facultas
per rationem electionis; quo monstro peccatum
in infantibus invenitur, qui rationis usum non
habent? Igitur nec eligendi facultatem, ac per hoc
nec voluntatem: atque his irrefutabiliter concessis,
nec aliquod omnino peccatum. His igitur molibus
pressus, videamus quo cruperis. « Nullo, »  inquis,
 « peccato parvuli premuntur suo, sed premuntur
alieno. »  Necdum claruit quid mali sentias. Suspicamur
enim te ad invidiam cujuspiam hominis, cujus
iniquitatem ut Poenus orator exprimeres, haec in
medium protulisse. Apud quem igitur impollutam
innocentiam scelus gravavit externum? Quis ille
fuit, qui hos adjudicaret reos, tam excors, tam
trux, tam oblitus Dei et aequitatis, barbarus perduellis?
Laudamus prorsus ingenium tuum: apparet
eruditio, non potuisti aliter, dignam generis humani
odio, judicis nescio cujus, imo tyranni allegare personam,
quam jurando non solum eum non pepercisse
his qui nihil peccavissent, verum etiam his qui
nec peccare potuissent. Solet quippe apud suspiciosum
animum bona conscientia laborare pro defensione
sui, ne forte deliquerit, quia delinquere vel potuit:
absolute autem vindicatur a crimine, qui ipsa
rei impossibilitate defenditur. Pande igitur quis est
iste innocentium addictor. Respondens, Deus; percussisti
quidem animum, sed quia vix tantum sacrilegium
fidem meretur, quid dixeris ambigamus.
Scimus enim homonyme usurpari nomen hoc posse: <hi>Sunt quippe dii multi et domini multi; nobis tamen
unus est Deus Pater ex quo omnia, et unus est Dominus
Jesus Christus per quem omnia 
 <note>(I Cor. VIII, 5 et 6)</note>
          </hi>.
Quem igitur Deum in crimen vocas? Hic tu, sacerdos
religiosissime, rhetorque doctissime, exhalas
tristius et horridius aliquid, quam vel Amsancti
vallis, vel puteus Averni, imo scelestius quam ipsa
<pb n="1070"/>
in his locis idolorum cultura commiserat. Deus, ais,
ipse qui commendat suam charitatem in nobis <note>(Rom.
V, 8)</note>, qui dilexit nos, et Filio suo non pepercit, sed
pro nobis illum tradidit <note>(Id. VIII, 32)</note>, ipse sic judicat,
ipse est nascentium persecutor, ipse pro mala
voluntate aeternis ignibus parvulos tradit, quos nec
bonam, nec malam voluntatem scit habere potuisse.
Post hanc ergo sententiam, tam immanem, tam sacrilegam,
tam funestam, si sanis judicibus uteremur,
nihil praeter exsecrationem tui referre deberem.
Justa enim, et probabili gravitate, indignum
te disputatione censerem, qui eo usque ab religione,
ab eruditione, a communibus postremo sensibus aufugisses,
ut quod vix ulla barbaries, Dominum tuum
criminosum putares.
</p>
          <p>AUG. Non est magnum, quod vides non habere
parvulos propriam voluntatem ad eligendum bonum,
vel malum. Illud vellem videres, quod vidit qui scribens
ad Hebraeos dixit, filium Israel Levi in lumbis
 Abraham patris sui fuisse, quando est ille decimatus,
et ideo etiam istum in illo fuisse decimatum <note>(Hebr. VII, 9, 10)</note>.
Ad hoc si haberes oculum christianum,
fide cerneres, si intelligentia non valeres,
in lumbis Adam fuisse omnes qui ex illo fuerant per
concupiscentiam carnis orituri; quam, post peccatum,
quo illi sua nuditas nuntiata est, sensit, aspexit,
erubuit, operuit. Unde Ambrosius doctor meus,
tui quoque doctoris excellenter ore laudatus:  « Quod
igitur gravius est, »  inquit,  « hac se Adam interpretatione
succinxit, eo loci, ubi fructu magis castitatis
se succingere debuisset. In lumbis enim quibus
praecingimur, quaedam semina generationis esse dicuntur.
Et ideo male ibi succinctus Adam foliis inutilibus,
ubi futurae generationis non fructum futurum,
sed quaedam peccata signaret »  <note>(De Paradiso,
cap. 13)</note>. Merito etiam dicit, quod paulo ante memoravi:
 « Fuit Adam, et in illo fuimus omnes; periit
Adam, et in illo omnes perierunt. »  Hoc tu non videns,
mihi caecus oblatras: sed in me, quidquid dicis,
profecto et in ipsum dicis. Utinam ergo ita mihi cum
illo commune sit praemium, sicut abs te audio cum illo
commune convicium. Quid est quod clamas, et dicis,
 « Si sanis judicibus uteremur, nihil praeter exsecrationem
tui referre deberem? »  Possumne tecum largius,
beneficentius, liberalius agere, quam ut ipsum inter nos
constituam judicem, de quo tui doctoris Pelagii judicium
jam tenemus? En adest ille, qui inter latinae
linguae scriptores, flos quidam speciosus enituit, cujus
fidem, et purissimum in Scripturis sensum ne
inimicus quidem ausus est reprehendere. Hoc Pelagius
de Ambrosio judicavit <note>(Pelagius, de Libero Arbitrio,
lib. 3)</note>. Quid ergo de hoc quod inter nos agitur,
judicavit Ambrosius? Dixi superius ejus de peccato
originali sine ulla obscuritate vel ambiguitate
sententias: sed si parum est, adhuc audi. « Omnes, » 
<pb n="1071"/>
inquit,  « sub peccato nascimur, quorum ipse
ortus in vitio est »  <note>(Ambrosius, de Poenitentia, lib. 1,
cap. 2 vel 3)</note>. Quid ad ista respondes? Illa de Ambrosio
dixit praeclara Pelagius; ista pro me contra te
manifesta pronuntiavit Ambrosius: istum reprehende
de quo dicit magister tuus, quod eum ne inimicus
quidem ausus est reprehendere; et qui sanos judicos
quaeris, istum nega sanum, ut te plane profitearis
insanum. Sed indignaris homo piissimus, quod parvuli
non renati, si moriantur ante propriae voluntatis
arbitrium, propter aliena dicantur peccata damnari,
ab eo qui commendat charitatem suam in
nobis, qui dilexit nos, et Filio suo non pepercit,
sed pro nobis illum tradidit: quasi non de illo gravius
conquerantur stulti et indocti similes tui, qui
dicunt, Utquid creat, quos impios futuros et damnandos
esse praescivit? Utquid eos postremo, donec
ad impietatem damnabilem perveniant, facit vivere,
quos antequam tales fierent, ex hac vita posset
auferre; si animas amat, si commendat charitatem
suam in nobis, si Filio suo non pepercit; sed pro nobis
omnibus tradidit eum? Quibus si dicatur, <hi>O homo, tu
quis es qui respondeas Deo <note>(Rom. IX, 20)</note>
            </hi>? <hi>Inscrutabilia
sunt judicia ejus <note>(Id. XI, 33)</note>
            </hi>: irascuntur potius, quam
mitescunt. Sed novit Dominus qui sunt ejus <note>(II Tim. II,
19)</note>. Si ergo sanis judicibus uti cupis, audi judicem sanum
singulariter a tuo doctore laudatum. « Fuit, » 
inquit,  « Adam, et in illo fuimus omnes; periit Adam,
et in illo omnes perierunt. »  Sed peccatis, inquis,
alienis non utique perire debuerunt. Aliena sunt,
sed paterna sunt: ac per hoc jure seminationis atque
germinationis et nostra sunt. Quis ab hac perditione
liberat, nisi qui venit quaerere quod perierat <note>(Luc. XIX, 10)</note>?
In eis ergo quos liberat, amplectamur
misericordiam: in eis autem quos non
liberat, agnoscamus judicium occultissimum quidem,
sed sine ulla dubitatione justissimum.</p>
        </div3>
<div3>
          <head>XLIX.</head>
          <p>
 JUL. Pugnasse quidem cum principe tenebrarum
deum lucis, Manichaeus finxit, et credidit;
addiditque, ejus captivam teneri in hoc orbe substantiam:
sed tantam infelicitatem colore pietatis
nititur excusare, affirmans eum quasi bonum pro
patria dimicasse civem, atque ideo objecisse membra,
ne perderet regna. Tu qui haec didiceras, quantum
ea vel ad tempus deserendo profeceris intuere:
dicis. Deum necessitatem non pertulisse belli, sed
iniquitatem admisisse judicii; nec tenebrosis hostibus,
sed perspicuis subjacere criminibus; non impertisse
postremo substantiam suam, sed aeternam violasse
justitiam. Quo quis vestrum pejor sit, aliis aestimandum
relinquo. Illud tamen liquet, ad unum vos
opinionis nefas redire. Nam et Manichaeus subscribit
iniquitatem Deo suo, cum eum allegat damnaturum,
<pb n="1072"/>
in ultimo die membra quae tradidit: et tu per hoc
illum asseris infelicem, per quod corrupit gloriam
qua cluebat, et persequendo innocentiam quam creavit,
perdidit justitiam qua sacerrimus fuit. Tantum
igitur huic, quem tu inducis, Deo, ille quem
magister tuus commentus fuerat, antecellit, quantum
excusabilius, praelio superatum esse quam vitio.
</p>
          <p>AUG. Si tibi placet innocentia parvulorum, remove
ab eis, si potes, grave jugum quod est super filios
Adam a die exitus de ventre matris eorum <note>(Eccli.
XL, 1)</note>. Sed puto quod Scriptura, quae hoc dixit,
melius te noverat quid esset innocentia creaturae, et
quid justitia Creatoris. Quis autem non videat, si
habent parvuli, qualem praedicas, innocentiam, in
gravi jugo eorum Dei non esse justitiam? Porro,
quia in jugo gravi eorum divina justitia est; non est
in eis talis, qualem praedicas, innocentia. Nisi forte
tibi in hac quaestione laboranti, Deus justus quidem,
sed infirmus quodam modo subvenire poterit, quia
suis imaginibus, ne innocentes gravis jugi miseria
premerentur, subvenire non potuit: ut eum dicas
voluisse quidem, quia justus est, sed non potuisse
quia omnipotens non est; atque ita de his angustiis
exeas, ut fidei caput perdas, qua fide primitus in
Symbolo confitemur credere nos in Deum Patrem
omnipotentem. Deus igitur tuus, in tot et tantis malis
quae parvuli patiuntur, aut justitiam, aut omnipotentiam,
aut ipsam curam rerum humanarum est
perditurus: quodlibet autem istorum dixeris, vide
quid eris.</p>
        </div3>
<div3>
          <head>L.</head>
          <p>
 JUL. Amolire te itaque cum tali Deo tuo de Ecclesiarum
medio: non est ipse, cui Patriarchae, cui
Prophetae, cui Apostoli crediderunt, in quo speravit
et sperat Ecclesia primitivorum, quae conscripta est
in coelis <note>(Hebr. XII, 23)</note>: non est ipse quem credit
judicem rationabilis creatura; quem Spiritus sanctus
juste judicaturum esse denuntiat. Nemo prudentium,
pro tali Domino suum unquam sanguinem fudisset:
nec enim merebatur dilectionis affectum, ut suscipiendae
pro se onus imponeret passionis. Postremo
iste quem inducis, si esset uspiam, reus convinceretur
esse, non deus; judicandus a vero Deo meo, non
judicaturus pro Deo. Ut igitur prima fidei fundamenta
cognoscas; noster Deus, Ecclesiae catholicae Deus,
substantia nobis ignotus est, et ab aspectu similiter
remotus; quem vidit nemo hominum, nec videre potest <note>(I Tim. VI, 16)</note>:
ut aeternus sine principio, ita
sanctus justusque sine vitio; omnipotentissimus,
oequissimus, misericordissimus, innotescens solo
splendore virtutum; factor omnium quae non erant,
dispensator eorum quae sunt, examinator cunctorum
qui et sunt, et futuri sunt, et fuerunt, in ultimo die:
terram, coelum, et cuncta simul elementa moturus:
excitator cinerum, et corporum restitutor: sed propter
solam justitiam, haec quae diximus, cuncta facturus.
</p>
          <p>
            <pb n="1073"/>AUG. Si Deum Patriarcharum colis, quare non credis
circumcisionem octavi diei, quae praecepta est Abrahae,
praefigurationem fuisse regenerationis in Christo?
Hoc enim si crederes, videres non potuisse juste
animam parvuli exterminari de populo suo, si die
non circumcideretur octavo <note>(Gen. XVII, 12-14)</note>, nisi
alicui fuisset obligata peccato? Si Deum Prophetarum
colis, cur non credis quod per eos toties Deus dixerit, <hi>Reddam peccata patrum in filios 
 <note>(Exod. XXXIV, 7, et
Jerem. XXXII, 18)</note>
            </hi>? Si Deum Apostolorum colis, cur
non credis, corpus mortuum propter peccatum <note>(Rom.
VIII, 10)</note>? Si Deum colis in quo speravit et sperat
Ecclesia primitivorum, quae conscripta est in coelis,
cur non credis baptizandos parvulos erui de potestate
tenebrarum <note>(Coloss. I, 13)</note>, cum eos propter hoc
exsufflet atque exorcizet Ecclesia, ut ab eis potestas
tenebrarum mittatur foras? Ille vero quem sperat
judicem rationalis creatura, quae in sanctis ejus est et
fidelibus, lege nobis, praeter regnum bonis et
supplicium malis, quem tertium locum praeparaverit
et promiserit non regeneratis innocentibus tuis. Quomodo
autem dicis, neminem prudentum pro Domino,
quem colimus, sanguinem fundere; cum eum coluerit
et pro eo sanguinem fuderit gloriosissimus Cyprianus,
qui vos in ista quaestione suffocat, dicens, parvulum
ex Adam carnaliter natum, contagium mortis
antiquae prima nativitate contrahere <note>(Epist. 64, ad
Fidum)</note>? Videsne te potius reum, qui blasphemas
istum sanctorum martyrum Deum? Dicis te colere
omnipotentissimum, aequissimum, misericordissimum
Deum: sed ipse est omnipotentissimus, qui jugum
grave, quo premuntur filii Adam ex die nativitatis
suae, procul dubio ab eis posset auferre, imo ne ullo
tali jugo prorsus gravarentur efficere: sed ipse est
aequissimus, qui nullo modo illud imponeret, imponive
permitteret, nisi peccata in eis, cum quibus
nati sunt, inveniret, quorum reatum renatis idem
ipse misericordissimus solveret. Si ergo te delectaret
divina justitia, videres profecto quod ex ipsa veniat,
non utique injuste a parvulis incipiens, nota omnibus
humana miseria, qua peragitur haec vita, a primis
fletibus nascentium, usque ad extremos halitus morientium;
sanctis tantum et fidelibus, sed in alia vita,
felicitate promissa.</p>
        </div3>
<div3>
          <head>LI.</head>
          <p>
 JUL. Pro hoc igitur Deo meo, quem mihi qualem
credo omnis creatura et sancta Scriptura denuntiat,
rectius dixi facerem, si nec librorum te
concertatione dignum putarem. Verum quoniam mihi
potissimum hoc a sanctis viris, nostri temporis confessoribus,
munus impositum est, ut dicta tua quid habeant
ponderis rationisque discutiam, opportunum
fuit ostendere prius, non a te credi ei Deo, qui in
Catholicorum semper Ecclesia praedicatus est, et usque
<pb n="1074"/>
ad finem ubi illa fuerit praedicabitur.
</p>
          <p>AUG. Ego potius non te ostendisse, quod te ostendisse
dicis, ostendi; et ei me Deo credere, qui a
Catholicorum semper Ecclesia praedicatus est, si nimium
caecus non sis, edocui.</p>
        </div3>
<div3>
          <head>LII.</head>
          <p>
 JUL. Nunc vero consequenter inspiciam, quibus
hoc, quod expugnat fides piorum, testimoniis affirmare
coneris. Sed quoniam institui libro tuo secundo,
quem Alypius detulit, obviare, ne confunderetur rescripti
series, paucis adhuc, usque dum ad testimonium
Apostoli, quo plurimum tibi videris muniri, sermo
perveniat, respondendum est. Illis ergo, quae supra
posui, verbis tuis haec quae sequuntur adjungis:  « In
his itaque quae praetermisit, hoc timuit, quia cuncta
Ecclesiae catholicae pectora convenit, fidemque ipsam
antiquitus traditam atque fundatam, clara quodam
modo voce compellat, et adversus eos vehementissime
permovet quod diximus, quia nihil peccati esse
in parvulis dicunt, quod lavacro regenerationis abluatur.
Omnes enim ad Ecclesiam non propter aliud cum
parvulis currunt, nisi ut in eis originale peccatum
generatione primae nativitatis attractum, regeneratione
secundae nativitatis expietur. Deinde ad nostra
superiora verba revertitur, quae nescio cur repetat:
Eos autem qui de tali commixtione nascuntur, dicimus
trahere originale peccatum; eosque, de parentibus
qualibuscumque nascantur, non negamus adhuc
esse sub diabolo, nisi renascantur in Christo. Haec
verba nostra et paulo ante dixerat. Deinde subjunxit
quod de Christo diximus, Qui de eadem sexus utriusque
commixtione nasci noluit. Sed etiam hic praetermisit
quod ego posui: Ut per ejus gratiam eruti de
potestate tenebrarum, in regnum illius, qui de eadem
sexus utriusque commixtione nasci noluit, transferantur.
Vide, obsecro te, quae nostra verba vitavit, tanquam
inimicus omnino gratiae Dei, quae venit per Jesum
Christum Dominum nostrum. Scit enim ab illa
Apostoli sententia, qua dixit de Deo Patre, <hi>Qui nos
eruit de potestate tenebrarum, et transtulit in regnum
Filii charitatis suae <note>(Coloss. I, 13)</note>
          </hi>; improbissime
et impiissime parvulos separari: ideo procul dubio
verba ista praetermittere quam ponere maluit »  <note>(De Nuptiis
et Concupiscentia, lib. 2, nn. 4, 5)</note>. Egone sum
inimicus gratiae Dei, homo omnium impudentissime,
qui in primo libro meo, unde tu ista a contextu suo
avulsa rapuisti, ut aliquid sine ratione garrires, professione
pura et plena os tuum mysteriis Manichaeorum
madens tuorumque damnavi?
</p>
          <p>AUG. Numquid ut habeas causam bonam conviciando
facturus es? Dic quorum meorum os, sicut meum
damnasse te jactas. Dicturus es, Manichaeorum;
sed ut maledicus, non ut veridicus. Ego enim et Manichaeos
detestor, et adjutores eorum, in quibus appetis
 principatum, et utrosque adjuvante ac subveniente
<pb n="1075"/>
Domino Deo nostro catholica veritate redarguo.
Sed ostendam meos, quos in me tanto nequius
quanto astutius criminaris. In hac enim causa, ubi
originalis peccati vertitur quaestio, propter quod me
nomine Manichaeorum atrocissimis dignum arbitraris
opprobriis, meus est Cyprianus, qui cum peccasse
nihil dixerit parvulum, non tamen tacuit, eum contraxisse
peccati ex Adam prima nativitate contagium <note>(Epist. 64, ad Fidum)</note>.
Meus est Hilarius, qui cum
exponeret quod in Psalmo legitur, <hi>Vivet anima mea
et laudabit te:</hi>  « Vivere se, »  inquit,  « in hac vita
non reputat; quippe qui dixerat, <hi>Ecce in iniquitatibus
conceptus sum, et in delictis peperit me mater mea</hi> »  <note>(Psal.
L, 7)</note>. « Scit sub peccati origine, et sub peccati lege se
natum »  <note>(In Psal. CXVIII, 175)</note>. Meus est a tuo doctore
excellentissime laudatus Ambrosius, qui dixit:
 « Omnes homines sub peccato nascimur, quorum
ipse ortus in vitio est: sicut habes lectum, dicente
David, <hi>Ecce enim in iniquitatibus conceptus sum, et in
delictis peperit me mater mea.</hi> Ideo Pauli caro, corpus
mortis erat »  <note>(De Poenitentia, lib. 1, cap. 2)</note>. Meus
est Gregorius, qui cum de Baptismo loqueretur:  « Venerare, » 
inquit,  « nativitatem, per quam terrenae
nativitatis vinculis liberatus es »  <note>( <hi>Orat. in Christi Natalem</hi> )</note>.
Meus est Basilius, qui cum ageret de jejunio:
 « Quia non jejunavimus, »  inquit,  « decidimus
de paradiso: jejunemus ut ad eum redeamus »  <hi>(Sermone
1 de Jejunio)</hi>. Meus est Joannes Constantinopolitanus,
dicens:  « Adam peccavit illud grande
peccatum, et omne hominum genus in commune damnavit » 
( <hi>Homilia de Lazaro resuscitato</hi> ). Hi omnes,
et alii socii eorum eadem sentientes, quos commemorare
longum est, mei sunt: si agnoscis, et tui
sunt; sed mei doctores, improbatores tui. Quomodo
igitur os meum meorumque damnasti; cum istorum,
quos esse conspicis meos, concordissimo et
veracissimo potius ore ipse damneris? Istisne tu
luminibus civitatis Dei, mente tenebrosissima, fronte
impudentissima, lingua procacissima audes crimen
objicere Manichaei? Si autem non audes, cur mihi
non ob aliud audes, nisi quia hoc dico, quod dicunt
quibus non audes?</p>
        </div3>
<div3>
          <head>LIII.</head>
          <p>
 JUL. Ibi namque hic est a me collatus ordo
verborum, cum dixissem auctorem Deum coeli et
terrae, omniumque quae in eis sunt, ac per hoc et hominum
propter quos cuncta facta sunt. « Non autem
me fugit, »  inquio,  « cum haec dicimus, illud de
nobis disseminandum esse, quia gratiam Christi necessariam
parvulis non putemus. Quod christianos
populos laudabiliter et vehementer offendit: si tamen
dicti per se nefarii non nos arbitrarentur auctores:
eo enim modo nec de fratribus suis falsa credendo
crimen incurrerent, et studiosos se circa amorem
fidei comprobarent. Munienda igitur nobis ista pars
<pb n="1076"/>
est contra impetum vanitatis, et confessione brevi os
obloquentium consuendum. Nos igitur in tantum
gratiam Baptismatis omnibus utilem aetatibus confitemur,
ut cunctos qui illam non necessariam etiam
parvulis putant, aeterno feriamus anathemate. Sed
hanc gratiam locupletem spiritualibus donis credimus,
quae multis opima muneribus ac reverenda virtutibus,
pro infirmitatum generibus et humanorum
statuum diversitatibus, una, tam remediorum collatrice
 quam munerum, virtute medicatur. Quae cum
admovetur, non est mutanda pro causis: jam enim
ipsa dona sua pro accedentium capacitate dispensat.
Sicut enim artes omnes non pro diversitate materiarum,
quas arripiunt excolendas, ipsae quoque aut detrimenta
aut augmenta patiuntur, sed idem semper
atque uno modo se hahentes multiplici decorantur
effectu; ita et secundum Apostolum, <hi>Una fides,
unum Baptisma <note>(Ephes. IV, 5)</note>
          </hi>: et multiplicantur et
dilatantur in donis, nec tamen in mysteriorum mutantur
ordinibus. Sed haec gratia non adversatur justitiae,
quae maculas eluit iniquitatis: nec facit peccata,
sed purgat; quae absolvit reos, non calumniatur
innocuos. Christus enim qui est sui operis redemptor,
auget circa imaginem suam continua largitate
beneficia; et quos fecerat condendo bonos, facit
innovando adoptandoque meliores. »  Hanc igitur gratiam,
per quam reis venia, illuminatio spiritualis,
adoptio filiorum Dei, municipatus Jerusalem coelestis,
sanctificatio, atque in Christi membra translatio, et
possessio regni coelorum mortalibus datur, qui aliquibus
negandam putat, omnium bonorum exsecrationem
meretur.
</p>
          <p>AUG. In his omnibus quae commemorasti gratiae
Dei muneribus, illud quod prius posuisti, dari per
illam reis veniam, non vis ad parvulos pertinere,
quos ullum reatum negas ex Adam trahere. Cur ergo
caetera multis negat Deus parvulis, qui sine hac gratia
in illa aetate moriuntur? cur, inquam, non eis datur
illuminatio spiritualis, adoptio filiorum Dei, municipatus
Jerusalem coelestis, sanctificatio, atque in
Christi membra translatio, et possessio regni coelorum?
Haeccine tot munera tam necessaria, tot imaginibus
suis nullum secundum vos peccatum habentibus
negaret Deus, penes quem summa potestas est,
cum hoc beneficium non a se prohibeat voluntas
contraria parvulorum? Tu certe ut hanc a vobis amolireris
invidiam, qua dicimini parvulis Baptismi gratiam
denegare, dixisti quod eam gratiam, qui aliquibus
negandam putat, omnium bonorum exsecrationem
<pb n="1077"/>
mereatur. Non igitur eam Dei omnipotentis aequitas
negaret innumerabilibus parvulis, qui sine hac sub
ejus omnipotentia moriuntur, si mali nihil in ejus
occulto judicio mererentur. A quo judicio de stirpe
Adam venientibus omnibus debito, quicumque secundum
gratiam, non secundum debitum liberantur, non
in suis meritis, sed in Domino glorientur. Vos ergo
si carere vultis opprobrio, quo Ecclesiae catholicae
detestabiles facti estis, sinite Christum parvulis esse
Jesum. Quod omnino non erit, si non eis conferet
propter quod hoc nomen accepit, id est, si non eos
salvos faciet a peccatis eorum <note>(Matth. I, 21)</note>. Hoc
igitur de ista gratia dicite, ut offensione Christianorum
de qua conquerimini careatis, quod dixit catholicus
doctus doctorque Gregorius:  « Venerare nativitatem,
per quam terrenae nativitatis vinculis liberatus
es. »  Nullo itaque modo ad istam gratiam pertinere
parvulos confitemini, quamdiu negatis eos nativitate
coelesti a terrenae nativitatis vinculis liberari.</p>
        </div3>
<div3>
          <head>LIV.</head>
          <p>
 JUL. Quae quoniam, ut locus interim hic patiebatur,
munivi, revertamur illo unde digressi sumus;
de hoc ipso, ubicumque opportunum fuerit,
plenius locuturi. Ecce quanta confessionis luce, et
eos qui Baptisma parvulis denegarent, et vos qui ejus
praejudicio justitiam Dei audetis maculare, reprobavi:
protestans aliud me non tenere, quam instituta mysteria
iisdem, quibus tradita sunt verbis, in omni
prorsus aetate esse tractanda, nec pro causarum varietate
debere mutari: verum fieri peccatorem ex
malo perfecte bonum; innocentem autem qui nullum
habet malum propriae voluntatis, ex bono fieri
meliorem, id est, optimum: ut ambo quidem in
Christi membra transeant consecrati; sed unus deprehensus
in mala vita, alter in bona natura. Ille enim
innocentiam quam exortus acceperat, prava actione
corrupit: hic vero sine laude, sine crimine voluntatis,
hoc solum habet, quod a Deo conditore suscepit,
qui infucata primaevitate felicior, bonum simplicitatis
suae vitiare non potuit, nullum habens de actibus
meritum, sed hoc solum retinens, quod tanti opificis
dignatione possedit.
</p>
          <p>AUG. Quare ergo grave jugum super eum a die exitus
de ventre matris ejus <note>(Eccli. XL, 1)</note>? Cur tanta
corruptibilitas corporis, ut hac aggravetur anima ejus <note>(Sap. IX, 15)</note>?
Cur tanta mentis obtunsio, ut etiam plagis
erudiatur tarditas ejus? Quousque, Juliane, gravis
es corde? quousque diligis vanitatem, et quaeris mendacium <note>(Psal. IV, 3)</note>,
quo vestra haeresis fulciatur?
Numquid si nemo peccasset, si natura humana in ea
qua condita est bonitate mansisset, etiam in paradiso
ad istas homo miserias, ut alia taceam, nasceretur?</p>
        </div3>
<div3>
          <head>LV.</head>
          <p>
 JUL. Aetas igitur illa sicut misericordiam Christi
praedicat innovata, id est, innovantis mysterii virtute
provecta; ita iniquitatem judicis, infamiam justitiae,
aut accusata, aut aggravata convincit.
</p>
          <p>AUG. Ex qua vetustate aetas illa dicitur innovata,
cum sit ortu nova? Labia dolosa sunt ista: si vis
<pb n="1078"/>
agnoscere vetustatem, ex qua parvuli christiana gratia
renovantur, audi fideliter quod ait homo Dei Reticius
ab Augustoduno episcopus, qui cum Melchiade
Romano episcopo quondam judex sedit, Donatumque
damnavit haereticum. Hic enim cum de christiano
Baptismate loqueretur:  « Hanc igitur, »  inquit,  « principalem
esse in Ecclesia indulgentiam, neminem
praeterit, in qua antiqui criminis omne pondus exponimus,
et ignorantiae nostrae facinora prisca delemus;
ubi et veterem hominem cum ingenitis sceleribus
exuimus » . Audisne non postea perpetrata, sed
etiam ingenita scelera veteris hominis? Numquid Manichaeus
fuit iste Reticius? Quomodo ergo non dolose
innovari parvulos dicitis in christiana regeneratione,
qui mala quae ingeneravit antiqui criminis pondus in
vetere homine non vultis agnoscere? Deinde, si aggravata
aetas illa iniquitatem judicis convincit, ut
dicis, itane non est aggravata gravi jugo super filios
Adam? Et tamen non est hinc iniquus Deus; ac per
hoc merito est aggravata. Nullum est autem hujus
aetatis meritum malum, si non est originale peccatum.</p>
        </div3>
<div3>
          <head>LVI.</head>
          <p>
 JUL. Non ergo unitate Sacramenti rea monstratur
infantia, sed veritate judicii nihil aliud quam
innocens approbatur.
</p>
          <p>AUG. Invenisse te putas quare baptizetur: dic quare
exsuffletur. Certe Pelagii auctoris vestri magna et
invicta est putata sententia, ubi ait: <hi>Si Adae peccatum
etiam non peccantibus nocuit, ergo et Christi justitia
etiam non credentibus prodest</hi>. Quid ergo de
parvulis dicitis quando baptizantur? Credunt, an
non credunt? Si dixeritis, Non credunt: quomodo
non eis Christi justitia etiam non credentibus prodest,
ut regnum coelorum possideant? Aut si prodest,
ut cogimini confiteri: sic igitur eis nocuit Adae peccatum
nondum peccandi habentibus voluntatem, quomodo
eis prodest justitia Christi nondum credend
habentibus voluntatem? Si autem dixeritis, Per alios
credunt: sic etiam per alium peccaverunt. Et quoniam
verum est quod per alios credunt (propter
hoc enim et fideles per totam Ecclesiam nuncupantur):
profecto pertinent ad illud quod ait Dominus, <hi>Qui autem non crediderit, condemnabitur 
 <note>(Marc. XVI,
16)</note>
            </hi>. Condemnabuntur ergo si per alios non credant,
cum per se ipsos non valent credere: condemnari
autem juste nullo modo possent, si non sub peccato,
ac per hoc et sub peccati principe nascerentur.
Propter hoc ergo et exsufflantur. Removete ab eis
deceptoriam vanitatem vestram: sinite parvulos venire
ad Jesum <note>(Id. X, 14)</note> qui salvum facit populum
suum (in quo utique et ipsi sunt) a peccatis eorum <note>(Matth. I, 21)</note>.</p>
<pb n="1079"/>
</div3>
<div3>
          <head>LVII. </head>
          <p>
JUL. Quanquam mihi, ut de statu explicando
immorer parvulorum, consequentia rationis indicit,
quae res sua lege conjunctas dividi non sinit. Caeterum
facilior esset jactura nascentium, si non eis compericlitaretur
 ipsa majestas. Excusa igitur Deum, et
accusa parvulum: justum doceatur ille quod facit,
qui sine justitia Deus esse non potest; et quaevis suscipiat
persona supplicium. Caeterum nunc extra sacrilegium
res quas putas esse consertas, mutuo sibi
vehementer repugnant. Dicis enim, quoniam unis
mysteriis, idololatrae ac parricidae, imbuuntur et
parvuli, omnes scelestos posse convinci: et addis rem
multo absurdiorem, a Sacramenti hujus, quo de agimus,
auctore aliena peccata innocentibus imputari.
Hoc est quod pugnare dixi, quia non capit rerum natura
ut uno tempore et adeo sit misericors Deus, ut
propria unicuique confitenti peccata condonet; et adeo
crudelis, ut innocenti impingat aliena. Horum prorsus
cum alterum dederis, alterum tulisti: si donat veniam
reis, non calumniatur innoxiis; si calumniatur
innocuis, nunquam parcit obnoxiis.
</p>
          <p>AUG. Tu potius facis injustum Deum, cum tibi videtur
injustum peccata patrum reddere in filios, quod
se ille facere et verbis saepe testatur et rebus ostendit.
Tu, inquam, facis injustum Deum, sub cujus omnipotentis
cura cum videas gravi jugo miseriae parvulos
premi, nullum eos peccatum habere contendis, simul
accusans et Deum, et Ecclesiam: Deum quidem, si
gravantur et affliguntur immeriti; Ecclesiam vero, si
exsufflantur a jure diabolicae potestatis alieni. Ubi
autem somniasti, idololatris et parricidis originalia
parvulorum nos aequare peccata? Verumtamen mysteriis
indita remissio peccatorum, in peccatis, et majoribus,
et minoribus, et pluribus, et paucioribus, et
singulis, vera est: in nullis vero peccatis, sicut esse
parvulorum dicitis, falsa est. Sic autem aliena sunt
originalia peccata propter nullum in eis nostrae voluntatis
arbitrium, ut tamen propter originis contagium
esse inveniantur et nostra. Quid est ergo quod
clamas, et dicis non posse Deum et dimittere peccata
majoribus propria, et imputare parvulis aliena: nec
vis attendere, quod nonnisi in Christo renatis utraque;
non renatis autem in Christo, neutra dimittat?
Ipsa sunt enim christianae gratiae sacramenta abscondita
sapientibus et prudentibus, et revelata parvulis <note>(Matth. XI, 25)</note>.
In quibus o si esses, nec quasi magnus
in tua virtute confideres, profecto intelligeres, sic imputari
generatis parvulis injustitiam primi hominis
ad subeundum supplicium, quemadmodum imputatur
parvulis regeneratis justitia secundi hominis ad obtinendum
regnum coelorum: quamvis voluntate atque
opere proprio nec illum in malo, nec istum in bono
reperiantur imitati.</p>
</div3>
<div3>
          <head>LVIII. </head>
<p>
            <pb n="1080"/>JUL. Nihil itaque in verbis tuis, coactus, ut
dicis, timore praeterii. Quid enim in tam elegantis
ingenii possem pavere monumentis, nisi forte hoc solum,
quod horrorem de obscenitatis tuae impugnatione
perpetior?</p>
        </div3>
<p>AUG. Si emeres ista convicia, prodigum te dicerem:
gratis tibi adjacent; cur non eis fruaris, quibus
maledicum animum pascis?</p>
<div3>
          <head>LIX.</head>
          <p>
 JUL. Audi igitur, contra ea quae dixisti, breviter:
non sunt Ecclesiae catholicae pectora, quae
sermo tuus convenit, si a pietate et ratione discordant.
Quod utrumque committunt, cum nec de Dei
aequitate bene aestimant, nec mysteriorum, quae criminantur,
sapientiam et divitias intelligunt. Non est
haec fides antiquitus tradita atque fundata, nisi in
conciliis malignantium, inspirata a diabolo, prolata a
Manichaeo, celebrata a Marcione, Fausto, Adimanto,
omnibusque eorum satellitibus, et nunc a te in Italiam,
quod graviter gemimus, eructata.
</p>
          <p>AUG. Quo ore, qua fronte concilium malignantium
dicis, consensionem tot catholicorum, qui doctores
Ecclesiarum fuerunt ante nos? Quasi vero, si in concilio
episcoporum, quod non salubriter, sed jactanter,
propter vestras quaestiones debere dicitis congregari,
sederent episcopi quos supra memoravi, ut alios omittam,
Cyprianus, Hilarius, Ambrosius, Gregorius,
Basilius, Joannes Constantinopolitanus, aliquos eorum
qui nunc manent facile inveniretis, quos eis in
doctrina ecclesiastica antiquitus tradita aequare, nedum
praeferre possetis. Cum ergo ipsi contra vos de
peccato originali proferant apertas clarasque sententias,
et quas paulo ante posui, et alias plurimas; horumne
in catholica veritate consensum audetis malignantium
appellare concilium? et cogitatis, quid istis
contradicatis, ac non potius quo fugiatis, si eis consentire
non vultis? Sed quoniam me dixisti eructasse
in Italiam quod gematis, eumdem illum episcopum
Italiae a tuo doctore laudatum in tuam frontem replico
Ambrosium. « Omnes homines, »  inquit,  « sub peccato
nascimur, quorum ipse ortus in vitio est: sicut
habes lectum, dicente David, <hi>Ecce in iniquitatibus
conceptus sum, et in delictis peperit me mater mea <note>(Psal.
L, 7)</note>
            </hi>. Ideo Pauli caro corpus mortis erat, sicut ipse
ait: <hi>Quis me liberabit de corpore mortis hujus</hi> »  <note>(Rom.
VII, 24)</note>?  « Christi autem caro damnavit peccatum, quod
nascendo non sensit, quod moriendo crucifixit, ut in
carne nostra esset justificatio per gratiam, ubi erat
ante colluvio per culpam »  <note>(De Poenitentia, lib. 1, cap.
2 vel 3)</note>. Hanc ergo fidem antiquitus traditam dico
atque fundatam: tu renuis, et cui relucteris, non
respicis. Numquid huic eam a diabolo dicere poteris
inspiratam? Numquid iste Manichaeus est? numquid
Marcion, Faustus, Adimantus? Non utique, sed longe
his dissimilis, longeque contrarius. Pelagius certe
dicat quis iste sit. Ille, ille est, cujus fidem, et purissimum
<pb n="1081"/>
in Scripturis sensum ne inimicus quidem ausus
est reprehendere. Quid est, Juliane? ubi te vides?
Ille, cujus ne inimicus quidem reprehendere ausus
est fidem, hanc habebat fidem, quam tu ita reprehendis,
ut eam tribuas conciliis malignantium. Ecce non
est eorum, sed est Ambrosii: quia vera est, quia sana
est, quia, ut dixi, antiquitus tradita atque fundata
est, haec et mea est. Non ego hanc in Italiam (quod
vos gemere dicitis) eructavi: sed potius ab isto episcopo
Italiae hanc praedicante et docente lavacrum
regenerationis accepi. Quoniam fides ista catholica
est, et tamen tua non est: tu ergo ubi es? Vide, obsecro,
et redi. Videre tibi expedit, non invidere: redire
cupimus, non perire.</p>
        </div3>
<div3>
          <head>LX.</head>
          <p>
 JUL. Nihil est peccati in homine, si nihil est
propriae voluntatis, vel assensionis: hoc mihi hominum
genus, quod vel leviter sapit, sine dubitatione
consentit. Tu autem concedis nihil fuisse in parvulis
propriae voluntatis: non ego, sed ratio concludit,
nihil igitur in eis esse peccati. Nequaquam ergo propter
hoc ad Ecclesiam deferuntur, ut infamentur, imo
ut infament Deum: sed deferuntur, ut laudent Deum,
quem et bonorum naturalium et donorum spiritualium
protestantur auctorem.
</p>
          <p>AUG. Non infamantur, cum exsufflantur; sed eruuntur
de potestate tenebrarum: nec infamant Deum,
sed quo creatore nati sunt, hoc indigent salvatore:
et ideo renascendo, ex Adam transferuntur ad Christum.
Ubi autem dixisti,  « Nihil est peccati in homine,
si nihil est propriae voluntatis, vel assensionis: » 
plenius verum diceres, si adderes, Vel contagionis.</p>
        </div3>
<div3>
          <head>LXI.</head>
          <p>
 JUL. Originale autem peccatum si generatione
primae nativitatis attrahitur, nuptias quidem a Deo
institutas damnare potest, caeterum auferri a parvulis
non potest: quoniam quod innascitur, usque ad finem
ejus, cui a principiorum causis inhaeserit, perseverat.
</p>
          <p>AUG. Nec nuptias damnat, quia non ipsae sunt causa
ejus; et aufertur ab Omnipotente illo, qui et homo
nasci potuit sine illo.</p>
        </div3>
<div3>
          <head>LXII.</head>
          <p>
 JUL. Nullam itaque tibi calumniam commovemus,
quasi damnes nuptias, et quasi hominem, qui
ex illis nascitur, opus diaboli esse dicas; nec infideliter
hoc objicimus, nec imperite colligimus: sed qui
sit consequentium sententiarum effectus, sollicite et
simpliciter intuemur. Nunquam sunt enim sine commixtione
nuptiae corporales. Tu dicis, quicumque ex
illa commixtione nascuntur, ad diabolum pertinere:
dubio procul pronuntias nuptias ad jus daemonis pertinere.
</p>
          <p>AUG. Numquid nos dicimus, sine commixtione corporis
nuptias in paradiso esse potuisse, si nemo peccasset?
Sed non ibi esset malum, quo nunc bene utitur
pudicitia conjugalis. Illud autem malum est a vulnere,
quod diabolica inflixit astutia. Hinc rea tenetur propago
mortalium: hinc est qui nascitur sub principe
<pb n="1082"/>
peccatorum, donec renascatur in Christo, qui nullum
habuit omnino peccatum; a quo solo vinculum solvitur
mortis, quia solus fuit liber in mortuis.</p>
        </div3>
<div3>
          <head>LXIII.</head>
          <p>
 JUL. Dicis trahi naturae conditione peccatum,
qui vis hoc malum a voluntate primi hominis accidisse.
Differo hic responsionem, qua convincendus es
quod sine verecundia mentiaris. Sed quod ad praesentem
locum spectat, colligo, et sapientiae ratiocinanti
credo, quod naturam videlicet diabolicam sine ambiguitate
definias. Nam si in ea vel per eam est, propter
quod homo a diabolo possidetur; irrefutabiliter diaboli
est, per quod Dei imaginem sibi potuit vindicare.
Imo nec imago Dei est, quae per exortum suum in regno
diaboli est.
</p>
          <p>AUG. Credis, sed opinanti stultitiae, non ratiocinanti
sapientiae. Sine parvulos erui de potestate tenebrarum,
ut Christi transferantur in regnum. Nam dicendo
eos veteris delicti non habere contagium, et sic
removendo a misericordia Salvatoris, qui salvum facit
populum suum a peccatis eorum, unde vocatus est Jesus <note>(Matth. I, 21)</note>;
nihil agis, nisi ut ira Dei maneat super
eos, de qua locutus est Job, dicens: <hi>Homo natus ex muliere,
brevis vitae, et plenus irae, et sicut flos feni decidit,
fugit autem sicut umbra, et non stabit: nonne et hujus
curam fecisti, et hunc fecisti intrare in conspectu in judicium?
Quis enim erit mundus a sordibus? Ne unus
quidem, etiamsi unius fuerit diei vita ejus super terram <note>(Job. XIV, 1-4, sec. LXX)</note>
            </hi>.
Sed videlicet, homo misericors,
miseraris imaginem Dei, ne dicas eam sub
peccato carnaliter nasci. O quam crudelis est ista vana
misericordia tua, quae parvulis negat misericordiam
Salvatoris sui: qui venit quaerere quod perierat <note>(Luc.
XIX, 10)</note>! Per illas igitur sordes, sine quibus homo
Dei dicit esse neminem, etsi unius diei sit vita ejus
super terram, sibi vindicat diabolus imaginem Dei,
non per substantiam, quam creavit Deus. Vitiata
est enim natura, non vitium est. Sed tu,  « Nec imago
Dei est, »  inquis,  « quae per exortum suum in regno
diaboli est. »  Quid, si tibi alius dicat, Non est
imago Dei, quae nullo rea peccato, non tamen intrat
in regnum Dei? nonne, quid respondeas non habebis,
si vana respondere nolueris? Et certe propterea est
homo imago Dei, quia factus est ad similitudinem Dei.
Cur ergo et vanitati similis factus est, propter quod
dies ejus velut umbra praetereunt <note>(Psal. CXLIII, 4)</note>?
Non enim ab hac vanitate separaturus es parvulos,
cum dies eorum velut umbra praetereant. Postremo
numquid eos et a viventibus separabis? Audi ergo
eum qui dicit in Psalmo: <hi>Ecce veteres posuisti dies
meos, et substantia mea tanquam nihil ante te; verumtamen
universa vanitas, omnis homo vivens <note>(Psal.
XXXVIII, 6)</note>
            </hi>. Cum ergo sit imago Dei omnis homo vivens,
dic unde sit etiam vanitas omnis homo vivens.
Sed quid dicturus es, qui non vis agnoscere, aliud horum
esse ex conditione Dei, aliud accidisse ex conditione
peccati? Permittite, quaesumus, ut homo vivens,
qui ad Dei similitudinem factus est, eruatur a potestate
tenebrarum, sub qua vanitati similis factus est:
<pb n="1083"/>
eruatur autem nunc interim a reatus obligatione;
post hanc vero corruptibilem vitam, ab omni etiam
vanitate.</p>
        </div3>
<div3>
          <head>LXIV.</head>
          <p>
 JUL. Si igitur legas opus meum, desines mirari,
cur ad verba tua, quae supra posueram, reverterim.
Promiseram quippe me de scriptis tuis probaturum,
quoniam tu inter impietatem quam biberas, et
ejus invidiam quam timebas, pariter utrumque dixisses,
et quod a Catholicis, et quod a Manichaeis asseri
solet. Est itaque ibi talis ordo verborum admotus
tuo capiti, quod nunc fronte sycophantae interpolatum
fuisse mentitus es. Scio me magna pollicitum, id est,
ut de adversarii sermonibus approbarem, et eos qui
homines opus Dei negant, jure damnari, et istum ipsum,
qui hoc confitetur, nihil aliud agere, quam ut
peculium diaboli confirmet esse quidquid de nuptiarum
fecunditate procedit. Hoc enim genere, patrocinii
sui quoque legibus, Manichaeorum opinio destruetur.
Verum id tota libri ejus exordia publicarunt. Ait
enim opus esse divinum homines, qui ex nuptiis, id
est, ex maribus nascuntur et feminis: qua sententia
omne quod erat acturus evertit, nobisque assentitur dicentibus
esse impios, qui haec audeant denegare. Absoluta
igitur jam una pars est: superest ut ostendam, id
eum quod nuper impugnarat astruere. Quibus dictis
partem tui capitis retractavi, in qua dixeras:  « Eos,
qui de tali commixtione nascuntur, dicimus trahere originale
peccatum, eosque de parentibus qualibuscumque
nascantur, non negamus adhuc esse sub diabolo,
nisi renascantur in Christo, et per ejus gratiam de potestate
eruti tenebrarum, in regnum illius qui ex
eadem sexus utriusque commixtione nasci noluit,
transferantur. »  Cur ergo putes hinc te excusari posse
ab errore Manichaeorum, quia ausus es sententiam,
cum qua omnibus ingenii tui viribus luctabaris, inserere;
cum hoc non patrocinium erroris tui, sed testimonium
sit stultitiae singularis, qui putas Calliphontis
more virtutem et vitia, justitiam et iniquitatem oratione
tua posse in foedera convenire? Quod autem ait
Apostolus, <hi>Qui eruit nos de potestate tenebrarum, et
transtulit in regnum Filii dilectionis suae;</hi> lege quartum
operis mei librum, et tunc tibi quid Magister Gentium
senserit, innotescet.
</p>
          <p>AUG. Sexto nostro responsum est quarto tuo, et
nunc ego magis admoneo ut illa tua et mea legant,
qui volunt scire quantum ibi fueris a veritate devius,
et quanta sis veritate convictus. De hac autem chartula,
in qua ex tuis libris quaedam decerpta conscripta
sunt, liberum tibi est mihi imputare quod ille fecit,
qui eam misit homini, a quo missa est mihi. Ille quippe
quod voluit, in ea posuit ex opere tuo, et quod
voluit praetermisit: unde tibi jam supra breviter satisque
respondi. Quid te obscuris tuis adversus Apostoli
manifesta conaris involvere? Ille Deum praedicans
ait, <hi>Qui eruit nos de potestate tenebrarum, et
transtulit in regnum Filii charitatis suae <note>(Coloss. I, 13)</note>
            </hi>:
<pb n="1084"/>
et tu dicis hoc ab illo, exceptis parvulis, dictum. Si
ergo non eruuntur parvuli de potestate tenebrarum,
non sunt mortui: si non sunt mortui, non pro eis mortuus
est Christus: tu autem etiam pro ipsis Christum
mortuum confiteris; et idem dicit Apostolus, <hi>Unus pro
omnibus mortuus est; ergo omnes mortui sunt <note>(II Cor.
V, 14)</note>
            </hi>. Conclusio haec Apostoli invicta est: ac per
hoc quia et pro parvulis mortuus est, profecto etiam
parvuli mortui sunt. Mortuus est porro Christus, ut
evacuaret eum qui potestatem habebat mortis, id est,
diabolum <note>(Hebr. II, 14)</note>. Sine igitur parvulos, ut vivant,
de potestate erui tenebrarum. Quid est autem,
quod mihi Calliphontis morem objicis, vel errorem,
in eo quod me putare dicis virtutem et vitia, justitiam
et iniquitatem oratione mea posse in foedera convenire?
Ego quidem absit ut hoc vel corde teneam, vel
sermone suadeam: sed tam bene te intellexisse istum
philosophum gratulor. Etenim cum ille putaverit in
virtute animi et voluptate corporis esse hominis bonum
; tu eum dicis virtutes et vitia voluisse conjungere:
ac per hoc, sicut decuit, vitium judicasti esse
corporalis appetentiam voluptatis: vitium est igitur
libido, quam laudas. Subrepsit itaque undecumque
tuis sensibus veritas, ut susceptae tuae causam paululum
deserens, quod dicimus diceres.</p>
        </div3>
<div3>
          <head>LXV.</head>
          <p>
 JUL. Argui ergo, et jure argui, dejectam et
debilem varietatem, qua fuerat effectum ut et nuptias
te non damnare praemitteres, et diceres, ob viri et
feminae commixtionem, quam de nuptiarum conditione
et natura venire perspicuum est, imo in qua
sola (quantum ad conflictum nostrum respicit) nuptiarum
veritas est, homines in diaboli jura transcribi.
</p>
          <p>AUG. Si in sola viri et feminae commixtione est
veritas nuptiarum; eadem ergo est veritas adulteriorum
quae nuptiarum, quia in utrisque est
ista sexus utriusque commixtio. Quod si absurdissimum
est; non in sola, ut deliras, commixtione
maris et feminae nuptiarum veritas est, quamvis sine
illa nuptiae filios propagare non possint: sed alia
sunt ad nuptias proprie pertinentia, quibus ab adulteriis
nuptiae discernuntur, sicut est thori conjugalis
fides, et cura ordinate filios procreandi, et quae
maxima differentia est, bonus usus mali, hoc est,
bonus usus concupiscentiae carnis, quo malo adulteri
utuntur male.</p>
        </div3>
<div3>
          <head>LXVI.</head>
          <p>
 JUL. Quam commixtionem ita exsecrabilem
persuadere conatus es, ut velis intelligi Christum,
non propter signi splendorem, sed propter damnandam
sexuum conjunctionem nasci de virgine matre
voluisse. Quid ergo unquam a quoquam dici improbius
aut impudentius potuit, quam hoc, quod duos
velut reges de humanitatis possessione certantes his
signis, et duo eorum regna separasti, ut diceres, diaboli
<pb n="1085"/>
esse quidquid nuptiae protulissent, Dei vero solum
quod virgo peperisset? Quid est aliud, virginis
fecundatorem et egentissimum ostendere inopia portionis
suae, et eumdem negare eorum qui prodeunt
de nuptiis hominum conditorem? Teneat igitur verbi
tui lector diligens chirographum, sciatque te, discipulum
fidelem Manichaeorum et Traducianae nationis
primatem, nihil aliud quam commixtionem legitimi
damnasse conjugii.
</p>
          <p>AUG. Non habes exercitatos sensus ad separandum
bonum a malo. Et hominum et Angelorum natura atque
substantia vel bonorum vel malorum Deo creatore
subsistit: sed vitia naturarum atque substantiarum,
quae Manichaei naturas dicunt esse atque substantias,
veritas autem negat, Deus justus atque
omnipotens ordinatione judiciaria esse permittit; et
ipsa sunt mala, quae nisi ex bonis et in bonis naturis
inesse non possunt. Sic sunt autem in diaboli potestate
quaecumque illi, Deo judicante, subduntur, ut
a Dei potestate, sub qua et ipse diabolus constitutus
est, aliena esse non possint. Cum igitur omnes Angeli
et omnes homines sub Dei sint potestate, inanis
est loquacitas tua, qua dicis Deum et diabolum divisisse
inter se, quis eorum quos habeat sub propria
potestate. In quem vero crudo pectore evomas istas,
quibus pasceris, contumelias, paulisper attende. En
adest ille Ambrosius; de hoc in quod inveheris, quid
dicat vide:  « Quomodo solus, »  inquit,  « potuit justus
esse, cum generatio omnis erraret, nisi natus
ex virgine generationis obnoxiae privilegio minime
teneretur »  <note>( <hi>Lib. de Arca</hi> )</note>? Audi adhuc, audi, et protervam
linguam frontis elisione compesce:  « Non
enim virilis coitus vulvae virginalis secreta reseravit;
sed immaculatum semen inviolabili utero Spiritus
sanctus infudit: solus enim per omnia ex natis de
femina sanctus Dominus Jesus, qui terrenae contagia
corruptelae, immaculati partus novitate non senserit,
et coelesti majestate depulerit »  <note>(Lib. 2 in Luc. II, 23)</note>.
Cernis nempe, quod dico, quis dixerit? cernis, quidquid
contra me dicis, contra quem dicas? Si enim
ego hinc sum discipulus Manichaei, hoc est et ille.
Non est autem hoc ille, qui haec ante nos dixit. Non
est hoc igitur, quisquis haec dicit: sed haereticus manifestus
est, quisquis huic antiquo catholico dogmati
contradicit.</p>
        </div3>
<div3>
          <head>LXVII.</head>
          <p>
 JUL. Sed jam pergamus ad caetera. De me
itaque scribens, post illa quae supra texui verba tua,
haec quae sequuntur adjungis:  « Post haec illud nostrum
posuit, ubi diximus: Haec enim quae ab impudentibus
impudenter laudatur, pudenda concupiscentia,
nulla esset, nisi homo ante peccasset: nuptiae
vero essent, etiamsi nemo peccasset; fieret quippe
sine isto morbo seminatio filiorum. Huc usque ille
verba mea posuit. Timuit enim quod adjunxi, In corpore
vitae illius, sine quo nunc fieri non potest in
corpore mortis hujus. Et hic ut meam sententiam non
finiret, sed eam quodam modo detruncaret, illud
<pb n="1086"/>
Apostoli testimonium formidavit, ubi ait: <hi>Miser ego
homo, quis me liberabit de corpore mortis hujus? Gratia
Dei per Jesum Christum Dominum nostrum <note>(Rom.
VII, 24 et 25)</note>
          </hi>. Non enim erat corpus mortis hujus in
paradiso ante peccatum, propter quod diximus, In
corpore vitae illius, quae ibi erat, sine isto morbo seminationem
fieri potuisse filiorum, sine quo in corpore
mortis hujus fieri non potest »  <note>(De Nuptiis et Concupiscentia,
lib. 2, n. 6)</note>. Tenes tu quidem consuetudinem
tuam, equidem in hoc potissimum opere
consequenter, ut qui contra veritatem agis, nihil verum
loquaris: sed numerosis eruditionis tuae peccatis
correptionum multitudo vix sufficit. Ideo hic jam
breviter annotabo, te fallere: me autem, vel post
hoc opus intelliges, insolentem esse mendacii. Tibi
ergo hujus vitii vindica totam possessionem, ut ab
Evangelio, nec sane injuria, audire possis, quia ab
initio mendax es, sicut et pater tuus <note>(Joan. VIII, 44)</note>,
vel ille ad cujus te dicis dominum pertinuisse nascentem,
vel alter secundarius, qui te elegantibus, quae
tamen inter honestos nominari non queant, imbuit
sacramentis. Totum ergo hoc protuli in opere meo
priore, quod tu praetermissum esse confingis: quod
quanta sit disputationis veritate ac luce convictum, si
prope ultimas primi voluminis mei partes legas, etiam
ipse poteris confiteri. Non ergo tua detruncata sententia,
sed integra valenti est responsione destructa.
Nunc autem audi breviter: Apostolus hoc quod ait, <hi>Miser ego homo, quis me liberabit de corpore mortis
hujus? Gratia Dei per Jesum Christum Dominum nostrum:</hi> 
non ad mortalitatem nostri corporis retulit,
quam caro animalium de naturae institutione suscepit,
sed ad consuetudinem delinquendi; a quo reatu
post incarnationem Christi, per Testamentum Novum,
quisquis ad virtutis studia migraverit, liberatur.
Ibi ergo sub persona Judaeorum loquens, illecebrarum
cupiditate etiam post interdictum sacrae legis
errantium, ostendit unicum esse in illa tempestate
subsidium, si crederent Christo; qui sic indicebat
cautiones de futuris, ut veniam condonaret peractis;
nec insistebat reis intentatione supplicii, sed currentes
liberalissimo gremio confovebat; non exanimans
terrore depressos, sed reparans benignitate correctos:
quam benignitatem ipse jam senserat, qui
dicebat, <hi>Humanus sermo, quoniam Christus Jesus venit
in hunc mundum peccatores salvos facere, quorum
primus sum ego: sed ideo misericordiam consecutus
sum, ut in me ostenderet Christus Jesus omnem patientiam,
ad exemplum eorum, qui credituri sunt illi in
vitam aeternam <note>(I Tim. I, 15 et 16)</note>
          </hi>. Quod ut intelligeres
ad vitam malam, non ad naturam hominum
pertinere; ne per adventus Christi causam, putares
ab eo etiam parvulos peccatores pronuntiatos; ait, <hi>In me ostendit omnem patientiam.</hi> 
 Patientia autem Dei
illa est, de qua ad Romanos loquitur: <hi>An ignoras
quoniam bonitas Dei ad poenitentiam te adducit? secundum
<pb n="1087"/>
autem duritiam tuam et cor impoenitens thesaurizas
tibi iram in dic irae <note>(Rom. II, 4 et 5)</note>
          </hi>. Exercetur
ergo patientia Dei, cum non exiguo tempore
exspectatur humana conversio. In parvulis autem
non potest apparere patientia. Si enim essent peccata
naturae, quae eis Salvator adscriberet; patiens quidem
falso, saevus vero certissime diceretur. Non potest
autem Deus nisi pius et justus esse, quod est Deus
meus Jesus Christus: cujus patientiam, vel Paulus
diu persecutor, vel alii sub quorum persona loquitur,
experti sunt; quia diu exspectati sunt, licet sero
liberati. Ac per hoc ab Apostolo vita hominum, non
natura damnatur. Commendans ergo hanc gratiam
Judaeis, quia lex punit scelestos, nec habet illam
efficientiam misericordiae, quam Baptisma, in quo
confessione brevi actuum delicta purgantur, ostendit
debere illos currere ad Christum, implorare opem
hujus indulgentiae; et advertere quod lex morum
vulneribus comminetur, gratia vero efficaciter celeriterque
medeatur. Corpus itaque mortis, peccata
dixit esse, non carnem: nam si de membrorum miseria
pronuntiasset, quam peccato aestimas contigisse,
rectius mortem corporis, quam corpus mortis vocasset.
Verum ut scias, secundum consuetudinem Scripturarum
peccata membra dici; lege ad Colossenses, ubi
ipse Apostolus ait, <hi>Mortificate membra vestra, quae sunt
super terram; fornicationem, immunditiam, et avaritiam,
quae est simulacrorum servitus; propter quae venit ira Dei in
filios incredulitatis, in quibus et vos aliquando ambulastis,
cum viveretis in illis <note>(Coloss. III, 5, 6)</note>
          </hi>. Ecce quomodo
membra appellat, quae peccata pronuntiat. Corpus autem
peccati hic ipsum ad Romanos, <hi>Vetus homo noster,</hi> 
inquit, <hi>simul confixus est cruci, ut destruatur corpus
peccati, ut ultra non serviamus peccato <note>(Rom. VI, 6)</note>
          </hi>.
Hoc itaque more et hic exclamavit sub persona, ut
diximus, Judaeorum: <hi>Miser ego homo, quis me liberabit
de corpore mortis hujus?</hi> id est, Quis me liberabit
a reatu peccatorum meorum quae commisi, cum
vitare potuissem? quae legis severitas non donat,
sed ulciscitur; quis me ab his membris, id est a vitiis,
quae improborum imitatione collegi, ut peccati
plenum corpus exstruerem, poterit vindicare? quis,
inquam? Et respondit, quasi rerum ipsarum voce
commonitus: <hi>Gratia Dei per Jesum Christum Dominum
nostrum.</hi> Gratia Dei, quae acceptam fert justitiam fidelium
sine operibus, secundum quod David dicit, <hi>Beati quorum remissae sunt iniquitates, et quorum tecta
sunt peccata: beatus vir cui non imputavit Dominus
peccatum 
 <note>(Psal. XXXI, 1 et 2)</note>
          </hi>. Qui ergo facit hominem
beatum, etiam ipse beatus est, justitia sempiterna,
per quam non donat peccatum, nisi quod jure potuit
imputare. Non autem jure potuit imputare, si non illud
cui imputatur, potuit et cavere. Nemo autem potest
cavere naturalia. Igitur nullus prorsus habere
potest de naturae necessitate peccatum. Haec breviter
dixisse sufficiat.
</p>
          <p>AUG. Conatus es quidem quod ait Apostolus, <hi>Quis
<pb n="1088"/>
me liberabit de corpore mortis hujus?</hi> in sensum vestrum
disputando convertere: sed hoc te non posse,
ille melius vidit, qui viro illustri chartulam misit; et
ideo verba mea commemorans id praetermisit, ne tua
rideretur exspectata et prolata responsio. Quis enim
non rideat quod nescio utrum vobis persuadere potueritis,
et tamen aliis persuadendum putastis, Judaei
Apostolum induxisse personam, nondum sub
Christi gratia constituti, atque dicentis, <hi>Miser ego
homo, quis me liberabit de corpore mortis hujus? Gratia
Dei per Jesum Christum Dominum nostrum.</hi> Itane
vero Judaeus, nondumque Christianus est, qui dicit,
Dei gratia me liberabit per Jesum Christum Dominum
nostrum? Verum hoc omitto: illud autem quis ferat,
de praeteritis suis peccatis putare hominem dicere, <hi>Quis me liberabit de corpore mortis hujus?</hi> 
 ut ei per
ignoscentis Christi gratiam remittantur: cum dilucide
appareat, unde ad ista verba pervenerit? Ecce verba
ejus sunt in auribus nostris: videamus ergo, utrum ex
eo quod egit volens, an ex eo quod agit nolens, miserum
se esse fateatur. Clamat homo, <hi>Non quod volo,
ago; sed quod odi, illud facio.</hi> Clamat, <hi>Jam non ego
operor illud, sed id quod habitat in me peccatum.
Scio enim quia non habitat in me, hoc est in carne mea,
bonum: velle enim adjacet mihi; perficere autem bonum,
non invenio. Non enim quod volo, facio bonum;
sed quod nolo malum, hoc ago.</hi> Non ait, Feci; sed, <hi>facio:</hi> 
 non ait, Operatus sum; sed, <hi>operor:</hi> non ait,
Egi; sed, <hi>ago:</hi> et hoc <hi>non quod volo</hi>, sed <hi>quod nolo,</hi> 
Postremo, condelectatur legi Dei secundum interiorem
hominem: videt autem aliam legem in membris
suis, repugnantem legi mentis suae; qua lege utique
compellitur, non quod vult, facere bonum, sed quod
non vult malum, hoc agere. Propter hoc exclamat: <hi>Miser ego homo, quis me liberabit de corpore mortis
hujus 
 <note>(Rom. VII, 15-25)</note>
            </hi>? Et tu contra clarissimam
veritatem oculos claudis, gemitumque ejus exponis,
non ut omnibus patet, sed ut tibi placet, dicens,
 « <hi>Quis me liberabit de corpore mortis hujus?</hi> hoc est,
Quis me liberabit a reatu peccatorum meorum quae
commisi? »  Ille dicit, <hi>Quod nolo malum, hoc ago:</hi> 
et tu dicis,  « quae commisi. »  Usque adeone desperas
de hominibus qui haec legunt, ut non ipsum
malint audire quam te, et ipsi potius quam tibi credere?
Sine hominem gratiam Dei, non solum quia
peccavit, ut absolvatur, verum etiam ne peccet, ut
adjuvetur, exposcere: quod isto loco agitur. Qui
enim dicit, <hi>Quod nolo malum, hoc ago,</hi> non est locus
ut dicat, <hi>Dimitte nobis debita nostra;</hi> sed, <hi>Ne nos inferas
in tentationem <note>(Matth. VI, 12, et 13)</note>
            </hi>. <hi>Unusquisque
autem tentatur,</hi> sicut ait apostolus Jacobus, <hi>a concupiscentia
sua attractus et illectus <note>(Jacobi I, 14)</note>
            </hi>. Hoc
malum est de quo ait, <hi>Scio quia non habitat in me,
hoc est in carne mea, bonum.</hi> Hoc malum est in corpore
<pb n="1089"/>
mortis hujus. Hoc malum non fuit in paradiso
ante peccatum; quia nondum erat haec caro corpus
mortis hujus: cui dicetur in fine, <hi>Ubi est, mors,
contentio tua?</hi> sed tunc dicetur, cum corruptibile hoc
induerit incorruptionem, et mortale hoc induerit immortalitatem <note>(I Cor. XV, 53-55)</note>:
nunc autem corpus
est mortis; quia idem ipse dixit apostolus, <hi>Corpus
nortuum est propter peccatum <note>(Rom. VIII, 10)</note>
            </hi>. Audi
catholicos intellectores Apostoli; accipe eorum verba,
non mea, cum quibus accipio convicia tua: audi non
Pelagium, sed Ambrosium. « Etiam Pauli caro, »  inquit,
 « corpus mortis erat, sicut ipse ait, <hi>Quis me liberabit
de corpore mortis hujus</hi> »  <note>(De Poenitentia, lib. 1,
cap. 2 vel 3)</note>?  « Audi non Coelestium, sed Gregorium:
Intra nosmetipsos, »  inquit,  « propriis vitiis ac
passionibus impugnamur, et die noctuque ignitis stimulis
corporis humilitatis hujus et corporis mortis
urgemur, nunc latenter, nunc etiam palam, provocantibus
ubique et irritantibus rerum visibilium ille
cebris, luto hoc faecis, cui inhaesimus, coeni sui fetorem
venis capacioribus exhalante; sed et lege peccati,
quae est in membris nostris, legi spiritus repugnante » <note>(Gregorius Nazianz., Apolog. 1 de Fuga sua)</note>.
His tu
luminibus coelestis civitatis oblatrans,  « Corpus mortis, » 
inquis,  « peccata dixit esse, non carnem: » 
negans Apostolum hoc ad mortalitatem nostri corporis
retulisse;  « quam caro, »  inquis,  « animalium de
naturae institutione suscepit. »  Hoc enim sapis, quod
Pelagius in judicio Palaestino ficto corde damnavit,
Adam scilicet mortalem factum, ita ut sive peccaret,
sive non peccaret, moriturus esset. Ac sic resistens
his viris, et aliis eorum sociis fidei sanae, tot
tantisque doctoribus, cogeris implere paradisum,
etiamsi nemo peccasset, dolore parturientium, labore
nascentium, gemitibus languentium, funeribus
morientium, moerore lugentium. Quid igitur mirum,
si et de isto paradiso, quod est Ecclesia, foras istis;
qui paradisum illum, de quo foras ierunt, qui nos in
istas miserias peccando miserunt, talem facitis, qualem
non dico Christianorum nullus, sed nec hominum
quisquam suspicari audet, si non sit insanus?</p>
        </div3>
<div3>
          <head>LXVIII.</head>
          <p>
 JUL. In primo enim opere latius disputata
sunt. Quamvis nec tu dilucide loquaris, quam mortem
intelligi velis, cujus corpus dicis in paradiso non
fuisse ante peccatum: quia in libris, quos ad Marcellini
nomen edidisti, mortalem Adam factum fuisse
professus es <note>(De Peccatorum Meritis, lib. 1, capp. 3 et
4)</note>. Quod vero adjungis morbum esse negotium nuptiarum,
leniter audiri potest, si hoc solum de tuis parentibus
dicas. Conscius enim forte esse potes matris
tuae morbi alicujus occulti, quam in libris Confessionis,
ut ipso verbo utar, meribibulam vocatam esse
signasti <note>(Confessionum libro 9, cap. 8)</note>. Caeterum in
sanctorum connubio, et in omnium honestorum, nullus
omnino morbus est. Quia nec Apostolus morbum
pro remedio concessit, cum per reverentiam nuptiarum
<pb n="1090"/>
a morbo fornicationis, Ecclesiae homines muniebat:
qui sensus quomodo et frontem tuam et dogma
penitus eraserit, primi voluminis mei prope ultima
parte monstratur: quod et in toto ipsius responsionis
corpore, prout locorum opportunitas attulit, explicatum
est.
</p>
          <p>AUG. Nusquam sic apparuit dolus tuus, et per
scientiam damnata conscientia. Scis enim, scis omnino:
tam quippe apertum est, ut qui libros illos legit,
hoc nescire non possit: scis, inquam, in libris quos
ad Marcellinum edidi, me vehementer egisse contra
incipientem surgere jam tunc haeresim vestram, ne
crederetur Adam, etiamsi non peccasset, fuisse moriturus.
Sed quoniam mortalem hactenus dixi, quia
poterat mori; poterat namque peccare: tu eis qui libros
illos non legerunt, nec fortasse lecturi sunt,
fuco insidioso, si haec tua legerent, subripere voluisti;
quasi ego ita dixerim, Adam mortalem factum, ut
sive peccaret, sive non peccaret, moriturus esset.
Hoc enim vobiscum agitur, hinc tota de hac re inter
nos et vos vertitur quaestio, quod nos dicimus,
Adam si non peccasset, nec corporis mortem fuisse
passurum; vos autem, sive peccasset, sive non peccasset,
corpore fuisse moriturum. Quid est ergo quod
ignorare te fingis, quam mortem intelligi velim, cujus
corpus dico in paradiso non fuisse ante peccatum;
cum scias, in libris illis quid egerim, quamque aperte
dilucideque egerim, non fuisse Deum puniendo dicturum
peccatori, <hi>Terra es, et in terram ibis <note>(Gen. III,
19)</note>
            </hi>, (quod de morte corporis dictum quis non intelligit?)
si Adam etiam nulla iniquitate commissa iturus
esset in terram, id est, vel corpore moriturus?
Quod autem etiam matrem meam, quae te nihil laesit,
nec contra te aliquid disputavit, convicio lacerandam
putasti, victus es maledicendi libidine, non timens
quod scriptum est, <hi>Neque maledici regnum Dei
possidebunt <note>(I Cor. VI, 10)</note>
            </hi>. Sed quid mirum est quod
te inimicum etiam ejus ostendis, cum sis inimicus
gratiae Dei, qua eam dixi ab illo puellari vitio liberatam?
Ego vero parentes tuos tanquam catholicos christianos
honorabiles habeo, eisque gratulor quod ante
defuncti sunt, quam haereticum te viderent. Non autem
dicimus, morbum esse negotium nuptiarum,
quod est liberorum procreandorum causa concumbere,
non satiandae libidinis; quam tu negas morbum,
cum fatearis adversus eam provisum fuisse
conjugale remedium. Nam utique ne fornicatio perpetretur,
libidini, quam laudas, contradicitur, obsistitur,
repugnatur. Ut si eum, qui procreandis filiis
constitutus est, transgreditur limitem; saltem qui ei
cedit, in conjuge venialiter peccet: conjugibus enim
loquebatur Apostolus, ubi cum dixisset, <hi>Nolite fraudare
invicem, nisi ex consensu ad tempus, ut vacetis
orationi; et iterum ad ipsum estote, ne vos tentet Satanas</hi> 
<pb n="1091"/>
 <hi>propter intemperantiam vestram:</hi> continuo subjecit,
atque ait, <hi>Hoc autem dico secundum veniam,
non secundum imperium <note>(I Cor. VII, 5, 6)</note>
            </hi>. Hoc itaque
malo sola bene utitur intentione propagandae prolis
pudicitia conjugalis: huic malo venialiter in conjuge
ceditur, non causa prolis, sed carnalis tantummodo
voluptatis; huic malo resistitur, ne appetitus damnabilis
voluptatis expleatur. Hoc malum habitat in corpore
mortis hujus: propter cujus motum, etiam mente
non consentiente importunum, dicitur, <hi>Scio quia non
habitat in me, hoc est in carne mea, bonum <note>(Rom. VII,
18)</note>
            </hi>. Hoc malum non erat in corpore vitae illius, ubi
aut voluntati servientibus etiam genitalibus membris,
libido nulla erat, aut omnino se unquam contra
voluntatis arbitrium non movebat. Hujus mali repente
exorti puduit eos <note>(Gen. III, 7)</note>, qui priusquam peccarent,
nudi erant, et non pudebat eos <note>(Id. II, 25)</note>.
Hujus mali laudes impudenter sparsisti etiam quatuor
illis libris tuis, quibus coactus sum respondere sex
meis.</p>
        </div3>
<div3>
          <head>LXIX.</head>
          <p>
 JUL. Ut autem ad istam commemorationem
humanae miseriae et divinae gratiae veniret Apostolus,
supra dixerat: <hi>Video aliam legem in membris meis,
repugnantem legi mentis meae, et captivantem me in lege
peccati:</hi> post haec verba exclamavit, <hi>Quis me liberabit
de corpore mortis hujus? Gratia Dei per Jesum
Christum Dominum nostrum <note>(Rom. VII, 23-25)</note>
          </hi>. Constat
quidem praemissis illis quae posuisti, subdidisse
Apostolum, <hi>Miser ego homo, quis me liberabit de corpore
mortis hujus? Gratia Dei per Jesum Christum
Dominum nostrum.</hi> Sed non quaerimus impraesentiarum,
utrum hoc Apostolus dixerit: verum qua fide,
quo sensu, qua ratione dixerit quaerimus. Ille enim
in membris legem per flagitiorum usum sanctis consiliis
inter principia tamen emendationis rebellem,
consuetudinem malam vocabat, quae ab eruditis
etiam saeculi dici solet secunda natura. Ante pauca
enim eos, ad quos loquitur, cum exprobratione conveniens
dixerat: <hi>Humanum est quod dico, propter
infirmitatem carnis vestrae: sicut enim exhibuistis membra
vestra servire immunditiae et iniquitati ad iniquitatem;
ita nunc exhibete membra vestra servire justitiae in
sanctificationem <note>(Id. VI, 19)</note>
          </hi>. Utque ostenderet quia
carnem, non hoc corpus quod causas in seminibus
habet, sed vitia abusive vocaret; post duo capita fortasse
subjungit: <hi>Cum essemus in carne, passiones peccatorum
quae per legem ostenduntur, operabantur in
membris nostris, ut fructificarent morti <note>(Id. VII, 5)</note>
          </hi>.
Sic dixit, <hi>Cum essemus in carne,</hi> quasi eo tempore
cum disputaret, in carne non esset: sed qui Scripturas
novit, genus hoc elocutionis agnoscit. Et ideo
ubi verborum communitas ingerit quaestionem, adhibeatur
regula rationis, ad cujus aequalitatem, quae
<pb n="1092"/>
putabantur deflexisse, tendantur. Caeterum Faustus
Manichaeorum episcopus, praeceptor tuus, hoc vel
maxime Apostoli testimonio contra nos nititur, dicens
ab eo nihil aliud his sermonibus, legis videlicet
quae repugnans consilio in membris habitet, quam
naturam malam significatam fuisse. Unde nihil minus
a te fieri debuit, quam hic locus sic intelligi, quomodo
ab illis exponitur, ne, cum per easdem lineas,
quas Faustus torsit, ingrederis, non disputasse, sed
praeterita reddidisse videaris.
</p>
          <p>AUG. Respondeat tibi, non Faustus Manichaeus,
sed catholicus doctus doctorque Gregorius: qui
non  « inter principia, »  ut dicis,  « emendationis, in
membris legem per flagitiorum usum sanctis consiliis
rebellem, consuetudinem malam vocabat, quae ab
eruditis etiam dici solet secunda natura: »  sed legem
peccati quae est in membris nostris repugnans
legi mentis, mortali huic terrenoque corpori nostro
plane aperteque tribuebat dicens,  « Legem peccati
quae est in membris nostris, legi spiritus repugnare,
dum imaginem regiam quae intra nos est, captivam
ducere studet, ut spoliis ejus cedat, quidquid illud
est quod in nos beneficio divinae ac primae illius conditionis
influxit. Unde vix aliquis, »  inquit,  « fortasse
longa se et districta regens philosophia, et paulatim
animae suae nobilitatem recolens, naturam lucis,
quae in se est, humili huic et tenebroso luto conjuncta,
revocet ac reflectat ad Deum. Vel si certe propitio
Deo agat, utrumque pariter revocabit; si tamen
longa et assidua meditatione insuescat sursum
semper aspicere, et deorsum male trahentem ac degravantem
materiam sibimet astrictam frenis arctioribus
sublevare »  <note>(Gregorius Nazianz., Apolog. 1 de
Fuga sua)</note>. Haec dicebat beatus Gregorius, non inter
principia emendationis suae, sed jam episcopus,
volens exponere, vel potius quae nota sunt, admonere,
in quali quantoque certamine cum vitiis interioribus,
propter corpus quod aggravat animam, constituti
sint sancti. Quod certamen utique non fuisset
in illo beatae pacis loco, id est, paradiso deliciarum
sanctarum, si nemo peccasset. Non enim corpus mortis
hujus ibi esset, cujus corruptibilitate anima gravaretur:
sed corpus vitae illius, ubi non caro concupisceret
adversus spiritum, ut necesse esset spiritui
concupiscere adversus carnem <note>(Galat. V, 17)</note>: sed felici
utriusque concordia natura laetaretur humana. Si
ergo Manichaeos introducentes aliam naturam mali
atque substantiam expugnare velles, non adjuvare;
profecto istas omnibus apertas a parvulis incipientes
humanae vitae miserias cum tuis deceptoribus non negares;
sed unde in eas collapsa sit nostra natura, quae
beata est primitus instituta, cum catholicis fidelibus
et praeclarissimis doctoribus diceres.</p>
        </div3>
<div3>
          <head>LXX.</head>
          <p>
 JUL. Ut igitur quod egimus colligatur, nec
<pb n="1093"/>
ego dictis tuis fraudem intuli, nec tu attulisti aliquid,
quod vel dilutiore pietatis colore perfunderes, nedum
Scripturis testibus approbares. Nec hoc quod tu
putas, intellexit Apostolus: nec alia prorsus in paradiso
fuit conditio commixtionis, quam qualis nunc in
conjugiis agitur, quam a se institutam Deus, tam
ipsorum conditione sexuum et qualitate membrorum,
quam frequentata benedictione perdocuit. Quibus absolutis
claret, cunctos qui a te decipiuntur, ira esse
quam misericordia digniores, quoniam in excusationem
criminum suorum, quae mala voluntate committunt,
te auctore infamant nativitatem, ne corrigant
actionem.
</p>
          <p>AUG. Actio pia est in hac vita Deum colere, et ejus
gratia contra vitia interna pugnare, eisque ad illicita
instigantibus cogentibusve non cedere; et ubi ceditur
indulgentiam, atque ut non cedatur adjutorium Dei
affectu religiosae pietatis exposcere. In paradiso autem,
si nemo peccasset, non esset actio pietatis expugnare
vitia; quoniam permansio felicitatis esset
vitia non habere. Sed non est indicium hominum
contra vitia veraciter dimicantium, ea quae impudenter
frequentatur a vobis laudatio vitiorum. Itane vero,
Juliane, quando dicebat Ambrosius,  « Omnes homines
sub peccato nascimur, quorum ipse ortus in
vitio est »  <note>(De Poenitentia, lib. 1, cap. 2 vel 3)</note>; aut
me dicebat auctore, aut infamabat nativitatem, ne
corrigeret actionem? Itane vero Gregorius, quando
dicebat,  « Venerare nativitatem, per quam terrenae
nativitatis vinculis liberatus es »  <note>( <hi>Orat. in Natalem
Domini</hi> )</note>; aut quando dicebat de Christo loquens,
vel de Spiritu sancto,  « Per hunc primae nativitatis
maculae purgantur, per quas in iniquitatibus concipimur,
et in delictis genuerunt nos matres nostrae; » 
<note>( <hi>Orat. in Pentecostem</hi> )</note> aut quando dicebat Hilarius
de rege David,  « Scit sub peccati origine, et sub
lege peccati esse se natum »  <note>(In Psal. CXVIII, 175)</note>:
infamabant isti viri nativitatem, ne corrigerent actionem?
Audebisne persuadere cordi tuo, quod Pelagianorum
actio actioni praeferatur istorum? Date veniam,
nunquam vos vitam melius illis agere crederemus,
nec si non sic amaretis concupiscentiam carnis,
ut eam, qualis nunc est contra spiritum concupiscens,
etiam in paradiso ante peccatum collocare
velletis. Nam si, ut dicis,  « non alia fuit in paradiso
conditio commixtionis, quam qualis nunc in conjugiis
agitur: »  erat ibi et ante peccatum libido carnalis,
sine qua non potest nunc sexus uterque misceri. Si
ergo non vultis, in illa beatitudine membra genitalia
nondum pudenda, ad opus suum peragendum, quo
proles seminaretur, voluntati hominum sine libidine
potuisse servire; adhuc quaero eamdem libidinem
qualem tunc fuisse credatis. Voluntatem certe quando
esset necessaria, sequebatur; an etiam quando
<pb n="1094"/>
non erat propter propagandos filios necessaria, stimulabat
tamen animum, et propellebat in concubitus
vel quosque damnabiles, vel cum conjuge veniales?
Si enim talis erat, qualis nunc est; hoc sine dubitatione
faciebat, sive illi resisteretur per temperantiam,
sive per intemperantiam cederetur. Ac sic,
homo libidini aut peccando servire cogeretur, aut
bello intimo repugnare: quorum alterum honestati,
alterum paci felicitatis illius, si humanum sensum
habetis, non convenire sentitis. Remanet igitur,
ut si libido ibi esset, ita esset subdita voluntati, ut rectam
quietamque mentem, nec ad delictum traheret,
nec ad praelium provocaret; et spiritum obedientem
Deo, ac fruentem Deo, nec peccare nec pugnare compelleret.
Quae quoniam nunc talis non est, sed ipsa
licita inhianter, non obtemperanter appetit; in illicitis
autem aut spiritum dejicit, aut contra spiritum
concupiscit; agnoscite malum vitiata naturae integritate
contractum: quo malo bene utitur propagandi
officio castitas conjugum, et de quo malo ducitur generationis
obnoxiae vinculum, regeneratione solvendum.</p>
        </div3>
<div3>
          <head>LXXI.</head>
          <p>
 JUL. Sed de hoc satis sit, nunc quae sequuntur
arripiam. « In corpore igitur mortis hujus, quale
in paradiso ante peccatum, profecto non erat, alia
lex in membris nostris repugnat legi mentis: quia
et quando nolumus, et quando non consentimus, nec
ei membra nostra ut impleat quod appetit exhibemus;
habitat tamen in eis, et mentem resistentem repugnantemque
sollicitat; ut ipse conflictus etiamsi non
sit damnabilis, quia non perficit iniquitatem; sit tamen
miserabilis, quia non habet pacem »  <note>(De
Nuptiis et Concupiscentia, lib. 2, n. 6)</note>. Naturalem
esse omnium sensuum voluptatem, testimonio
universitatis docemus. Hanc autem voluptatem et
concupiscentiam ante peccatum in paradiso fuisse,
res illa declarat, quia ad delictum via per concupiscentiam
fuit, quae cum pomi decore oculos incitasset,
spem etiam jucundi irritavit saporis. Non ergo
potuit haec concupiscentia, quae cum modum non tenet,
peccat; cum vero intra limitem concessorum
tenetur, affectio naturalis et innocens est: non, inquam,
potuit fructus esse peccati, quae docetur, non
suo quidem vitio, sed voluntatis, occasio fuisse peccati.
Lege et de hoc secundum librum meum: invenies
hoc quod dicimus etiam tuo posse animo persuaderi.
Quod vero quasi acutule posuisti, legem
quidem peccati esse in membris nostris; sed tunc
habere peccatum, quando consentimus; tunc vero
solum praelium suscitare, quando non consentimus,
<pb n="1095"/>
et indicere miseriam pace turbata; quis non prudens
pugnare perspiciat? Nam si lex peccati, id est, peccatum,
et necessitas peccati membris est inserta naturaliter;
quid prodest non ei praebere consensum,
cum propter hoc ipsum quod est, necesse sit subire
supplicium? Aut si est lex quidem peccati, sed quando
ei non consentio non peccat; inaestimabilis potentia
voluntatis humanae, quae (si dici permittat absurditas)
cogit ipsum non peccare peccatum. Sed revertitur
eo, ut quod dicis asystaton sit: nam si non peccat,
nec lex peccati est; si lex peccati est, peccat:
si vero peccat, solum quia est, quomodo ei obsisti potest
ut non peccetur, quae repelli non potest ut a peccati
opere desinatur.
</p>
          <p>AUG. Secundo libro tuo jam respondi quarto meo,
teque inania dixisse convici: sed videant qui legunt,
utrum respondendum sit homini, qui in tantam progreditur
insaniam, ut cum fateatur malum esse
peccatum, bonam esse dicat concupiscentiam peccatorum.
Et tamen respondere compellimur, nolentes
deserere hominum ingenia tardiora, ad quos istae
litterae potuerint pervenire. Quid est ergo quod loqueris,
nesciens quid loquaris? Ergone et in paradiso
ante malesuadi venena serpentis, ante corruptam
sermone sacrilego voluntatem, illiciti cibi libido
jam fuit? et, quod intolerabilius dicitur, ad malum
provocabat, et mala non fuit? et videbant illi homines
fructum ligni prohibiti, et concupiscebat, sed
ut non manducarent, concupiscentia spiritus carnis
concupiscentiae repugnabat; et vivebant in loco illo tantae
beatitudinis non habentes in se ipsis pacem mentis
et corporis? Non usque adeo dementes estis, ut ista
credatis; non usque adeo impudentes, ut ista dicatis.
Ergo intelligite, vel intelligentibus obstrepere
vana loquacitate nolite. Praecessit mala voluntas, qua
serpenti subdolo crederetur; et secuta est mala concupiscentia,
qua cibo inhiaretur illicito. Non itaque
ibi qualiscumque cupiditas qualicumque reluctata est
voluntati; sed ei potius depravatae depravata servivit.
Ac per hoc quamvis jam utraque mala esset,
tamen voluntas cupiditatem, non voluntatem cupiditas
duxit: non praecessit voluntatem, nec restitit voluntati.
Denique, si ante peccati consummationem ab
opere illicito averteretur voluntas, sine labore ullo
cupiditas illicita sedaretur. Hinc loquens beatus
Ambrosius:  « Caro, »  inquit,  « in naturam regressa
vigoris sui, agnoscit altricem; atque ausu deposito
contumaciae, moderationis animae conjugatur arbitrio:
qualis fuit, cum inhabitanda paradisi secreta
suscepit, antequam veneno pestiferi serpentis infecta
sacrilegam famem sciret, divinorumque memoriam
<pb n="1096"/>
praeceptorum animae sensibus inhaerentem edacitatis
studio praeteriret. Hinc peccatum manasse
proditur, tanquam corpore animaque genitoribus:
dum corporis natura tentatur, anima male sana compatitur;
quae si appetentiam corporis refrenasset, in
ipso ortu esset exstincta origo peccati  « <note>(Lib. 7, in
Luc. XII, 52)</note>. Videsne quemadmodum doctor catholicus,
et christiana sapientia praeditus, ipsam cibi illiciti
concupiscentiam, quam tu, si non permittatur
implere quod appetit, asseris innocentem, jam famem
sacrilegam nuncupavit? Et tamen si anima utique
voluntate correcta, hanc appetentiam corporis
refrenasset, in ipso, ut ait, exortu exstincta esset
origo peccati: sed quoniam non represso appetitu illiciti
cibi, ad peccati consummationem perventum
est; non exstincta est origo peccati, sed etiam manavit
in posteros: et tanta est carnis et spiritus dissensio
subsecuta, ut in naturam, sicut idem doctor alio
loco dicit, per praevaricationem primi hominis verteretur <note>(Ibid., n. 141)</note>.
Sed tu adversus haec,  « naturalem
esse omnium sensuum voluptatem testimonio
universitatis docere te »  dicis: quasi non posset in
corpore, non mortis hujus, sed vitae illius, ita esse
omnium sensuum voluptas naturae sufficiens, ut
summa in jura virtutis animi carnisque concordia,
nulla concupiscerentur illicita. O quam multum erras,
qui ex ista, quae nunc est, corruptibilitate atque
infirmitate naturae sanctas paradisi delicias atque illam
beatitudinem conjicis! Alia erat illa immortalitas, ubi
homo poterat non mori: alia est ista mortalitas, ubi
homo non potest nisi mori: alia erit summa immortalitas,
ubi homo non poterit mori. Quid litigas de
concupiscentia litigante, hoc est, de lege in membris
repugnante legi mentis? Lex peccati dicitur, quia
suadet peccata atque, ut ita dixerim, jubet; et si ei
mente serviatur, sine excusatione peccatur. Peccatum
dicitur, quia peccato facta est, appetitque peccare.
Reatus ejus regeneratione solutus est, conflictus
ejus ad agonem relictus est. Malum est, clarum
est. Non viribus nostrae voluntatis, ut putas, huic obsistimus,
nisi divinitus adjuvemur. Debellandum hoc
malum est, non negandum: vincendum est, non defendendum.
Postremo, si ei consentis, malum agnosce
peccando: si ei resistis, malum agnosce pugnando.</p>
        </div3>
<div3>
          <head>LXXII.</head>
          <p>
 JUL. Vel quid prodest ejus rei modestia,
cujus accusat se ipsa praesentia? Vide ergo quo tua
acumina provehantur. Primo, quia peccat natura sine
voluntate: quod non potest. Secundo, quia est peccatum,
et non peccat, id est, una res est, et non est.
Deinde, quando turbat pacem, miserabilis est, nec
pro tanto crimine plectitur dissipatae quietis: quando
autem perficit iniquitatem, damnabilis est. Sed lex
peccati sicut meretur ipsa tormentum, ita excusat hominis
voluntatem. Quia lex et cogens, et naturalis,
<pb n="1097"/>
et nunquam recedens, superari utique a voluntate
non potest: et nemo propter hoc reus est, quod vitare
non potuit. Sed nec ipsa lex peccat: quia aliud
facere non potuit. Deus autem inevitabilia reatui
adscribit; nec ut hoc tantum mali faciat, ab ullo cogitur:
omnibus igitur absolutis, hic solus in crimine
reperitur, qui mira fronte imputat aliis necessitatem,
cum ipse sine necessitate delinquat. Macte virtute
prudentiae, nobilissime disputator, qui gradibus Punicae
dialexeos, ut commendares dona, evertisti judicia;
ut simulares gratiam, subruisti justitiam; ut
infamares naturam, criminatus es hominum Conditorem;
et ita criminatus es, ut non solum aliquo peccatore,
sed ipsa lege peccati, Deus tuus nocentior appareret.
Et post haec profanissime catholicis sacerdotibus
convicium facis, ut dicas eos negare gratiam Christi,
cujus aequitatem tuentur: cum nos laudemus quidem
clementiam remediorum, sed legum manente justitia.
</p>
          <p>AUG. Utinam catholicos agnosceres sacerdotes,
qui longe priusquam esse coepistis, dixerunt concupiscentiam
carnis, quae concupiscit adversus spiritum,
quamvis adversus eam etiam spiritus concupiscat,
quae lex intelligitur esse peccati, resistens legi
mentis post peccatum quod in paradiso perpetratum
est, humanam vitiasse naturam: unde sine illa modo
nascitur nemo; eique spiritus adversatur in sanctis,
ut juste vivant, pugnando contra illam, donec perfecta
hominis salute, et carne cum spiritu plenissime
concordante jam non sit. Dicit Ambrosius, per
praevaricationem primi hominis in naturam vertisse
dissensionem carnis et spiritus; eamque dissensionem
sic Cyprianus ostendit, in quo Poeno Punicam
dialexim, ut puto, irridere non audes, quod
facere in me ausus es:  « Est, »  inquit,  « inter carnem
et spiritum colluctatio, et discordantibus adversum
se invicem quotidiana congressio, ut non quae
volumus ipsa faciamus, dum spiritus coelestia et divina
quaerit, caro terrena et saecularia concupiscit: et
ideo petimus inter duo ista, ope et auxilio Dei concordiam
fieri, ut dum et in spiritu et in carne voluntas
Dei geritur, quae per eum renata est anima servetur.
Quod aperte atque manifeste Apostolus sua voce
declarat: <hi>Caro,</hi> inquit, <hi>concupiscit adversus spiritum,
et spiritus adversus carnem: haec enim invicem adversantur
sibi; ut non ea quae vultis, ipsa faciatis »  (De
Oratione Dominica</hi> ). Hanc tu concordiam carnis et
spiritus, quam nos optare, et a Domino dicit orare
Cyprianus, nec in paradiso ante peccatum fuisse concedis:
aut si fuit, cur non fateris eam per praevaricationem
primi hominis vitiata periisse natura, beataeque
paci animae et corporis miseram successisse
discordiam? Et indignaris nobis, quod velut catholicis
sacerdotibus, id est vobis, faciamus nostro sermone
convicium, quia dicimus vos negare gratiam
<pb n="1098"/>
Christi: cum vos istis vere catholicis sacerdotibus
impudentissime ac profanissime conviciemini his verbis,
quae in me, qui eorum fidem sequor et tueor, indigesto
furore ructatis. Apostolus dicit, <hi>Spiritu ambulate,
et concupiscentias carnis ne perfeceritis <note>(Galat.
V, 17, 16)</note>
            </hi>. Rogo, cur eas appellat, si nullae sunt? cur eas
perfici vetat, si bonae sunt. Sed adhuc quales sint,
ostendit, et dicit: <hi>Caro enim concupiscit adversus spiritum,
et spiritus adversus carnem: haec enim invicem
adversantur; ut non ea quae vultis faciatis.</hi> Quibus dicebat, <hi>Ut non ea quae vultis faciatis?</hi> 
 numquid Judaeis,
secundum mirabilem vestram intelligentiam, nondum
sub Christi gratia constitutis; et non eis quibus
dixerat, <hi>Ex operibus legis Spiritum accepistis, an ex
auditu fidei <note>(Id. III, 2)</note>
            </hi>? Fideles itaque christianos
dicebat non ea quae vellent facere, concupiscente adversus
spiritum carne. Quid ita, nisi quia volebant
inferiorem partem suam consentire superiori, id est,
carnem spiritui, nec valebant perficere quod volebant;
eisque restabat non consentire illi vitio, sed
adversum carnem spiritui concupiscere? Verum et si
hoc in eis erat, quod vos putatis, ut propter consuetudinem
malam etiam nolentes male viverent; quid
est ergo quod dicis, naturam sine voluntate peccare
non posse, cum istos non volentes peccare fatearis?
Cur autem dicta sit concupiscentia carnis peccatum,
lexve peccati, jam supra diximus <note>(Cap. 71)</note>: cui si bonum
est non consentire ad illicita, profecto ipsa malum
est, qua concupiscuntur illicita, etsi nulla consensione,
nulloque opere perpetrantur. Judicia Dei
porro vos evertitis, qui generis humani miserias incipientes
a parvulis, sine ullo peccati merito fieri dicitis;
nec donum Dei poscitis, ne intretis in tentationem <note>(Matth. XXVI, 41)</note>,
hoc est, ne peccetis: in vestra
enim virtute confiditis, et vos in psalmo sancto
notatos esse atque damnatos <note>(Psal. XLVIII, 7)</note>, vel non
videtis caeci, vel stolidi non doletis.</p>
        </div3>
<div3>
          <head>LXXIII.</head>
          <p>
 JUL. Verum jam pergamus et ad verba mea,
quae de praefatione sublata, sibi impugnanda proposuit:
 « Satis igitur admonuerim, sic istum verba
mea quasi refellenda sibi proponere voluisse, ut
alibi mediis detractis, sententias interrumperet;
alibi extremis non additis decurtaret: et cur hoc
fecerit, sufficienter ostenderim. Nunc ad ea quae
sicut voluit, nostra proposuit, quae sua posuerit,
videamus. Sequuntur enim jam verba ejus, et sicut
iste insinuavit, qui tibi chartulam misit, prius aliquid
de praefatione conscripsit, procul dubio librorum
eorum, de quibus pauca decerpsit. Id autem
ita sese habet: Doctores, inquit, nostri
temporis, frater beatissime, et nefariae, quae adhuc
fervet, seditionis auctores, ad hominum, quorum
sanctis studiis uruntur, contumelias, et exitium
decreverunt per ruinam totius Ecclesiae pervenire;
<pb n="1099"/>
non intelligentes quantum his contulerint honoris,
quorum ostenderunt gloriam nisi cum catholica religione
non potuisse convelli. Nam si quis aut liberum
in hominibus arbitrium, aut Deum esse
nascentium conditorem dixerit, Coelestianus et Pelagianus
vocatur. Ne igitur vocentur haeretici, fiunt
Manichaei; et dum falsam verentur infamiam, verum
crimen incurrunt: instar ferarum, quae circumdantur
pinnis, ut cogantur in retia; quibus quoniam
deest ratio, in verum exitium vana formidine
contruduntur »  <note>(De Nuptiis et Concupiscentia, lib. 2,
nn. 6, 7.)</note> Cognosco dicta mea, sed non a te cum integritate
prolata: et licet non in his certaminis summa
consistat, quia de praefatione sunt; tamen ut levitas
tua liqueat, frater beatissime, in eo loco positum
non est, sed in primo statim versu libri. Item cum
dixissem,  « ad hominum quorum sanctis studiis
uruntur, contumelias et exitium; »  addidi,  « quoniam
iter aliud non patebat, decreverunt per ruinam
totius Ecclesiae pervenire. »  Post quod etiam
dixi,  « quia liberi confessor arbitrii et Dei conditoris,
Coelestianus et Pelagianus vocatur, quo simplices, » 
inquio,  « sermone perterriti, ut ab invidia nominis
exuantur, etiam sanam fidem deserunt; credituri
procul dubio, nec liberum esse in hominibus arbitrium,
nec Deum nascentium conditorem, quando
illud quod prius affirmaverant, utrumque deseruerint. » 
Hoc autem totum a te praetermissum est.
Post quod sunt illa quae posuisti, quam sane vera, et
quam inexpugnabilia, haud difficilis erit opera comprobare.
Nec ego igitur quidquam de tuis dictis minus,
nec tu vel primum caput, ita ut a me ordinatum
fuerat, retulisti. Quod ideo inculco, ut gravitas Poeni
scriptoris emineat.
</p>
          <p>AUG. Qui de libris tuis, quae voluit decerpta, cui
voluit legenda transmisit, ipse quod mihi imputas fecit:
nec aliud etiam te ipsum existimo credere. Neque
enim in eodem libro meo, contra quem latras, non
sum praelocutus, cui sim chartulae respondere compulsus:
sed quaeris conviciando quid dicas, sentiens
te nihil validum dicere disputando. Quanquam et in
his meis verbis, quae mox tibi quasi refellenda proponis,
id quod dico advertere potuisti: non enim dicerem,
 « Non est ita ut loqueris, quicumque ista dixisti; » 
si certus essem te illa dixisse, non eum qui
qualem voluit, et cui voluit scripturam misit, quam
mihi missam refutare susceperam. Sed Deo gratias,
quod universo ipsi operi tuo, unde quae voluit, sicut
ei placuit, iste decerpsit, ita Domino adjuvante respondi,
ut omnia tua, quae contra antiquissimam catholicam
fidem novus haereticus erexeras, machinamenta
subverterem.</p>
        </div3>
<div3>
          <head>LXXIV.</head>
          <p>
 JUL. Contra haec ergo verba mea, quae
<pb n="1100"/>
rescripseris audiamus:  « Non est ita ut loqueris, quicumque
ista dixisti; non est ita: multum falleris, vel
fallere meditaris: non liberum negamus arbitrium;
sed, <hi>Si vos Filius liberaverit,</hi> ait Veritas, <hi>tunc vere
liberi eritis</hi> »  <note>(Joan. VIII, 36)</note>. « Hunc vos invidetis liberatorem,
quibus captivis vanam tribuistis libertatem. <hi>A quo enim quis devictus est,</hi> 
 sicut dicit Scriptura, <hi>huic et servus addictus est</hi> 
 »  <note>(II Petr. II, 19)</note>;
nec quisquam nisi per gratiam Liberatoris isto solvitur
vinculo servitutis, a quo est hominum nullus
immunis. <hi>Per unum</hi> quippe <hi>hominem peccatum intravit
in mundum, et per peccatum mors; et ita in
omnes homines pertransiit, in quo omnes peccaverunt</hi> » <note>(De Nuptiis et Concupiscentia, lib. 2, n. 8)</note>.
Amplissimam
esse nostri negotii dignitatem, ut ipsa rerum
consideratio et appensio indicat, quas tuemur, ita
etiam vester pavor; qui contra nostrorum sanguinem,
pecuniarum effusione, haereditatum largitate, equorum
transmissione, populorum seditione, potestatum
corruptione pugnantes, et fidem vestram quae a nobis
impugnatur, erubescitis profiteri, et ad nostrae sententiae,
a qua deviastis, verba confugitis.
</p>
          <p>AUG. Aut sciens calumniaris, si tu ista mentiris;
aut nesciens quid loquaris, cum mentientibus credis:
sed jam satis sit quod superius tuae vanitati, vel etiam
malignitati ad ista respondi <note>(Supra, cap. 42)</note>.</p>
        </div3>
<div3>
          <head>LXXV.</head>
          <p>
 JUL. Tam enim scelestum est, quod suscepit
praevaricatio pudenda Babylonis, ut cum a nobis
objicitur, a vobis negetur: et tam sanctum est,
quod a nobis creditur, ut sub umbra ejus delitescere,
licet adversaria mente, cupiatis. Nam cum ego quidquid
disputationis vestrae sparsim membris tenebatur
exprimerem, et summam quaestionis in brevitatem
cogerem, ut ecclesiasticae dissensionis causa, quanta
et qualis esset, sine fumo et nebulis proderetur,
dixi liberum a vobis arbitrium negari, et Deum nascentium
conditorem; porro a nobis id utrumque defendi,
et ob hoc vos imperitis auribus de nominibus
catholicorum virorum, qui propter fidem apostolicam
quam tuemur, nobiscum laborant, ciere inanem fragorem,
ut qui timuissent Coelestiani a vobis dici,
amitterent coelestis fidei dignitatem; et qui expavissent
ne a vobis Pelagiani dicerentur, in Manichaeorum
pelagus praecipitarentur; putarentque se imperiti
quique non posse Christianos appellari, si eos Traduciani
Pelagianos vocassent: cum e regione prudentes
statuerent, quamvis nominum invidiam sibi
et injuriam sustinendam magis, quam fidem catholicam
relinquendam. Sed ne vel hoc ipsum convicii genus
vestro inventum ingenio glorieris; recordamini, ab omnibus
quidem haereticis diversa nos vocabula solere
suscipere: sed in synodo Ariminensi vehementius claruisse,
quid apud plumbeos animos vel ambiguitas
verbi, vel comminatio novi vocabuli possit sceleris
obtinere. Nam cum sub Ariano principe, vir magnae
<pb n="1101"/>
constantiae, fidei sanissimae, Athanasius Alexandrinus
episcopus, dilapso a fide Apostolorum omni pene
mundo, et impiatis temporibus obstitisset, atque
ob hoc in exsilia coactus esset; de sexcentis et quinquaginta,
ut fertur, episcopis, vix septem inventi
sunt, quibus chariora essent Dei praecepta quam regis;
videlicet ut nec in Athanasii damnationem convenirent,
nec Trinitatis confessionem negarent. Illa vero
omnis dejectorum pectorum multitudo, extra injuriarum
metum, hac est potissimum vel nominis comminatione,
ne Athanasiana vocaretur, vel interrogationis
calliditate decepta.
</p>
          <p>AUG. Athanasianos vel Homousianos Ariani Catholicos
vocant, non et alii haeretici. Vos autem non solum
a Catholicis, sed etiam ab haereticis, vobis similibus
et a vobis dissentientibus, Pelagiani vocamini:
quemadmodum non tantum a Catholica, sed ab haeresibus
etiam vocantur Ariani. Vos vero soli nos appellatis
Traducianos, sicut illi Homousianos, sicut
Donatistae Macarianos, sicut Manichaei Pharisaeos, et
caeteri haeretici diversis nominibus.</p>
        </div3>
<div3>
          <head>LXXVI.</head>
          <p>
 JUL. Nam cum proponerent Ariani, qui
rerum ea tempestate potiebantur, Homousion sequi
vultis, aut Christum? Responderunt continuo, quasi
in nomen religiosi, Christum se sequi; homousion repudiavere:
atque ita exeunt gestientes, velut qui
Christo crederent, quem jam negaverant, homousion,
id est unius cum Patre substantiae, denegando. Ita
ergo et nunc vos fabricatores doli, imperitas terretis
aures, ut si nolunt laborantium pro fide virorum appellatione
respergi, et liberum arbitrium negent, et
Deum hominum conditorem. Hoc igitur a me in illo loco
constat objectum; et quam non falso, praesens disputatio
palam faciet. Respondisti ergo hoc modo:  « Non
negamus liberum arbitrium: »  et nihil aliud subjunxisti
de tuo. Consequens enim fuerat, ut impleres
sine tergiversatione sententiam; cumque praemisisses
non te negare arbitrii libertatem, adderes, Sed
confitemur datam a Deo libertatem arbitrii in hominum
permanere natura.
</p>
          <p>AUG. Quomodo manet libertas in eis, qui ut liberentur
a servitute, qua victori peccato addicti sunt,
divina indigent gratia, nisi quia liberi sunt et ipsi, sed
justitiae? unde dicit Apostolus, <hi>Cum essetis servi peccati,
liberi fuistis justitiae <note>(Rom. VI, 20.)</note>
            </hi> </p>
        </div3>
<div3>
          <head>LXXVII.</head>
          <p>
 JUL. Impleveras enim hoc sermone aliquid,
contra quod si fuisses locutus ulterius, nimium
impudens; sin autem omnia concinenter, vel tarde
posses apparere correctior. Nunc vero me dicis fallere,
qui quod objeci, per te probo; et tu statim, in
eo quod te putas consequenter instruxisse, mentiris.
Ais quippe, <hi>Non liberum negamus arbitrium;</hi> et subjungis
testimonium Evangelii, <hi>sed,  « Si vos Filius liberaverit, » 
<pb n="1102"/>
ait Veritas,  « tunc vere liberi eritis</hi> »  <note>(Joan.
VIII, 36)</note>. Cum hoc in illo loco a Domino nostro Jesu
constet in liberum arbitrium non fuisse prolatum,
cujus expositionem sententiae paululum differentes,
definitionibus et divisionibus, quid nostrum alteruter
sentiat, explicemus. Debet quippe, secundum omnium
doctorum disciplinam, inchoatio disputationis a definitione
sumi.
</p>
          <p>AUG. Apostoli ergo, qui disputationum suarum inchoationes
non a definitione sumpserunt, non erant
docti? Et tamen erant doctores gentium, et contemptores
doctorum talium, de quibus te delectat inflari.
Quod autem ait Dominus, <hi>Si vos Filius liberaverit,
tunc vere liberi eritis,</hi> conaberis quidem in tuam detorquere
sententiam: sed quam te non sequatur,
cum conari coeperis, apparebit.</p>
        </div3>
<div3>
          <head>LXXVIII.</head>
          <p>
 JUL. Omnis quippe, ut ait ille, quae ratione
suscipitur de aliqua re disputatio, debet a definitione
proficisci, ut intelligatur quid sit id de quo
disputatur <note>(Cicero, de Officiis, lib. 1)</note>. Ita ergo et nos,
sicut supra de justitiae et peccati definitione disseruimus,
nunc quoque videamus quae libertati arbitrii definitio
competat ut planum sit, quis ei, nostrum consentiat,
quis repugnet. Libertas arbitrii, qua a Deo
emancipatus homo est, in admittendi peccati et abstinendi
a peccato possibilitate consistit.
</p>
          <p>AUG. Emancipatum hominem dicis a Deo: nec
attendis hoc cum emancipato agi, ut in familia patris
non sit.</p>
        </div3>
<div3>
          <head>LXXIX.</head>
          <p>
 JUL. Factum est enim animal rationale,
mortale, capax virtutis et vitii, quod posset ex concessa
sibi possibilitate vel servare Dei mandata, vel
transgredi, vel magisterio naturali conservare jus
humanae societatis, liberumque haberet alterutram
velle partem, in quo peccati et justitiae summa est.
Nam cum aliquid secundum virtutem indigentibus,
aut de misericordiae fontibus, aut de justitiae immulget
 uberibus; hoc operatur foris jam ipsa justitia,
quam intus voluntas sancta concepit et peperit.
</p>
          <p>AUG. Utrum de suo justitiam conceperit, hoc vobiscum
agitur, qui ignorantes Dei justitiam, vestram
vultis constituere <note>(Rom. X, 3)</note>: cum voluntas sancta
utique justitiam sancta cogitatione concipiat, de qua
scriptum est, <hi>Cogitatio sancta servabit te <note>(Prov. II, 11,
sec. LXX)</note>
            </hi>; dicit autem Apostolus, <hi>Non quia idonei
sumus cogitare aliquid quasi ex nobismetipsis, sed sufficientia
nostra ex Deo est <note>(II Cor. III, 5)</note>
            </hi>. Hoc si
intelligatis, non aliud intelligetis esse arbitrium
laudabiliter liberum, nisi quod fuerit Dei gratia liberatum.</p>
        </div3>
<div3>
          <head>LXXX.</head>
          <p>
 JUL. Sic et cum e diverso statuens prave
agere in aliorum injuriam, vel iniquus quis fuerit,
vel crudelis; operatio qua nocet aliis, a nequitia foras
proficiscitur, quam intus mala voluntas seminavit
et genuit: cum vero deest facultas, per quam in
proximos vis secretae voluntatis erumpat, in ipsa
<pb n="1103"/>
tamen sola voluntate, quae aliquid vel boni vel mali,
non impetu brevi, sed cogitatione appetituque patraverit,
vel benignitatis est ratio impleta, vel malignitatis.
</p>
          <p>AUG. Sicut intelligis voluntatem etiam sola cogitatione
rationem vel benignitatis vel malignitatis implere,
si eo modo intelligas, quod de bona et sancta
cogitatione loquens Apostolus ait, non esse nos idoneos
cogitare aliquid quasi ex nobismetipsis, sed sufficientiam
nostram ex Deo esse; poteris corrigi, et
humilis suscipere gratiam, cui te superbia fecit inimicum,
dum vis in eis esse, qui confidunt in virtute
sua <note>(Psal. XLVIII, 7)</note>; non in eis qui dicunt, <hi>Diligam
te, Domine, virtus mea <note>(Psal. XVII, 2)</note>
            </hi>.</p>
        </div3>
<div3>
          <head>LXXXI.</head>
          <p>
 JUL. Et boni igitur possibilitas, et mali,
bona est: quoniam posse bonum facere, aula virtutis
est; posse malum facere, testimonium libertatis
est.
</p>
          <p>AUG. Non est ergo liber Deus, de quo dictum est, <hi>Negare se ipsum non potest 
 <note>(II Tim. II, 13)</note>
            </hi>: et de quo
etiam ipse dixisti, <hi>Deus esse nisi justus non potest;</hi> et
alio loco, <hi>Non potest autem Deus,</hi> inquis, <hi>nisi justus et
pius esse <note>(Supra, capp. 28, 67)</note>
            </hi>.</p>
        </div3>
<div3>
          <head>LXXXII.</head>
          <p>
 JUL. Per hoc igitur suppetit homini habere
proprium bonum, per quod ei subest posse facere
malum. Tota ergo divini plenitudo judicii tam junctum
habet negotium cum hac libertate hominum, ut
harum qui unam agnoverit, ambas noverit. Unde fit
ut harum unam qui violaverit, ambas violet. Sic igitur
et libertas humani custodiatur arbitrii, quemadmodum
divina aequitas custoditur. Hic intellectus liberi
arbitrii est, qui et fatorum opinionem, et Chaldaeorum
supputationem, et Manichaeorum phantasias,
veritati ecclesiasticae subjugavit. Hic intellectus est,
qui cum illis, quos enumeravimus, vos etiam a Christo
monstrat alienos. Libertas igitur arbitrii, possibilitas
est vel admittendi vel vitandi peccati, expers
cogentis necessitatis, quae in suo utpote jure habet,
utrum surgentium partem sequatur, id est, vel ardua
asperaque virtutum, vel demersa et palustria voluptatum.
</p>
          <p>AUG. Homo quamdiu stetit in bona voluntate liberi
<pb n="1104"/>
arbitrii, non opus habebat ea gratia, qua levaretur,
cum surgere ipse non posset: nunc vero in ruina sua,
liber est justitiae, servusque peccati; nec potest servus
esse justitiae, et liber a dominante peccato, nisi
eum Filius liberaverit.</p>
        </div3>
<div3>
          <head>LXXXIII.</head>
          <p>
 JUL. Quod ut breviter absolvatur, possibilitas
est ad hoc solum excubans, ne homo vel in
peccatum a quoquam impellatur, vel a peccato abstrahatur,
voluntate captiva: quam non posse capi,
si dedi ipsa noluerit, testatur fortitudo, cujus lacerti
in contemptu dolorum et per Gentiles et per Christianos
assidue claruerunt.
</p>
          <p>AUG. Hoc est utique, quod agit haeresis vestra:
ad hoc enim additis et Gentiles, ne piae fortitudinis
opus Dei gratia Christiani facere potuisse, aut fecisse
credantur; quae Christianis est propria, non Christianis
Gentilibusque communis. Audite ergo, et intelligite:
Fortitudinem Gentilium mundana cupiditas,
fortitudinem autem Christianorum Dei charitas facit;
quae diffusa est in cordibus nostris, non per voluntatis
arbitrium, quod est a nobis, sed per Spiritum sanctum
qui datus est nobis <note>(Rom. V, 5)</note>.</p>
        </div3>
<div3>
          <head>LXXXIV.</head>
          <p>
 JUL. Si ergo est, ut ratio prodidit, arbitrii
libertas propulsatrix necessitatum, ut nemo sit
vel bonus vel malus, cui non sit liberum esse contrarium;
quemadmodum tu aut confessus es liberum arbitrium,
usurus tali testimonio quod captivis convenit,
aut tale testimonium subdidisti, postquam liberum
fueras confessus arbitrium? Ais enim:  « Non
negamus arbitrium liberum; sed, <hi>Si vos Filius liberaverit,</hi> 
ait Veritas, <hi>tunc vere liberi eritis.</hi> »  Manifestum
est Christum in illo loco ad captivam conscientiam
verba fecisse; quam liberam non esse prodebat; sed
obnoxiam ei ultioni, quae condemnat peccata, libera
voluntate commissa. Quam sententiam tu male intelligens,
id est, non intelligens, aut forte in te intelligens,
et huc natura sua repugnante trahens, in
eo posuisti loco, ubi a tuis sermonibus tota sui proprietate
discordat. Ut enim ipsa verba jungamus:
Quod liberatur, captivum est: quod captivum est,
liberum non est: quod liberum est, captivum non
est.
</p>
          <p>AUG. Alia est remissio peccatorum, in eis quae male
facta sunt; alia charitas, quae facit liberum ad ea
quae bona facienda sunt. Utroque modo liberat Christus;
quia et iniquitatem ignoscendo aufert, et inspirando
tribuit charitatem.</p>
        </div3>
<div3>
          <head>LXXXV.</head>
          <p>
 JUL. Tu utrumvis hic simpliciter confitere,
et cavillari desine: aut dic nobiscum liberum
esse arbitrium: et remove testimonium, quod suo
tempore congrue prolatum est; aut, sicut in his libris,
quos nunc per Alypium ad Bonifacium misisti,
dic captivum esse arbitrium, quod nos liberum dicimus,
et desine te negare Manichaeum.
</p>
          <p>AUG. Manichaeus immutabilem substantiam mali
<pb n="1105"/>
naturae Dei sui miscet insanus, et eamdem naturam
Dei potius corruptibilem facit, et sub aliena natura
vult esse captivam: fides autem catholica, bonam,
sed tamen mutabilem, creaturam in deterius voluntate
mutatam; ac per hoc, depravata sua vitiataque
natura, non sub aliena substantia, sed sub peccato
suo ream dicit serviliter detineri. Ac per hoc, et de
ipso liberatore multum ab eo nostra diversa sententia
est. Manichaeus enim dicit opus esse liberatore, ut a
nobis naturam separet alienam: nos autem, ut sanet
et vivificet nostram. Tu ergo adjutorem Manichaei
te non esse ostende, si potes, qui miserias hominum,
cum quibus eos nasci, quoniam sine dubio
sentit, sine dubio consentit genus humanum, nolens
tribuere peccato vitiatae naturae nostrae, facis
ut eas ille permixtae nobis naturae tribuat alienae.</p>
        </div3>
<div3>
          <head>LXXXVI.</head>
          <p>
 JUL. Caeterum duo ista quae jungis, liberum
et non liberum, id est liberum et captivum,
illi quidem rei de qua agitur, convenire non possunt:
tibi vero stultitiam singularem, impudentiam novam,
impietatem veterem inesse testantur.
</p>
          <p>AUG. Liberos dicimus ad facienda opera pietatis
eos, quibus dicit Apostolus, <hi>Nunc autem liberati a
peccato, servi autem facti Deo, habetis fructum vestrum
in sanctificationem, finem vero vitam aeternam <note>(Rom.
VI, 22)</note>
            </hi>. Hunc in sanctificatione fructum, qui fructus
procul dubio charitas est, atque opera ejus, nullo
modo habere possumus a nobis; sed habemus per
Spiritum sanctum, qui datus est nobis. De ipso quippe
fructu loquebatur magister Deus, quando palmitibus
in se manentibus dicebat, <hi>Sine me nihil potestis
facere <note>(Joan. XV, 5)</note>
            </hi>. Sed stultitiam singularem nobis
inesse conviciaris, quia Deus nobis virtus est, nec
in nostra virtute confidimus: et impudentiam novam,
quia concupiscentiam carnis, qua caro concupiscit
adversus spiritum, non tua fronte laudamus:
et impietatem veterem, quoniam dogmata antiqua
catholica, quae docuerunt qui Ecclesiam Christi ante
nos in ejus gratia vera pietate rexerunt, contra perversitatem
vestram novitiam quantulocumque labore
defendimus. In te igitur agnosce stultitiam, in te
impudentiam, in te impietatem, non veterem sane,
sed novam.</p>
        </div3>
<div3>
          <head>LXXXVII.</head>
          <p>
 JUL. Sed jam tempus est, ut de Evangelii
sententia disseratur. <hi>Dicebat,</hi> inquit evangelista
Joannes, <hi>Jesus ad Judaeos eos qui crediderunt ei: Si
vos manseritis in sermone meo, vere discipuli mei eritis;
et cognoscetis veritatem, et veritas liberabit vos.</hi> 
Id est, Dominus noster Jesus loquebatur ad credentes
sibi, ut de nulla saeculi nobilitate gaudentes,
nec de Abrahae sibi semine gloriam vindicantes, niterentur
et studerent virtutibus, et nullis post agnitionem
<pb n="1106"/>
Christi servire peccatis, ut veram libertatem
conscientia gaudente retinerent, et spe certorum, id
est aeternorum, vindicarentur a cupiditate aliorum
omnium, quae propter fragilitatem sui, vana frequenter
et falsa dicuntur. Tunc responderunt ei Judaei,
non intelligentes de qua Jesus libertate dixisset: <hi>Semen
Ahrahae sumus, et nemini servivimus unquam: quomodo
tu dicis, Liberi eritis?</hi> Multis enim modis libertas
appellari solet: ut in hoc loco sanctitas; ut resurrectio
in Apostolo, ubi dicit creaturam liberari a servitute
corruptionis in libertatem gloriae filiorum Dei <note>(Rom. VIII, 21)</note>;
ut libertas quae notior est, ad distinctionem
dicitur servitutis. Eo autem nomine et
libertas nuncupatur arbitrii. Dividantur ergo causae,
ne res multum distantes confundantur nominis communione.
Hic ergo non arbitrii libertatem Dominus
dicit esse liberandam: sed illa integra permanente,
convenit Judaeos, ut accipientes indulgentiam liberentur
a reatibus, et eam quae apud Deum maxima est,
libertatem occupent, ut incipiant nihil debere criminibus.
Denique sequitur Evangelista: <hi>Respondit eis
Jesus, Amen, amen dico vobis, quoniam omnis qui facit
peccatum, servus est peccati. Servus autem non manet
in domo in aeternum; filius autem manet in aeternum.
Si ergo Filius vos liberaverit, tunc vere liberi eritis <note>(Joan. VIII, 31-36)</note>
          </hi>.
</p>
          <p>AUG. Attende quod dictum est, <hi>Omnis qui facit
peccatum.</hi> Non enim ait, Qui fecit; sed, <hi>qui facit.</hi> Et
non vis eum ab hoc malo liberare homines: non vis
eum hoc loco talem promittere libertatem, qua peccatum
non faciamus; sed ideo tantummodo liberare,
quia fecimus.</p>
        </div3>
<div3>
          <head>LXXXVIII.</head>
          <p>
 JUL. Aperuit, de qua hic servitute loqueretur. <hi>Omnis,</hi> 
 inquit, <hi>qui facit peccatum, servus
est peccati.</hi> Hoc autem ipsum quam vehemens est
contra errorem vestrum, quia dicit, servum non esse
peccati, nisi eum qui fecerit ipse peccatum; nec
posse cuiquam adhaerere peccatum, quod non is de
quo agitur, per se, aut actione, aut vel sola commiserit
voluntate? Quam etiam ostendit universitatem
humani generis non posse jam a diabolo possideri,
cum distinctionem facit inter servum et filium, id est,
justum et injustum? Hic enim, ut se Christus, ita
etiam unumquemque sanctorum a servorum conditione
separabat: sicut fuerunt et ante Vetus, et in
Vetere Testamento, quos in domo Patris sui manere,
et in mensa ejus denuntiat jucundari <note>(Luc. XIII, 28,
29)</note>. Totum hoc autem exhortationis genus inepte
prolatum esset, si non liberi arbitrii homines conveniret.
</p>
          <p>AUG. Convenit plane ideo facientes peccatum, quia
servi sunt peccati, ut accepta libertate quam promittit,
desinant facere peccatum. Regnabat namque peccatum
in eorum mortali corpore, ita ut obedirent
<pb n="1107"/>
concupiscentiis ejus, et exhiberent membra arma
iniquitatis peccato <note>(Rom. VI, 12 et 13)</note>. Contra hoc
ergo malum, quo peccatum faciebant, libertate indigebant,
quam promittebat: <hi>Omnis</hi> enim, inquit, non
qui fecit, sed <hi>qui facit peccatum, servus est peccati.</hi> Quid
verba lucida caliginosis disputationibus obscurare
conaris? Erumpunt omnino, et te licet obsistente,
fulgore suo vincunt tenebras tuas. <hi>Omnis,</hi> ait, <hi>qui
facit peccatum, servus est peccati.</hi> Audis, <hi>qui facit:</hi> et
tu non exponere, sed supponere vis, Qui fecit. Audiant
ergo, quibus ipse aperit sensum, ut intelligant
Scripturas: audiant, <hi>Omnis qui facit peccatum, servus
est peccati.</hi> Et quaerant accipere libertatem, ut non
faciant peccatum, clamantes ad eum, cui dicitur, <hi>Itinera mea dirige secundum verbum tuum, et ne dominetur
mihi omnis iniquitas 
 <note>(Psal. CXVIII, 133)</note>
            </hi>. Cur
autem illudis sensibus tardis, et ita insinuas verba
Domini, quasi dixerit servum non esse peccati, nisi
eum qui fecerit ipse peccatum? Fraude agis, non hoc
dixit: non enim ait, Nemo est servus peccati, nisi
qui facit peccatum; sed ait, <hi>Omnis qui facit peccatum,
servus est peccati.</hi> Sunt enim servi peccati originalis,
qui peccatum ipsi nondum faciunt; et ab hoc vinculo
servitutis regeneratione solvuntur. Non igitur omnis
qui servus est peccati, facit peccatum; sed omnis
qui facit peccatum, servus est peccati: sicut non omne
animal equus est; sed tamen omnis equus animal est.
Ubi est dialectica tua, qua te inflare consuesti? Tam
doctum et acutum quare te ista fugiunt? aut quare
insidiaris indoctis et tardis, si te ista non fugiunt?
Quis autem nostrum dicit, universitatem hominum a
diabolo possideri; cum sanctorum tanta sint millia,
quae non possidentur a diabolo? Sed dicimus, eos
solos a diabolo non possideri, quos Christi liberat
gratia; cujus gratiae vos estis inimici. Si enim hanc
gratiam non oppugnaretis, sed intelligeretis; procul
dubio etiam ante Vetus Testamentum, et tempore
Veteris Testamenti, omnes sanctos, a servorum conditione
separatos, eadem liberatos Christi gratia videretis.</p>
        </div3>
<div3>
          <head>LXXXIX.</head>
          <p>
 JUL. Denique ut intelligas, non eum naturae
eorum exprobrare, sed vitae; sequitur, <hi>Scio quia
filii Abrahae estis.</hi> Ecce de qua illi se liberos dixerant
originis dignitate: nunc cui servituti obnoxii sint demonstrat,
dicens, <hi>Quaeritis me interficere, quia sermo
meus non capit in vobis. Ego quod audivi apud Patrem
meum, loquor; et vos quae vidistis apud patrem vestrum,
facitis.</hi> 
</p>
          <p>AUG. Quid est, <hi>Sermo meus non capit in vobis;</hi> si
natura etiam talis, qualis nunc indiget liberante, jam
capax est sermonis ejus, etiamsi sensum non aperiat
gratia ejus, sicut aperuit Apostolis ut intelligerent
Scripturas <note>(Luc. XXIV, 45)</note>; sicut illi purpurariae
Thyatirenorum, ut intenderet in ea quae a Paulo dicebantur
<pb n="1108"/> <note>(Act. XVI, 14)</note> 
?</p>
        </div3>
<div3>
          <head>XC.</head>
          <p>
 JUL. Vide quam diversa sit naturae ratio et voluntatis.
Non negavit Jesus, carnem eorum pertinere
ad semen Abrahae: sed inculcat eis, quod ad diabolum
patrem voluntatis iniquitate migraverint; qui ideo
genitor eorum dicitur, quod criminum arguitur eruditor. <hi>Responderunt,</hi> 
 inquit, <hi>et dixerunt ei Judaei: Pater noster
Abraham est. Dicit eis Jesus: Si filii Abrahae essetis, opera
Abrahae faceretis: nunc autem quaeritis me interficere,
hominem qui veritatem locutus sum vobis, quam audivi
a Deo; hoc Abraham non fecit: vos autem facitis opera
patris vestri <note>(Joan. VIII, 37-41)</note>
          </hi>. Aspicisne quas faciat
verborum divisiones Sapientia? Negat eos Abrahae
filios esse, quos supra dixerat esse filios Abrahae:
sed quoniam diversus est de natura ac voluntate
tractatus, ostendit alterum esse prosatorem carnis
innocuae, alterum seductorem miserae voluntatis.
</p>
          <p>AUG. Verum dicis incautus. In paradiso enim diabolus
seductor beatae voluntatis fuit, quam seducendo
miseram fecit: nunc autem, sicut fateris, seductor
est miserae voluntatis. Ab hac ergo miseria (ne per
illam nunc facilius, quam tunc ad illam seducta est,
adhuc seducatur a diabolo) non eam liberat, nisi
ille ad quem quotidie tota clamat Ecclesia, <hi>Ne nos
inferas in tentationem; sed libera nos a malo <note>(Matth.
VI, 13)</note>
            </hi>.</p>
        </div3>
<div3>
          <head>XCI.</head>
          <p>
 JUL. Hic ergo ubi dixit Dominus, <hi>Si vos Filius
liberaverit, vere liberi eritis;</hi> promisit indulgentiam
reis, qui peccantes non arbitrii libertatem, sed conscientiam
justitiae perdiderunt. Liberum autem arbitrium
et post peccata tam plenum est, quam fuit ante
peccata: siquidem ipsius opera fiat ut abdicent plerique
occulta dedecoris <note>(II Cor. IV, 2)</note>, et flagitiorum
abjectis sordibus, virtutum comantur insignibus.
</p>
          <p>AUG. Te audi saltem, ubi dicis <note>(Supra, cap. 69)</note> 
propter consuetudinem peccatorum scriptum esse, <hi>Non quod volo, ago; sed quod odi, hoc facio.</hi> 
 Quomodo
ergo post peccata liberum est, quorum etsi
non propagine, quia non vultis, certe tamen consuetudine,
quam solam huic necessitati victi contortique
conceditis, sic perdidit libertatem, ut gemitus
ejus feriat aures vestras, frontemque collidat; cum
auditis, <hi>Non quod volo, ago;</hi> et, <hi>Non quod volo, facio
bonum; sed quod nolo malum, hoc ago <note>(Rom. VII,
15, 19)</note>
            </hi>?</p>
        </div3>
<div3>
          <head>XCII.</head>
          <p>
 JUL. Desine itaque impiare te (si tamen ullum
tibi fas aut nefas restat), Christi verba sic exponendo,
ut ille arbitrium negasse liberum videatur, sine
cujus integritate aequitas ei proprii non potest constare
judicii.
</p>
          <p>AUG. Imo, ideo grave jugum est super filios Adam,
a die exitus de ventre matris eorum <note>(Eccli. XL, 1)</note>,
quia ei constat aequitas judicii: quod omnino iniquum
esset, si non traherent originale peccatum, per quod
homo vanitati similis factus est <note>(Psal. CXLIII, 4)</note>.</p>
        </div3>
<div3>
          <head>XCIII.</head>
          <p>
 JUL. Audi sane ubi vim humanae libertatis
<pb n="1109"/>
ostendit: <hi>Ego veni in nomine Patris mei, et non suscepistis
me; si alius venerit in nomine suo, illum accipietis <note>(Joan. V, 43)</note>
          </hi>,
Et item: <hi>Aut facite arborem
bonam, et fructum ejus bonum; aut facite arborem malam,
et fructum ejus malum <note>(Matth. XII, 33)</note>
          </hi>. Et item: <hi>Si mihi non vultis credere, operibus credite 
 <note>(Joan. X,
38)</note>
          </hi>. Atque omnibus vehementius, quod dicit intentionem
suam humana voluntate impeditam fuisse: <hi>Jerusalem,</hi> 
 inquit, <hi>Jerusalem, quoties volui congregare
filios tuos, sicut gallina pullos suos sub alas suas, et
noluisti?</hi> Post quod non sequitur, Sed te nolente collegi:
verum, <hi>Relinquetur vobis domus vestra deserta <note>(Matth. XXIII, 37, 38)</note>
          </hi>;
ut illos ostendat pro malo quidem
opere jure puniri, sed ab intentione propria non
debuisse ulla necessitate revocari. Sic enim et per
prophetam locutus erat: <hi>Si volueritis, et audieritis me,
quae bona sunt terrae comedetis; si nolueritis, et non
audieritis, gladius vos comedet <note>(Isai. I, 19 et 20)</note>
          </hi>. Quomodo
ergo tu arbitrium liberum non negas, quod non
quidem sermone tuo, sed Evangelii testimonio, sensu
autem tuo, non liberum pronuntiasti?
</p>
          <p>AUG. Ignoscendum est, quia in re multum abdita
ut homo falleris. Absit ut impediatur ab homine omnipotentis
et cuncta praescientis intentio. Parum de re
tanta cogitant, vel ei excogitandae non sufficiunt, qui
putant Deum omnipotentem aliquid velle, et homine
infirmo impediente, non posse. Sicut certum est Jerusalem
filios suos ab illo colligi noluisse, ita certum
est eum etiam ipsa nolente quoscumque eorum voluit
collegisse. Deus enim, sicut homo ejus dixit Ambrosius,
quos dignatur vocat, et quem vult religiosum
facit <note>(Lib. 2 in Luc. IX, 58)</note>. Convenit autem Scriptura
plerumque hominis voluntatem, ut quod non habet,
vel non potest, admonitus sentiat; et ab eo a quo
sunt bona omnia, indigens poscat. Si enim exauditus
fuerit in eo quod dicere jussi sumus, <hi>Ne nos inferas
in tentationem;</hi> procul dubio nulla decipietur inscitia,
nulla cupiditate vincetur. Propterea ergo per prophetam
dictum est, <hi>Si nolueritis, et non audieritis me,
gladius vos comedet;</hi> et caetera hujusmodi: ut cum
invenissent in se ipsis victrices cupiditates, ad propellendum
malum scirent a quo deberent poscere
auxilium. Ideo autem dictum est, <hi>Ecce relinquetur
vobis domus vestra deserta;</hi> quia plures ibi erant, quos
obduratione et desertione judicaverat dignos, occulto
judicio, justo tamen. Nam si, ut dicis,  « ab intentione
propria »  utique mala,  « non debet homo ulla necessitate
revocari: »  cur apostolus Paulus adhuc Saulus,
caedem spirans et sanguinem sitiens, violenta corporis
caecitate, et terribili desuper voce, a sua pessima
intentione revocatur; et ex persecutore prostrato,
illius Evangelii, quod oppugnabat, laboriosior caeteris
futurus praedicator erigitur <note>(Act. IX)</note>? Agnosce gratiam:
alium sic, alium autem sic Deus, quem dignatur,
vocat: et Spiritus ubi vult spirat <note>(Joan. III, 8)</note>.</p>
        </div3>
<div3>
          <head>XCIV.</head>
          <p>
 JUL. Nam in illo opere, quod te supra dixi
<pb n="1110"/>
nuper Romam misisse, audacius quid sentires aperuisti.
In primo enim libro, cum tibi similiter proposuisses
quod nos objicimus, arbitrium vos liberum
denegare, ita disseris constantissimus et subtilissimus
disputator. « Quis autem nostrum dicat, quod primi
hominis peccato perierit liberum arbitrium de genere
humano? Libertas quidem periit per peccatum, sed
illa quae in paradiso fuit, habendi plenam cum immortalitate
justitiam; propter quod natura humana divina
indiget gratia, dicente Domino in Evangelio suo, <hi>Si
vos Filius liberaverit, tunc vere liberi eritis</hi> »  <note>(Joan. VIII,
36)</note>:  « utique liberi ad bene justeque vivendum. Nam
liberum arbitrium usque adeo in peccatore non periit,
ut per ipsum peccent, maxime omnes qui cum delectatione
peccant et amore peccati, et eis placet quod
eos libet. Unde Apostolus, <hi>Cum essetis,</hi> inquit, <hi>servi
peccati, liberi fuistis justitiae.</hi> Ecce ostenduntur etiam
peccato minime potuisse, nisi alia libertate, servire.
Liberi ergo a justitia non sunt, nisi arbitrio libertatis:
liberi autem a peccato non fiunt, nisi gratia
Salvatoris. Propter quod admirabilis Doctor etiam
verba ipsa discrevit: <hi>Cum enim servi essetis,</hi> inquit, <hi>peccati, liberi fuistis justitiae. Quem ergo tunc fructum
habuistis in his, in quibus nunc erubescitis? Nam finis
illorum mors est: nunc autem liberati a peccato, servi
autem facti Dei</hi>,
 <hi>habetis fructum vestrum in sanctificationem,
finem vero vitam aeternam</hi> »  <note>(Rom. VI, 20, 22)</note>.
 « Liberos dixit justitiae, non liberatos: a peccato autem
non liberos, ne sibi hoc tribuerent, sed vigilantissime
maluit dicere liberatos; referens hoc ad illam Domini
sententiam, <hi>Si vos Filius liberaverit, tunc vere liberi
eritis.</hi> Cum itaque non vivant bene filii hominum, nisi
effecti filii Dei, quid est quod iste libero arbitrio vult
bene vivendi tribuere potestatem; cum enim haec potestas
non detur nisi gratia Dei, per Jesum Christum
Dominum nostrum <note>(Id. VII, 25)</note>, dicente Evangelio, <hi>Quotquot autem receperunt eum, dedit eis potestatem
filios Dei fieri</hi> 
 »  <note>(Joan. I, 12)</note>. Et item post modicum:
 « Datur ergo, »  inquis,  « potestas ut filii Dei fiant, qui
credunt eum. Quae potestas, nisi detur a Deo, nulla
esse potest ex libero arbitrio: quia nec liberum in
bono erit, quod liberator non liberaverit; sed in malo
liberum habet arbitrium, cui delectationem malitiae
vel occultus vel manifestus deceptor insevit, vel sibi
ipse persuasit. Non itaque, sicut dicunt nos quidam
dicere, et iste audet insuper scribere, omnes in peccatum,
velut inviti, carnis suae necessitate coguntur:
sed si jam in ea aetate sunt, ut propriae mentis utantur
arbitrio, et in peccato sua voluntate retinentur, et
a peccato in peccatum sua voluntate praecipitantur.
Sed haec voluntas, quae libera est in malis, quia delectatur
malis, ideo libera in bonis non est, quia liberata
non est. Nec potest homo boni aliquid velle, nisi
adjuvetur ab eo qui malum non potest velle »  <note>(Contra
Duas Epistolas Pelagianorum, lib. I, nn. 5-7)</note>. In his
<pb n="1111"/>
omnibus verbis tuis, quae posui, ita video gratiae nomen
cum liberi arbitrii negatione consertum, ut non
tam mala sensus tui appellationum bonis vindicari
queant, quam dignitas nominum dogmatum tuorum
adhaesione vilescat. Non ergo te his sermonibus honestasti,
sed ornamenta ipsa turpasti. Nos tamen ea
quae a te juncta sunt separamus, ut gratiae divinitas
ab scaevis colligationibus enodata, nec responsione
quatiatur; et gravitate Catholicorum, non Manichaeorum
adulatione laudetur. Gratiam ergo Christi multiplicem
confitemur. Primum munus ejus est, quod
facti ex nihilo sumus. Secundum, quod ut viventibus
sensu, ita sentientibus ratione praestamus; quae impressa
est animo, ut Conditoris imago doceretur: ad
cujus aeque respicit dignitatem arbitrii concessa libertas.
Ipsi etiam gratiae, beneficiorum quae nobis praestare
non desinit, augmenta reputamus. Ipsa gratia
legem in adjutorium misit <note>(Isai. VIII, 20, sec. LXX)</note>:
ad ejus spectabat officium, ut rationis lumen, quod
pravitatis exempla hebetabant et consuetudo vitiorum,
multimodis eruditionibus excitaret, atque invitatu suo
foveret. Ad istius ergo gratiae, id est, divinae benevolentiae,
quae rebus causam dedit, plenitudinem spectavit,
ut Verbum caro fieret, et habitaret in nobis <note>(Joan. I, 14)</note>.
Reposcens enim Deus ab imagine sua
amoris vicem, palam fecit quam totum in nos inaestimabili
egisset affectu, ut vel sero redamaremus eum,
qui commendans charitatem suam nobis <note>(Rom. V, 8)</note>,
Filio suo non pepercit, sed pro nobis illum tradidit:
pollicens quia si voluissemus deinceps voluntati ejus
obedire, Unigeniti sui praestaret nos esse cohaeredes <note>(Id. VIII, 32, 17)</note>.
</p>
          <p>AUG. Homo Pelagiane, charitas vult bonum, et charitas
ex Deo est; non per legis litteram, sed per spiritum
gratiae. In hoc est praedestinatis adjutorium littera,
quia jubendo et non juvando, admonet infirmos
confugere ad spiritum gratiae. Sic lege legitime utuntur,
quibus bona est <note>(I Tim. I, 8)</note>, id est, utilis:
alioquin per se ipsam littera occidit <note>(II Cor. III, 6)</note>;
quia jubendo bonum, et non largiendo charitatem,
quae sola vult bonum, reos praevaricationis facit.</p>
        </div3>
<div3>
          <head>XCV.</head>
          <p>
 JUL. Haec ergo gratia, quae in Baptismate non
solum peccata condonat, sed cum hoc indulgentiae
beneficio, et provehit, et adoptat, et consecrat: haec,
inquam, gratia, meritum mutat reorum, non liberum
condit arbitrium; quod eo accipimus tempore, quo
creamur: utimur autem, quo valentiam inter bonum
et malum discretionis adipiscimur. Bonae itaque voluntati
innumeras adjutorii divini adesse species non
<pb n="1112"/>
negamus; sed ita ut non per adjutorii genera aut
fabricetur quae fuerit arbitrii destructa libertas, aut
aliquando ea exclusa, vel boni vel mali cuiquam necessitas
credatur incumbere; verum arbitrio libero
omne adjutorium cooperatur.
</p>
          <p>AUG. Si non praevenit, ut operetur eam, sed prius
existenti voluntati gratia cooperatur; quomodo verum
est, <hi>Deus in vobis operatur et velle <note>(Philipp. II, 13)</note>
            </hi>?
quomodo, <hi>Praeparatur voluntas a Domino <note>(Prov. VIII,
35, sec. LXX)</note>
            </hi>? quomodo, <hi>Charitas ex Deo est <note>(I Joan.
IV, 7)</note>
            </hi>, quae sola vult beatificum bonum? Aut si scientia
legis et eloquiorum Dei charitatem operatur in
nobis, ut non per donum Dei, sed per nostrae voluntatis
arbitrium diligamus, quod esse diligendum Deo
docente cognoscimus; quomodo res minor ex Deo nobis
est, et major ex nobis? quia sine Deo donante
scientiam, hoc est docente, nosse non possumus; illo
autem charitatem quae supereminet scientiae <note>(Ephes.
III, 19)</note>, non donante, diligere possumus. Sic non sapiunt,
nisi novi haeretici et gratiae Dei nimis inimici.</p>
        </div3>
<div3>
          <head>XCVI.</head>
          <p>
 JUL. Hoc ergo arbitrium liberum, propter
quod solum nos manifestari ante tribunal Christi, Magister
Gentium scribit, ut reportet unusquisque propria
corporis, prout gessit, sive bonum, sive malum <note>(II Cor. V, 10)</note>,
sicut Catholici quidem confitentur;
ita vos non solum cum Manichaeo, sed etiam cum
Joviniano, quem nobis audes impingere, diverso quidem
genere, sed impietate simili denegatis. Quod ut
planius fiat, divisionum adhibeatur examen. Nos dicimus
peccato hominis, non naturae statum mutari,
sed meriti qualitatem; id est, et in peccante hanc esse
liberi arbitrii naturam, per quam potest a peccato
desinere, quae fuit in eo ut posset a justitia deviare.
</p>
          <p>AUG. Scimus vos ideo dicere, peccato hominis naturae
statum non mutari, quia deseruistis fidem catholicam,
quae dicit primum hominem sic factum, ut non
haberet moriendi necessitatem; peccato autem ita
hunc statum naturae fuisse mutatum, ut hominem necesse
sit mori, usque adeo ut etiam spiritu jam regeneratis
atque vivificatis Apostolus dicat: <hi>Si Christus
in vobis est, corpus quidem mortuum est propter peccatum,
spiritus autem vita est propter justitiam: si ergo
spiritus ejus qui suscitavit Jesum ex mortuis, habitat in
vobis; qui suscitavit Jesum Christum a mortuis, vivificabit
et mortalia corpora vestra per inhabitantem spiritum
ejus in vobis <note>(Rom. VIII, 10 et 11)</note>
            </hi>. Ideo utique dixit, <hi>Vivificabit et mortalia corpora vestra,</hi> 
 quod in carnis
resurrectione speramus, quia dixerat, <hi>Corpus mortuum
est propter peccatum:</hi> et vos non vultis peccato statum
mutatum esse naturae. Verumtamen Pelagio cum in
Palaestino judicio fuisset objectum, quod diceret infantes
nuper natos in eo statu esse, in quo Adam fuit
ante peccatum, negavit se dicere, idque damnavit.
<pb n="1113"/>
Quod si fecisset corde veraci, jam fortasse vestra haeresis
interiisset: postremo ipse saltem fuisset ab illa
peste sanatus. Deinde quaero utrum vitio careat natura
peccatrix: quod si absurdissimum est, habet ergo
vitium; si habet vitium, procul dubio vitiata est.
Quomodo ergo mutata non est, quae cum fuisset sana,
vitiata est? Ac per hoc, etiam excepto peccato illo,
de quo Joannes Constantinopolitanus ait,  « Adam
peccavit illud grande peccatum, et omnes in commune
damnavit »  ( <hi>Homilia de Lazaro resuscitato</hi> ): et illo
ergo excepto, de quo damnationem humana natura
originaliter trahit, quomodo sobrie dici potest, statum
naturae in homine non fuisse mutatum qui dicit, <hi>Lex
spiritualis est, ego autem carnalis sum, venumdatus sub
peccato: quod enim operor, ignoro; non enim quod
volo, ago <note>(Rom. VII, 14 et 15)</note>
            </hi>; et caetera hujusmodi:
etiam si hanc mutationem non in eo nascendi traxit
conditio, sed, ut vultis, contraxit consuetudo peccandi?
Cernitisne, vanum esse quod dicitis, peccato
hominis non naturae statum mutari, sed meriti qualitatem?
Nisi forte dicatis, non naturam peccato mutari,
sed hominem. Et quid est hoc, nisi hominem negare
esse naturam? Quando ista diceretis, si cogitaretis
sana mente quod dicitis?</p>
        </div3>
<div3>
          <head>XCVII.</head>
          <p>
 JUL. Manichaeus dicit, voluntatem malam
ab ea inspirari natura, quae bonum velle non potest;
voluntatem vero bonam ab ea infundi natura, quae
malum velle non potest: ita utique naturis singularum
rerum imponit necessitatem, ut propriae voluntates
non possint velle contraria. Inter nos et illum certe
grande chaos est: videamus nunc quantum ab eo tu
recesseris. Dicis esse liberam voluntatem, sed ut malum
tantummodo faciat, non autem esse in hoc liberam,
ut malum desistat operari, nisi ei fuerit imposita
necessitas volendi bonum, ab ea natura, quae, ut
tuis utar sermonibus,  « malum non potest velle »  <note>(Lib. 1
contra Duas Epistolas Pelagianorum, n. 7)</note>. Definis
ergo, genus hominum per liberum arbitrium nihil
aliud quam peccare, nec aliud posse facere. Per quod
absolute pronuntias, humanam naturam unum semper
cupere quod malum est, et velle non posse contrarium:
naturam autem Dei malum non posse velle;
et ideo, nisi necessitatis suae participem fecerit malam
hominum naturam, bonum in ea actionis esse non
posse. Post haec itaque utrum non multum ames Manichaeum,
in cordis tui secreto Deus viderit: quantum
tamen ex dogmatum germanitate monstratur, nihil
aliud prorsus egisti, quam ut ordine commutato idem
quod ille affirmarat adstrueres.
</p>
          <p>AUG. Utinam Manichaeum fortiter destrueres, non
turpiter adjuvares. Ille namque nimia perversus insania
non dicit naturam mali cogi bene facere ab alia
natura boni, quae malum non potest velle; sed naturam
boni cogi male facere ab ea natura mali, quae
bonum non potest velle: ac per hoc mirabiliter demens
naturam mali vult esse immutabilem, mutabilem
<pb n="1114"/>
vero naturam boni. Proinde, voluntatem malam ab ea
inspirari natura, quae bonum velle non potest, certum
est dicere Manichaeum: voluntatem vero bonam ab ea
infundi natura, quae malum velle non potest, non dicit
Manichaeus, sicut tu de illo mitius suspicaris: quoniam
 boni naturam nullo modo immutabilem credit,
quae malum velle non possit, cui credit inspirari voluntatem
malam ab ea natura, quae bonum non potest
velle; itaque fieri per mali naturam, ut malum velit
boni natura, quam nihil vult esse aliud quam naturam
Dei. Tu ergo hunc adjuvas, negando humanam peccato
primi hominis vitiatam esse naturam, ut naturae
mali quam fingit, attribuat quidquid malorum in manifestissima
invenit miseria parvulorum. Deinde cum
displicet tibi, hominem non posse bonum velle, nisi
adjuvetur ab eo qui malum non potest velle, nonne
respicis ei te contradicere, qui dixit, <hi>Sine me nihil potestis
facere <note>(Joan. XV, 5)</note>
            </hi>: et Scripturae, ubi legitur, <hi>Paratur voluntas a Domino 
 <note>(Prov. VIII, 35, sec. LXX)</note>
            </hi>;
et ubi legitur, <hi>Deus est enim qui operatur in nobis et
velle <note>(Philipp. II, 13)</note>
            </hi>; et ubi legitur, <hi>A Domino gressus
hominis dirigentur, et viam ejus volet <note>(Psal. XXXVI,
23)</note>
            </hi>? Ubi nihil miror, nisi unde te christianum dicas,
cum his divinis tot et tam claris vocibus contradicas.</p>
        </div3>
<div3>
          <head>XCVIII.</head>
          <p>
 JUL. Joviniano autem in una parte conjungeris:
nam dicit in secundo operis sui libro, Baptizatum
hominem non posse peccare; ante Baptisma autem
et peccare et non peccare posse. Tecum ergo
putat, a tempore Baptismatis imponi hominibus necessitatem
boni: quod aeque falsum est, quam quod
tu putas, ante Baptisma inesse hominibus necessitatem
faciendi mali. Nam cum dicis tu,  « Non potest
homo boni aliquid velle, nisi adjuvetur ab eo qui malum
non potest velle: »  participatione utique gratiae
et naturae bonae vis hominem possibilitatem consequi
faciendi boni; quod dicis tamen a tempore Baptismatis
posse contingere. Inter impietatem igitur medius
et timorem, ad Joviniani consortium confugisti, sed
Manichaei lupanar necdum reliquisti. Verumtamen
tanto te innocentior Jovinianus, quanto Joviniano profanior
Manichaeus. Ut enim adhuc brevius quod egimus
colligatur, Manichaeus dicit: In omnibus hominibus
inspiratrix malae voluntatis tenebrarum natura
delinquit, et aliud facere non potest. Tu dicis: In
cunctis hominibus primi peccati tenebris infecta, et
per hoc malae voluntatis auctor natura delinquit, et
bonum velle non potest. Jovinianus dicit: Voluntas
quidem hominum, sed usque ad Baptisma delinquit;
postea autem nisi bonum velle non potest. Catholici,
id est nos, dicimus, quod ab initio usque ad finem
sine aliquo naturalium coactu, voluntas et ante Baptisma
in unoquoque delinquit, quae illo ipso temporquo
peccat, potestatem habet recedere a malo, et facere
bonum, ut constet ratio libertatis. Vestrum itaque
nulli quidem veritas dogmatum constat: tamen
cum ab uno principio erroris fueritis egressi, vel minus
inhonestum erat, si quae consequuntur admitteres,
<pb n="1115"/>
et quia cum Manichaeo dicis, natura mala, id est,
manca libertate delinqui, diceres cum eodem, nullo
illam pacto posse mundari: quod quidem alibi affirmas;
sed quod necessario consequebatur adjungeres,
ideo ei opus non esse Baptismatis sacramentis. Aut si
cum Joviniano, a tempore susceptae fidei imprimi asseris
bonas cupiditates; diceres cum eodem, bonam
et ante Baptisma fuisse naturam, quae licet haberet
possibilitatem mali, non tamen habuerit necessitatem,
ac per hoc ad indissimulabile bonum consecrata
pervenerit. Hoc enim modo, etsi rationi, nequaquam
tamen eorum, quos sequeris, dogmatibus contravenires.
</p>
          <p>AUG. Oblitus es quid dicamus: recordare, quaeso.
Nos sumus qui vobis reclamantibus dicimus, etiam
justis, quamdiu sunt in hac vita, non deesse, unde in
oratione sua de se ipsis veraciter dicant, <hi>Dimitte nobis
debita nostra <note>(Matth. VI, 12)</note>
            </hi>. Quoniam si dixerint se
non habere peccatum, se ipsos decipiunt, et veritas
in eis non est <note>(I Joan. I, 8)</note>. Quid est ergo quod inaniter
loqueris, me Joviniano in ea parte conjungi,
qua dicit baptizatum hominem non posse peccare?
Absit ut tam simus surdi et muti, ut non audiamus
eorum qui baptizati sunt vocem, vel non cum eis dicamus, <hi>Dimitte nobis debita nostra.</hi> 
 Ex quo autem homo
incipit uti voluntatis arbitrio, et peccare et non peccare
potest: sed alterum horum non facit, nisi adjutus
ab eo qui dixit, <hi>Sine me nihil potestis facere <note>(Joan.
XV, 5)</note>
            </hi>: alterum vero propria voluntate, sive a se
ipso, sive ab alio deceptore seductus, vel peccato
sicut servus addictus. Adjutos autem homines novimus
Dei spiritu, ut ea vellent quae Dei sunt, ante Baptismum,
sicut Cornelium <note>(Act. X)</note>: quosdam vero
nec post Baptismum, sicut Simonem Magum <note>(Id. VIII)</note>.
Judicia enim Dei sicut multa abyssus <note>(Psal. XXXV, 7)</note>:
et gratia ejus non ex operibus; alioquin gratia jam non
est gratia <note>(Rom. XI, 6)</note>. Desine igitur conviciari nobis
de Manichaeo et Joviniano: quibus enim convicieris in
nobis, quos subsecuti negare non possumus originale
peccatum, videres si oculos haberes, et taceres si frontem
haberes. Sic autem calumniosus es, ut alibi affirmasse
me dicas, a peccatis hominem non posse mundari:
cum ita dicam posse, ut eo quoque perducatur,
ubi beatissimus peccare non possit.</p>
        </div3>
<div3>
          <head>XCIX.</head>
          <p>
 JUL. Nunc autem omnibus perfidus, dicis factam
in natura carnis, peccati necessitatem.
</p>
          <p>AUG. Tu nega dixisse Apostolum, <hi>Cum essetis servi
peccati, liberi fuistis justitiae.</hi> Aut si hoc ab eo dictum
esse non negas, non eum recte dixisse redargue. Si
autem non audes, nega, si potes, eos quibus hoc dicit,
habuisse in malis liberam voluntatem, quando fuerunt
liberi justitiae: aut habuisse liberam in bonis,
quando fuerunt servi peccati: et ab hac servitute eos
<pb n="1116"/>
aude dicere per se ipsos, non per Dei gratiam liberatos,
quibus dicitur, <hi>Nunc autem liberati a peccato,
servi facti estis justitiae <note>(Rom. VI, 20, 22)</note>
            </hi>. Si autem dicis,
a reatu praeteritorum malorum, non a dominatu peccati,
quo quisque justus esse non sinitur, eos fuisse
Dei gratia liberatos; ut autem eis non dominaretur
peccatum, ipsos facere potuisse si vellent, neque ad
hoc indiguisse gratia Salvatoris: ubi ponis eum qui
dicit, <hi>Non quod volo, facio bonum; sed quod nolo malum,
hoc ago <note>(Id. VII, 19)</note>
            </hi>? Si enim sub lege, non sub
gratia constitutus haec loquitur: istum nega sub gravi
necessitatis pondere ingemere; hunc ad bene vivendum
et ad recte agendum per voluntatis arbitrium
assere liberum, clamantem tibi, Mentiris, aut falleris; <hi>non quod volo, age.</hi> 
 Si autem, sicut melius sensit
Ambrosius, hoc etiam de se ipso dicit Apostolus; nec
justorum est in hac vita ad perficiendum bonum tanta
libertas propriae voluntatis, quanta erit in illa vita,
ubi non dicetur, <hi>Non quod volo, ago.</hi> </p>
        </div3>
<div3>
          <head>C.</head>
          <p>
 JUL. Ut possessione aeternitatis amissa (quam
quidem nunquam eam per exortum sui constat habuisse),
voluntas appetendae jugiter pravitatis incumberet.
Et adjungis,  « Voluntas quae libera est in malis,
libera in bonis non est: »  non minore plane stultitiae
professione, quam profanitatis, liberum vocas, quod
dicis nisi unum velle non posse.
</p>
          <p>AUG. Si liberum non est, nisi quod duo potest
velle, id est, et bonum et malum; liber Deus non
est, qui malum non potest velle, de quo etiam ipse
dixisti, verumque dixisti,  « Deus esse nisi justus non
potest »  <note>(Supra, cap. 23)</note>. Siccine Deum laudas, ut
ei auferas libertatem? an potius intelligere debes
esse quamdam beatam necessitatem, qua Deus injustus
non potest esse?</p>
        </div3>
<div3>
          <head>CI.</head>
          <p>
 JUL. Sed licet nulla ex parte constes, tamen
quid attuleris prudens lector attendat. Consentiamus
voluntatem liberam dici posse, quae bonum velle non
potest: hanc autem voluntatem in Baptismate asseris
liberari. Interrogo, ad quem modum liberatur? ut
bonum semper velle cogatur, et malum velle non
possit? an ut utrumque possit appetere? Hic tu si
responderis, Ut bonum semper velle cogatur: quam
sis Jovinianista, etiam ipse cognoscis. Si autem dixeris,
Quomodo potest esse voluntas libera, si bonum
semper velle cogatur? respondeo, Quomodo dicebatur
ante voluntas libera, si malum velle tantummodo
cogebatur? Si ergo responderis, sic fieri post Baptisma
liberam voluntatem, ut et peccare et non peccare
possit; hoc ipso pronuntiabis liberum arbitrium non
fuisse, cum utrumque non poterat. Clauderis undique
disputationis tuae laqueis: arbitrium ante Baptisma
liberum fuit; facultatem habuit faciendi boni,
sicut facultatem habuit faciendi mali; et omnis dogmatis
tui, quo malum naturale persuades, scena collabitur.
</p>
          <p>AUG. De Manichaeo et Joviniano jam me tibi superius
<pb n="1117"/>
inveniet respondisse, qui legerit: quomodo autem
dicas eum, cujus voluntatem nos dicimus a Domino
praeparari, ita fieri bonae voluntatis, ut bonum
velle cogatur (quod absit ut dicatur a nobis), viderit
praeclara intelligentia tua. Si enim cogitur, non vult:
et quid absurdius, quam ut dicatur nolens velle quod
bonum est? De natura etiam Dei vide quid sentias,
homo qui dicis cogi hominem ut bonum velit, si malum
velle non possit. Numquid enim Deus cogitur
velle bonum, quia velle non potest malum, quoniam
est omnino immutabilis? Natura vero humana quamvis
mutabilis, quantum ad id pertinet quod condita
est, bona est; quae non solum sine vitio facta est, verum
etiam cum per vitium mala est, capax est boni,
quo bona sit. Haec vera sententia fallacem Manichaeorum
evertit insaniam. In Baptismo autem ita
peccata omnia dimittuntur in Dei gratia, qua et ad
ipsum Baptismum homo praeparata ab illo voluntate
perducitur, ut deinceps quamvis concupiscat spiritus
ejus adversus carnem, ne consentiat iniquitati, tamen
et caro concupiscat adversus spiritum, ut non
faciat et ille quod vult. Vult enim et istam carnis
concupiscentiam non habere: sed non potest nunc;
propter quod adhuc in se ipso ingemiscit, adoptionem
exspectans redemptionem corporis sui <note>(Rom. VIII, 23)</note>,
ubi sic habeat carnem, ut jam peccare non possit.
Nunc ergo, non solum potest peccare post Baptismum,
verum etiam quia et bene reluctans concupiscentiae
carnis aliquando ab ea trahitur ad consensionem;
et quamvis venialia, tamen aliqua peccata
committit: habet cur semper hic dicat, <hi>Dimitte nobis
debita nostra <note>(Matth. VI, 12)</note>
            </hi>. Haec quoque catholica
veritas Joviniani redarguit vanitatem. Utrumque
autem, id est, et quod contra Manichaeum, et quod
contra Jovinianum dicimus, haeresim vestram calumniasque
subvertit.</p>
        </div3>
<div3>
          <head>CII.</head>
          <p>
 JUL. Sin autem liberum ante ad bonum non
fuit, et factum est post Baptisma ita liberum, ut malum
facere non possit: nunquam quidem ei adfuit
arbitrii libertas, et probatur sine reatu antea peccasse,
et postea sine cura sanctitatis gloriam possidere.
</p>
          <p>AUG. Ergo nec in Deo est arbitrii libertas, quia
malum facere non potest, sicut negare se ipsum non
potest <note>(II Tim. II, 13)</note>: qui et nobis summo illo praemio
largiturus est, ut non quidem ipsi Deo, sed tamen
Angelis ejus aequales, nec nos peccare possimus.
Hoc enim eis post lapsum diaboli pro merito bonae
voluntatis, qua in veritate steterunt, donasse credendus
est, ut postea nullus per liberum arbitrium
novus diabolus fieret.</p>
        </div3>
<div3>
          <head>CIII.</head>
          <p>
 JUL. Quo collecto convinceris inficiari prorsus
dogmati tuo; ut promittas te liberum arbitrium
non negare, quod antea mali, postea boni necessitate
subvertis.
</p>
          <p>
            <pb n="1118"/>AUG. Dicturus es, ut video, Deum necessitate premi,
ut peccare non possit: qui utique nec potest
velle, nec vult posse peccare. Imo vero, si necessitas
dicenda est, qua necesse est aliquid vel esse, vel
fieri; beatissima est ista omnino necessitas, qua necesse
est feliciter vivere, et in eadem vita necesse
est non mori, necesse est in deterius non mutari.
Hac necessitate, si necessitas etiam ipsa dicenda est,
non premuntur sancti Angeli, sed fruuntur: nobis
autem est futura, non praesens.</p>
        </div3>
<div3>
          <head>CIV.</head>
          <p>
 JUL. Verumtamen, ad destructionem totam
dogmatis tui proficit, ut etiam recordemur definitionum
superiorum. Si peccatum non est nisi voluntas
retinendi et admittendi quod justitia vetat, et unde
liberum est abstinere; nullum peccatum in rebus penitus
invenitur.
</p>
          <p>AUG. Ista definitio peccati ejus est, quod peccatum
tantummodo est, non quod etiam poena peccati,
qua periit libertas non peccandi: a quo malo non
liberat, nisi ille, cui non tantum dicimus, <hi>Dimitte
nobis debita nostra;</hi> verum etiam, <hi>Ne nos inferas in
tentationem, sed libera nos a malo <note>(Matth. VI, 12, 13)</note>
            </hi>.</p>
        </div3>
<div3>
          <head>CV.</head>
          <p>
 JUL. Nam si non imputat justitia, nisi unde
liberum est abstinere; et ante Baptisma necessitas
mali est, quoniam voluntas, sicut dixisti, ad faciendum
bonum non est libera, perque hoc aliud agere
non potest nisi malum: ab infamia mali ipsa quam
patitur necessitate defenditur; quoniam apud eam
justitiam gravari operibus suis non potest, quae non
imputat malum, nisi a quo liberum est abstinere.
Post Baptisma autem, si necessitas boni est, nullum
utique potest esse peccatum. Vide igitur quam illud
quod esse peccatum ratio demonstrat, inveniri nequeat
in seminibus, quando secundum definitiones
tuas jam nec in moribus invenitur.
</p>
          <p>AUG. Multum erras, qui vel necessitatem nullam
putas esse peccandi, vel eam non intelligis illius peccati
esse poenam, quod nulla necessitate commissum
est. Si enim necessitas nulla peccandi est (ut omittam
vim mali ejus quod originaliter trahitur; hoc
enim nullum esse vos vultis), quid patiebatur, quaeso,
qui secundum vestrum sensum, tanta mole malae consuetudinis
premebatur, ut diceret, <hi>Non quod volo, facio
bonum; sed quod nolo malum, hoc ago <note>(Rom. VII, 19)</note>
            </hi>?
Deinde cogitare te existimo, quid appetendum, quid
vitandum sit in agenda vita, quanto labore discatur.
Qui autem hoc nesciunt, ipsa boni appetendi malique
vitandi ignorantia patiuntur peccandi necessitatem.
Necesse est enim ut peccet, qui nesciendo quid facere
debeat, quod non debet facit. De quo genere malorum
Deus rogatur, ubi dicitur, <hi>Delicta juventutis et
ignorantiae meae ne memineris <note>(Psal. XXIV, 7)</note>
            </hi>. Quod
genus delictorum si non imputaret Deus justus, non
<pb n="1119"/>
ea sibi dimitti posceret homo fidelis. Unde dicit et Dei
famulus Job, <hi>Signasti peccata mea in sacculo, et annotasti
si quid invitus commisi <note>(Job XIV, 47, sec. LXX)</note>
            </hi>.
Tu quoque ipse in libro novissimo tuo eorum, quos
contra unum meum quatuor edidisti, ex affectionibus
atque passionibus animi dicis  « evenire hominibus
affectionalem qualitatem atque ita inhaerescere, ut
aut magnis molitionibus, aut nullis separetur omnino » .
Quisquis ergo ea timiditate peccaverit, quae
ab illo non potest separari, quid aliud quam necessitate
peccabit? Sed vos ista peccata ex illis venire
peccatis, quae nulla necessitate commissa sunt, in illo
saltem conceditis, qui dicit, <hi>Quod nolo malum, hoc
ago.</hi> Qui enim, ut istam patiatur necessitatem, non
nisi peccandi consuetudine premitur; procul dubio
priusquam peccaret, nondum necessitate consuetudinis
premebatur. Ac per hoc, etiam secundum vos, peccandi
necessitas unde abstinere liberum non est, illius
peccati poena est, a quo abstinere liberum fuit, quando
nullum pondus necessitatis urgebat. Cur ergo non creditis
tantum saltem valuisse illud primi hominis ineffabiliter
grande peccatum, ut eo vitiaretur humana natura
universa, quantum valet nunc in homine uno secunda
natura? sic enim a doctis appellari consuetudinem
nos commemorandos putasti <note>(Supra, cap. 69)</note>. Cum
igitur et illa fateamur in hominibus esse peccata, quae
committuntur, non necessitate, sed voluntate, quae
tantummodo peccata sunt, unde ab eis liberum est
abstinere; et peccatis de ignorantiae vel affectionum
necessitate venientibus, quae jam non solum peccata,
verum etiam poenae sunt peccatorum, plenum sit genus
humanum: quomodo dicis definitionibus nostris peccatum
nec in moribus inveniri? Sed quod non vultis,
audite. A peccatis omnibus sive originalibus, sive
moralibus, vel quae facta sunt, vel ne fiant, non liberat
nisi gratia Dei per Jesum Christum Dominum nostrum,
in quo regenerati sumus, et a quo didicimus
orando dicere, non solum, <hi>Dimitte nobis debita nostra,</hi> 
id est, quia peccavimus; verum etiam, <hi>Ne nos inferas
in tentationem,</hi> id est, ne peccemus.</p>
        </div3>
<div3>
          <head>CVI.</head>
          <p>
 JUL. Verum consignata hac disputationis summa
prudentis animo lectoris, excutiamus quid Baptisma
tuum, quod propter solam genitalium commotionem
dicis fuisse provisum, crediti sibi muneris
exsequatur. Profitetur se a peccatis homines expiare:
sed cum apud justitiam causa agitur voluntatis, non
pronuntiatur rea, quae aliud velle non potuit. Evanescente
autem invidia reatus, etiam pompa indulgentis
evanuit: quia non potest ignoscere, quod jure non
potest imputare. Ac per hoc, promissionis suae frustratur
effectibus: quoniam nec invenit crimina,
quorum remissione laudetur; nec habet hujus beneficii
debitores, quo peccatorum vincla solvantur: quia
in necessitatis asylo collocatos non potest malae convincere
voluntatis: per quae omnia supervacuum deprehenditur.
<pb n="1120"/>
Verum quia gratia quae a Christo provisa
est, supervacua non est; rationabilis ejus munificentia
teneatur, per quod rea voluntas convincitur peccatoris,
quae potuit utique tam bonum velle, quam malum
voluit. Totum ergo figmentum necessitatis evanuit:
ac per hoc, nullum est de naturae conditione
peccatum; sed liberum arbitrium in natura hominum
perseverat: quod ut tu cum Manichaeis negas, ita nos
cum Apostolis et omnibus Catholicis confitemur.
</p>
          <p>AUG. Necesse est ut peccet, a quo ignoratur justitia:
numquid ideo cum justitiam cognoverit, non
sunt ei remittenda peccata, quae ignorantiae necessitate
commisit? Aut quia jam cognovit quemadmodum
vivere debeat, de se ipso ei praesumendum est ut juste
vivat, non de illo cui dicitur, <hi>Ne nos inferas in
tentationem?</hi> Non est igitur impunitatis securitas in
necessitate peccandi: sed ut non obsit ista necessitas,
donat ille cui dicitur, <hi>De necessitatibus meis erue me <note>(Psal. XXIV, 17)</note>
            </hi>.
Donat autem duobus modis: et praeteritam
dimittendo iniquitatem, et opitulando ne intremus
in tentationem. Unusquisque vero tentatur a
concupiscentia sua abstractus et illectus <note>(Jacobi I, 14)</note>.
Quae suscepta tua tam tibi grata est, ut cum ab illa
in consensionem quisque non trahitur, ipsam putes
esse laudandam; quasi malum non sit res quae impellit
in malum, si non ei cedat, sed resistat ille qui
impellitur. Quamvis tu, etiamsi ei consentiatur, illum
qui cecidit, non ipsam quae impulit; illum qui attractus
est, non ipsam quae attraxit; illum qui illectus
est, non ipsam quae illexit; magno vaniloquio
contendas esse culpandum: quia scilicet, ut definis,
male usus est bono: habes quippe tam malum spiritum,
ut concupiscentia bona tibi videatur, qua caro
concupiscit adversus spiritum. Sed eleganter te existimas
irrisisse de Baptismo sententiam nostram,
mendacissime affirmans quod propter solam genitalium
commotionem Baptismum dicamus esse provisum.
Non hoc dicimus: sed illud quod vos nova et
haeretica perversitate subvertere conamini, dicimus,
ideo divinitus esse provisum secundae spiritualis nativitatis
auxilium, quam fieri in se ipso Christus instituit,
quoniam secundum Adam carnaliter nati contrahunt
mortis antiquae prima nativitate contagium <note>(Cyprianus, Epist. 64, ad Fidum)</note>.
Ecce verbis usus sum
Poeni episcopi Cypriani, contra quem tu etiam martyrem
latras, cum Ecclesiae fundatissimam fidem, pro
qua Ecclesia fusus est ejus sanguis, oppugnas. Sicut
enim Paulus apostolus dixit, <hi>Per unum hominem peccatum
intravit in mundum, et per peccatum mors; et
ita in omnes homines pertransiit, in quo omnes peccaverunt <note>(Rom. V, 12)</note>
            </hi>:
ita et Cyprianus episcopus, intellector
hujus apostoli, confessus est, secundum
Adam carnaliter natos contagium mortis antiquae
prima nativitate contrahere. Quid est ergo quod te
Apostolis et omnibus Catholicis fallaciter jungis;
quandoquidem Apostolo fraudulenter, catholico autem
<pb n="1121"/>
Episcopo et Martyri, in eo quod sensit cum orientali
et occidentali catholica Ecclesia, apertissime
contradicis?</p>
        </div3>
<div3>
          <head>CVII.</head>
          <p>
 JUL. Expositio sane, quam Pauli apostoli
sermonibus admovisti, cum risu esset praetereunda,
nisi Scripturarum terreret ignaros. <hi>Cum essetis,</hi> inquit
Apostolus, <hi>servi peccati, liberi fuistis justitiae.</hi> Dicere
utique non poterat, Liberatos: quoniam hic sermo
liberationis tunc decenter infertur et proprie, cum
homo a noxiis liberatur; liberi autem a virtutibus
dici possunt, qui decernunt nihil debere virtutibus.
Liber ergo et a bono et a malo dici potest, qui alteri
serviens, alteri studet nihil debere: liberatus autem
nisi a malo dici non potest; quia verbum hoc liberationis
in se habet indicium illius qui propulsatur angoris.
Quae igitur hic quaestio Apostolo de verbis suis
fieri potuit, cum ille more generis humani, a bono
liberos, a malo dixerit liberatos? <hi>Cum</hi> ergo, inquit, <hi>servi essetis peccati, liberi fuistis justitiae: quem fructum
habuistis tunc in his, in quibus nunc erubescitis?</hi> 
Sed ne tu aestimares servos nos peccato fieri per naturam,
audi ipsum Apostolum in iisdem locis loquentem: <hi>An nescitis quoniam cui exhibetis vosmetipsos
servos ad obediendum, servi estis ejus cui obeditis, sive
peccati, sive obauditionis justitiae 
 <note>(Rom. VI, 20, 21,
16)</note>
          </hi>? Vosmetipsos, inquit, exhibuistis peccato servos;
ut intelligeres, eum voluntati, non nativitati imputare
peccatum. Ob hoc ergo solum eos dixit liberos
fuisse justitiae, quia detrectassent ejus praecepta servare.
</p>
          <p>AUG. Si ob hoc solum dicti sunt homines liberi
fuisse justitiae, quod detrectassent ejus praecepta servare;
ergo antequam acciperent praecepta justitiae,
quae detrectarent servare, non erant liberi justitiae,
servique peccati? quis hoc dixerit? Ab hac ergo necessitate
servitutis ille liberat, qui non solum dat
praecepta per legem; verum etiam donat per Spiritum
charitatem, cujus delectatione vincatur delectatio
peccati: alioquin perseverat invicta, et servum
suum tenet. A quo enim quis devictus est, huic et
servus addictus est <note>(II Petr. II, 19)</note>.</p>
        </div3>
<div3>
          <head>CVIII.</head>
          <p>
 JUL. Denique statim addit, ita eos servos
esse justitiae, sicut fuerant servi ante peccati. Per
quod potes eos jam tu, si placet, liberos dicere peccato,
cum serviunt justitiae; sicut ab illo dicti sunt a
justitia liberi, cum servirent delicto. Ineptissime itaque
simplicitati apostolicae voluisti calumniam commovere.
Neque enim ille, ut putas, vigilantissime hoc
quod aestimas intimavit: sed tu somniculosissime
quod ille protulit intueris. Argumentaris quippe, ideo
illum liberatos dicere maluisse, quam liberos, ut intelligeremus
arbitrii libertate male quidem posse,
bene autem fieri non posse. Verum ipse tibi verborum
ejus ordo renititur. Nam si hoc, quod tu, putasset,
quia libertate solum peccaretur; debuit dicere,
Liberi fuistis peccato; non, <hi>Liberi fuistis justitiae:</hi> ut
<pb n="1122"/>
ille diceretur esse liber cui operabatur ipsa libertas.
Si enim placet etiam casuum pensare momenta, huic
illos justitiae dixit esse liberos, non ab hac justitia liberos.
Consequentius ergo hac elocutione nos adjuvaremur,
si etiam tam leves res premere vellemus.
Sed absit hoc: sensum intelligimus Apostoli, et elocutionum
simpliciter prolatarum officio contenti
sumus. Nihil aliud dixit Magister Gentium, nisi, Liberi
fuistis, non servistis, justitiae: liberati estis, peccatorum
veniam suscepistis, manente arbitrii libertate;
per quam potuerunt et ante peccato, et postea obedire
justitiae.
</p>
          <p>AUG. Ex isto haeretico sensu, quo dicitis non fieri
per gratiam liberationem a peccato, nisi cum de praeterito
accipitur venia; non autem etiam ne dominetur
peccatum, cum quisque a concupiscentia sua trahitur
in ejus assensum; etiam sanctorum orationibus contradicitis.
Utquid enim Deo dicitur, <hi>Ne nos inferas in
tentationem;</hi> si, ut hoc non fiat, in liberi arbitrii nostri
est potestate, quod nobis naturaliter insitum est? Utquid
dicit Apostolus, <hi>Oramus autem ad Deum, ne
quid faciatis mali <note>(II Cor. XIII, 7)</note>
            </hi>; si Deus non liberat
a peccatis, nisi veniam dando praeteritis?</p>
        </div3>
<div3>
          <head>CIX.</head>
          <p>
 JUL. Denique quid exhortatio ipsius teneret,
ostendit, praemittens: <hi>Humanum est quod dico, propter
infirmitatem carnis vestrae: sicut enim exhibuistis membra
vestra servire immunditiae et iniquitati ad iniquitatem;
ita nunc exhibete membra vestra servire justitiae in sanctificationem:
cum enim servi essetis peccati, liberi
fuistis justitiae <note>(Rom. VI, 19 et 20)</note>
          </hi>. Ordinatissime prorsus
ipsos dicit liberos fuisse justitiae, quos convenerat
ut membra sua in omni sanctificatione retinerent.
Verum quia non parum hic immorati sumus, ut ostenderemus
certissimum esse quod dixeram <note>(Supra,
cap. 73)</note>, quia negarent liberum arbitrium homines
qui vestro fuissent sermone deterriti, et in verum
exitium vana formidine truderentur; atque te esse
praecipuum arbitrii liberi negatorem: revertamur ad
illum librum, qui est ad Valerium destinatus, ut probemus
primo te negasse conditorem Deum; nunc autem,
alibi quidem negare, alibi scelestius multo quam
negaveras confiteri. Et quidem quam in illo libro tuo
priore absolute Deum negaveris conditorem hominum,
satis cum discuteretur apparuit: dixisti quippe,
quod  « genus humanum diabolus quasi plantati a se
fruticis fructum jure decerperet »  <note>(De Nuptiis et Concupiscentia,
lib. 1, n. 26)</note>; multaque alia quae loco a
te argumentorum posita huic cooperantur errori. In
hoc vero secundo libro, etsi universitate dogmatis tui
idem agas; tamen perniciosius niteris emendare sententiam,
quam ante protulisti.
</p>
          <p>AUG. Si tibi parum est Apostolus, qui dicit, <hi>Per
unum hominem peccatum intravit in mundum, et per
peccatum mors; et ita in omnes homines pertransiit, in
quo omnes peccaverunt:</hi> Ambrosius utique, non ut
Manichaeus, quo nomine tales, qualis ille fuerat fidei,
criminaris; sed ut catholicus intellexit Apostolum,
eumque intelligens ait,  « Omnes homines sub peccato
pascimur, quorum ipse ortus in vitio est »  <hi>(De Poenitentia,
<pb n="1123"/>
lib. 1, cap. 2)</hi>. Ecce de quo tanquam de suo
frutice diabolus fructum jure decerpsit; non de natura
quam Deus condidit, sed de vitio quod ipse plantavit.
Neque enim qui nascuntur sub peccato, possunt
nisi sub auctore esse peccati, si non renascantur in
Christo.</p>
        </div3>
<div3>
          <head>CX.</head>
          <p>
 JUL. Verum suppleamus breviter responsionem,
quae capiti tuo, quod supra posuimus <note>(Cap. 74)</note>, debetur.
Constanter itaque fideliterque respondeo, quia non
invideamus liberatorem hominibus Dominum Jesum
Christum; quos convenimus, ne vobis credentes,
emendationis desperatione frangantur, et recedant ab
eruditione Christi, quasi ea praecipientis, quae capere
mortalium natura non possit, quippe malo aggravata
congenito.
</p>
          <p>AUG. Sed et mors congenita est; et tamen ab ea
liberat, qui quos vult vivificat <note>(Joan. V, 21)</note>: ad
quem debent confugere, qui volunt a malo congenito
liberari; quod ut faciant, quis attrahat, in Evangelio
lege <note>(Id. VI, 44)</note>.</p>
        </div3>
<div3>
          <head>CXI.</head>
          <p>
 JUL. Sed currant ad eum qui clamat, <hi>Jugum
meum suave est, et onus meum leve est <note>(Matth. XI, 30)</note>
          </hi>:
qui et malae voluntati veniam pro inaestimabili liberalitate
largitur, et innocentiam, quam creat bonam,
facit innovando adoptandoque meliorem.
</p>
          <p>AUG. Ipsi sunt homines, quibus invides liberatorem,
quos habere malum, a quo liberentur, negas. Quomodo
ergo constanter fideliterque respondes, quod
non invideatis liberatorem hominibus Dominum Jesum
Christum; cum potius pertinaciter et infideliter
agas, ne ab illo salvi fieri credantur parvuli, sicut
salvum facit populum suum a peccatis eorum; propter
quod eum, Evangelio loquente, didicimus appellatum
esse Jesum <note>(Id. I, 21)</note>? Non igitur docere poteritis
liberatorem Christum vos hominibus non invidere,
quia parvulos non esse homines nullo modo
potestis ostendere.</p>
        </div3>
<div3>
          <head>CXII.</head>
          <p>
 JUL. Demiror itaque ausum te fuisse ponere
testimonium, quo dicitur, <hi>A quo enim quis devictus est,
huic et servus addictus est <note>(II Petr. II, 19)</note>
          </hi>. Quod manifestissime
pro nobis facit, asserentibus non posse
quemquam obnoxium esse diabolo, nisi qui fuerit post
certamen voluntatis degeneri deditione superatus. A
te autem usurpari non debuit, cui vehementer repugnat,
persuadenti in regno diaboli esse nascentes, qui
sine voluntate propria nec vinci utique, nec peccare
potuerunt.
</p>
          <p>AUG. Quos dicis nascentes nec vinci, nec certare
potuisse, ab illo originem ducunt, in quo omnes peccaverunt:
qui homo, quod est pejus, sine certamine
victus est. Fuit enim Adam, et in illo fuimus omnes:
periit Adam, et in illo omnes perierunt <note>(Ambros. lib.
7 in Luc. cap. 15, n. 234)</note>. Sinite ergo parvulos inveniri
ab eo, qui venit quaerere quod perierat <note>(Luc.
XIX, 10)</note>: alioquin liberatorem Jesum, quoniam et
ipsi homines sunt, prorsus hominibus invidetis, quantacumque
<pb n="1124"/>
loquacitate crudelitatem vestri hujus erroris
obtegendam esse credatis.</p>
        </div3>
<div3>
          <head>CXIII.</head>
          <p>
 JUL. Quod quidem videns contra te valere
plurimum, quasi ipso testimonio interrogatus, Per
quid ergo parvuli in regno sunt adversariae potestatis,
si Scripturae creditur, unumquemque, cum vincitur,
tunc servum esse victoris, et constat infantiam sine
usu rationis et voluntatis nec confligere potuisse, nec
cedere? addis <note>(De Nuptiis et Concupiscentia, lib. 2,
n. 8)</note>:  « <hi>Per unum</hi> quippe <hi>hominem peccatum intravit
in mundum, et per peccatum mors; et ita in omnes homines
pertransiit, in quo omnes peccaverunt</hi> »  <note>(Rom. V,
12)</note>. « Sic est autem Deus nascentium conditor, ut
omnes ex uno eant in condemnationem, quorum non
fuerit renascentium liberator. Ipse quippe dictus est
figulus ex eadem massa faciens vas, aliud in honorem
secundum misericordiam, aliud in contumeliam secundum
judicium »  <note>(Id. IX, 21)</note>:  « cui cantat Ecclesia, <hi>Misericordiam et judicium</hi> 
 »  <note>(Psal. C, 1)</note>. Hoc quod dicis,
per unum hominem intrasse peccatum, quo testimonio
Apostoli plurimorum ineruditorum tamen
pectora commovistis, licet in quarto libro breviter
quomodo intelligendum esset ostenderim ( <hi>Ad Turbantium</hi> ),
tamen adjuvante Christo, in hoc opere plenius
exponemus, ita ut in secundo libro, praetermissis aliis,
locus ipse apostolicus contextu suo plenissime disseratur.
</p>
          <p>AUG. Ad id quod in quarto libro tuo breviter ostendisse
te dicis, in sexto nostro tibi responsum est <note>(Contra Julianum, lib. 6, n. 75, sqq.)</note>:
quod autem
in hoc opere polliceris, cum reddere coeperis,
ibi quam sis vaniloquus apparebit.</p>
        </div3>
<div3>
          <head>CXIV.</head>
          <p>
 JUL. Hic autem breviter admonuerim, quoniam
suffragari tibi non potest ad ejus sententiae confirmationem,
quam omnis eruditio, omnis ratio, et
lex Dei convincit iniquissimam. Diligens ergo lector
intendat quod pronuntiasti, Deum esse factorem malorum;
et tales eum condere, qui sine aliquo propriae
merito voluntatis eant in condemnationem prorsus
omnes.
</p>
          <p>AUG. Hoc dixi: quia facit hominum naturam, qui
vitio mali sunt, quod ipse non fecit; et de quo ipse
bene facit, etiam cum mali sunt homines quos facit:
quia in quantum homines sunt, non in quantum mali
sunt, eos facit. Neque enim vasa in contumeliam fierent,
nisi mali essent: qui tamen per naturam quam
facit Deus, utique boni sunt; mali autem secundum
vitium, quod contra naturam quidem, sed tamen naturae
insevit inimicus; ut ex hoc esset natura mala,
hoc est, malus homo. Non enim potest esse ullum
malum nisi in aliquo bono; quia non potest esse nisi
in aliqua natura: omnis autem natura, in quantum
natura est, bonum est. Diligenter attendite, quomodo
dicantur, quae velut contraria inter se dici videntur,
et non sunt: si tamen non penitus fumo superbae contentionis
oculos perdidistis.</p>
        </div3>
<div3>
          <head>CXV.</head>
          <p>
 JUL. Ac ne nesciremus de quo tempore loquereris;
<pb n="1125"/>
ab Adam, quem ais unum omnes fuisse,
usque ad finem, qui baptizati non sunt, damnationi et
diabolo obnoxios pronuntias inveniri. In qua sententia
multo te perniciosius curare niteris, quam antea
vulnerasti. Nam ut removeres invidiam quae in te
ruebat, quod diceres diabolum conditorem hominum;
correctus confiteris Deum conditorem, sed talium
quales adscribit Manichaeus principi tenebrarum.
</p>
          <p>AUG. « Omnes homines sub peccato nascimur, quorum
ipse ortus in vitio est. »  Hoc non dixit haereticus
immundus Manichaeus, sed catholicus sanctus Ambrosius <note>(De Poenitentia, lib. 1, cap. 2 vel 3)</note>.
Porro autem
Manichaeus nec omnem naturam, in quantum natura
est, dicit bonam; nec eam quam dicit naturam malam,
ullo modo dicit sanari posse ac fieri bonam: quod
catholica fides dicit de natura humana pusillorum atque
magnorum, et contra Manichaeos et contra Pelagianos,
utrosque diversis morbis, sed pariter insanos.</p>
        </div3>
<div3>
          <head>CXVI.</head>
          <p>
 JUL. Enimvero credens malos esse homines
conditione nascendi, illum eis deputavit auctorem,
per quem mali operis crimen a Deo bono separaretur:
et quoniam erraverat in definitione peccati, ut putaret
naturale esse, quod nisi voluntarium esse non potest;
consequenter deinceps malae originis malum est commentus
artificem; hic religiosior in Deum, contumacior
in naturam. Tu vero dicis, malos quidem nasci,
sed Deum esse auctorem malorum: contumacior tu
in Deum, honorificentior in naturam: haec quippe
auctoris majestate defenditur, auctor autem foeditate
operis accusatur.
</p>
          <p>AUG. Accusa ergo Deum, si placet, operis foeditate:
quandoquidem aliqua corpora tam foeda nascuntur, ut
nonnulla in eis nimia deformitate etiam monstra dicantur.
Non enim alius deus, sicut Manichaeus fingit,
aut dii minores, sicut Plato errat, sunt corporum conditores:
sed utique Deus bonus et justus operatur
etiam corpora talia; quae si referas ad grave jugum
super filios Adam <note>(Eccli. XL, 1)</note>, invenies eum nec
malum, qualem Manichaeus fabricandis corporibus adhibet;
nec victum malisque implicatum atque commixtum,
quod Manichaeus de Deo bono credere non
timet; sed plane justum propter originale peccatum,
qualem fides catholica novit, a qua vester error exorbitavit.
Neque enim, si nemo peccasset, foeda atque
monstrosa etiam in paradiso corpora nascerentur.</p>
        </div3>
<div3>
          <head>CXVII.</head>
          <p>
 JUL. Non timuisti, scelestissime, hoc applicare
Deo, quod ne ei admoveret Manichaeus, commentus
est alium conditorem: ambo quidem estis veritatis
inimici, sed putabatur ante te non posse ille impietate
superari.
</p>
          <p>AUG. Ante me erat Ambrosius, qui non erat Manichaeus;
ante ipsum Hilarius, Gregorius; ante hos Cyprianus,
et caeteri, quos commemorare longum est,
qui non erant Manichaei. Et tamen Ecclesiam docuerunt,
quod in Ecclesia didicerunt, trahere parvulos
originale peccatum, et exsufflandos in exorcismis, ut
<pb n="1126"/>
eruantur de potestate tenebrarum, et in regnum sui
Salvatoris et Domini transferantur <note>(Coloss. I, 13)</note>. Quoniam
Christus si etiam pro ipsis mortuus est, quod et
tu coactus es confiteri, <hi>ergo omnes mortui sunt: et pro
omnibus mortuus est;</hi> quod ait Apostolus <note>(II Cor. V, 14
et 15)</note>: qui profecto si secundum verba tua etiam ipse
Manichaeus erit, jam tu quid eris?</p>
        </div3>
<div3>
          <head>CXVIII.</head>
          <p>
 JUL. Tu vero justificasti, ut propheta ait,
sororem tuam Sodomam <note>(Ezech. XVI, 51)</note>: absolvi
putabitur Manichaeus, si tuis blasphemiis comparetur.
Gloriatus in primo operis mei libro fueram, quod eo
ore lacerarer, quo et Apostoli injuriam pertulissent:
nunc vero expavesco magnitudinem felicitatis meae;
ab eo vituperor, qui criminatur Deum.
</p>
          <p>AUG. Ab eo vituperaris, qui cum Ambrosio et caeteris
sociis ejus, etiam parvulorum liberatorem praedicat
Christum: quem tu non solum criminaris tanquam
mentientem, ubi dicit se venisse salvare et
quaerere quod perierat <note>(Luc. XIX, 10)</note>; verum etiam
contradicis ei, ne salvandos parvulos quaerat.</p>
        </div3>
<div3>
          <head>CXIX.</head>
          <p>
 JUL. Unde mihi accidit tantae contumeliae dignitas?
Nihil in me tale conferre laudando potuisses.
Sensa mea dicis esse reprobanda; sed Dei opera damnanda:
me male disputare; sed Deum nequiter
creare pronuntias: me errare clamas; illum saevire:
me asseris nescire legem; Deum vero nescire justitiam:
me vociferaris catholicum non esse, quod dicam
Christum provocare quos salvet; Deum vero juras
creare quos damnet, nec ob aliud condere, nisi ut
eant omnes in condemnationem.
</p>
          <p>AUG. Hoc et de praescientia Dei dici potest, quae tamen
a fidelibus negari non potest, et puto quod nec
a vobis. Aut negate Deum praescium multos se damnaturum
esse quos creat, ne videatur creare quos
damnet; et quod est mirabilius et inscrutabilius, multos,
ne malitia mutet eorum intellectum, de hac vita
non rapere <note>(Sap. IV, 11)</note>, quos malos futuros non
potest ignorare. Date honorem Deo: altitudini judiciorum
ejus cedat vestrorum crepula ruina verborum,
quasi nitida et acuta, sed vitrea.</p>
        </div3>
<div3>
          <head>CXX.</head>
          <p>
 JUL. Inter te igitur et Manichaeum prosatorem
sensuum tuorum, video per profectum eruditionis tuae
magnam factam esse distantiam. Ille enim licet duos
induxisset auctores, tamen spem salutis ex ea reliquit
parte, qua dixit bonum Deum esse alienissimum ab
iniquitate, et a crudelitate: tu vero unum bonum
quidem Deum, sed eumdem malorum conditorem loquens,
ut reverentiam divinitatis, ita spem salutis
funditus sustulisti.
</p>
          <p>AUG. Manichaei fingunt Deum crudeliter infirmum,
qui partem suam, substantiam suam, membra naturae
suae dilanianda et contaminanda hostibus tradidit, a
quibus vastitatem sibi imminere cernebat: vos autem
qui Deum omnipotentissimum non negatis, in gravi
jugo parvulorum credi vultis injustum, negando originale
<pb n="1127"/>
peccatum.</p>
        </div3>
<div3>
          <head>CXXI.</head>
          <p>
 JUL. Non est enim qui subveniat reis, quando
ipse qui est unus, desiderio creandarum miseriarum
etiam eos punit, in quibus nihil aliud quam hoc quod
ipse fecit agnoscit.
</p>
          <p>AUG. Agnoscit ibi etiam quod ipse non fecit: peccatum
quippe ipse non fecit. Alius autem similiter ut
vos vanus posset dicere, Deum desiderio creandarum
miseriarum etiam eos creare, quos damnaturum se
esse ignorare non potuit, incomparabiliter plures,
quam eos quos liberaturum se esse praescivit.</p>
        </div3>
<div3>
          <head>CXXII.</head>
          <p>
 JUL. Perspecta igitur abysso impietatis tuae,
licet nunquam quidquam possit profanius inveniri;
tamen quam hoc nihil habeat virium, et quid de illis
quae annexueras colligatur, brevi disputatione monstrabitur.
Deus qui hoc appellari nomine voluit, ut
omnipotentissimus, ita etiam justissimus creditur;
quorum si unum defuerit, neutrum aderit; ut conditor
benignissimus hominum, ita meritorum expunctor
aequissimus; omne quod facit, bonum valde est. Ac
per hoc, nemo naturaliter malus est: sed quicumque
reus est, moribus, non exordiis accusatur.
</p>
          <p>AUG. Cur ergo grave jugum super exordia parvulorum
sub Deo potentissimo atque justissimo?</p>
        </div3>
<div3>
          <head>CXXIII.</head>
          <p>
 JUL. Nec malum itaque naturale est, nec
Deus creare reos potest, nec in regno diaboli collocare.
Quibus collectis et tu Manichaeus, imo Manichaeo
pejor ostenderis: et sine peccato in hunc mundum humanitatis
ingressus, et sub jure Dei, non diaboli, fructus
fecunditatis, et naturalis innocentia claruerunt.
</p>
          <p>AUG. Ergo et Ambrosius, qui dixit,  « In primordia
naturae suae, qui baptizati fuerint parvuli, a malitia
reformantur »  <note>(Lib. 1 in Luc. I, 17, n. 37)</note>, Manichaeus,
aut Manichaeo pejor ostenditur, sicut conviciaris, aut
furis.</p>
        </div3>
<div3>
          <head>CXXIV.</head>
          <p>
 JUL. Hoc igitur consignato, quid processum
tuum consequatur attende. Prophetas, et Patriarchas,
omnesque sanctos Veteris Testamenti constat Baptismatis
expertes fuisse, sed a Deo conditos propriis
deinceps fulsisse virtutibus: sub diaboli ergo regno,
contra testimonium legis, esse credentur aeternis suppliciis
mancipandi; quia ex Adam omnes pronuntiantur
a te in condemnationem creati.
</p>
          <p>AUG. Et ipsos antiquos justos eadem gratia liberavit,
cui vos bellum indixistis: quamvis diversis
usi fuerint pro tempore sacramentis. Quoniam quod
de Christo credimus, hoc credebant. Unus enim
Deus, unus et Mediator Dei et hominum homo Christus
<pb n="1128"/>
Jesus: cujus illis praenuntiatus est, nobis autem
annuntiatus est humilitatis adventus; claritatis vero
qui in fine futurus est, et illis est praenuntiatus et
nobis. Et illorum ergo et nostra in isto uno Mediatore
una fides est, et idem spiritus fidei et in illis et
in nobis: unde dicit Apostolus, <hi>Habentes autem eumdem
spiritum fidei, secundum quod scriptum est, Credidi,
propter quod locutus sum; et nos credimus, propter
quod et loquimur <note>(II Cor. IV, 13)</note>
            </hi>. Unde autem
sit haec fides, ne ita gloriemur tanquam ex nobis sit,
eumdem audiamus apostolum: <hi>Gratia,</hi> inquit, <hi>salvi
facti estis per fidem, et hoc non ex vobis, sed Dei
donum est <note>(Ephes. II, 8)</note>
            </hi>. Et alio loco: <hi>Pax,</hi> inquit, <hi>fratribus et charitas cum fide a Deo Patre et Domino
Jesu Christo 
 <note>(Id. VI, 23)</note>
            </hi>.</p>
        </div3>
<div3>
          <head>CXXV.</head>
          <p>
 JUL. Quod si dixeris, quam sis aperte
Manichaeus, etiam patroni tui poterunt confiteri. Si
vero intellexeris tantum veri Regis exercitum contra
tuam dimicare sententiam, nec illis te afferre posse
praejudicium: acquiesce destructum esse quod exstruxeras,
et per hoc non ire omnes ex uno in condemnationem;
sed eos tantum qui rebelles voluntati
Dei, sine poenitentia, sine correctione, ultimo fuerint
fine deprehensi.
</p>
          <p>AUG. Adde et generatos, si non fuerint regenerati:
quia in uno omnes peccaverunt <note>(Rom. V, 12)</note>.</p>
        </div3>
<div3>
          <head>CXXVI.</head>
          <p>
 JUL. Quod autem Deus dictus est, <hi>Figulus
ex eadem massa faciens aliud vas in honorem, aliud in
contumeliam <note>(Id. IX, 21)</note>
          </hi>; a te commemorari omnino
non debuit: quia ut a nobis consequenter exponitur,
ita tibi totum repugnat: nam cum alii in honorem,
alii in contumeliam fieri dicuntur, juvatur sensus
Catholicorum, quo secundum diversitatem voluntatis
humanae, diversus etiam vasorum exitus praedicatur.
</p>
          <p>AUG. Ambrosium audi, qui dicit,  « Omnes homines
sub peccato nascimur, quorum ipse ortus in vitio
est »  <note>(De Poenitentia, lib. 1, cap. 2 vel 3)</note>. Sic quippe
intellexit cum caeteris condiscipulis et condoctoribus
suis, sine ulla dubitatione catholicis, quod scriptum
est de peccato et morte, quod per unum intraverit,
et in omnes homines pertransierit <note>(Rom. V, 12)</note>. Et
intellige hanc esse massam de qua fiunt vasa, sive
illa, sive ista. Nam si inscrutabilis quaestionis hujus
ista esset solutio, quam tu sapis, secundum merita
voluntatum; tam manifesta esset, ut nulla ejus difficultate
compelleretur Apostolus dicere, <hi>O homo, tu
quis es qui respondeas Deo <note>(Id. IX, 20)</note>
            </hi>? De nondum
natis enim agebatur, quorum non ex operibus, sed
secundum propositum suum Deus unum dilexit, alterum
odio habuit: unde ad haec verba perventum est,
ut de eadem massa et diversis vasis, et de potestate
figuli diceretur.</p>
        </div3>
<div3>
          <head>CXXVII.</head>
          <p>
 JUL. Tu autem qui supra dixeras, omnes
ire in condemnationem, qua testimonium fronte posuisti,
quo pronuntiatur ire alius in honorem, alius
in contumeliam?
</p>
          <p>AUG. Sed gratia liberat a totius massae damnatione
<pb n="1129"/>
quos liberat; quam vos negando, estis haeretici.
Quantum enim pertinet ad originis, meritum, ex uno
omnes in condemnationem <note>(Rom. V, 16)</note>: quantum autem
ad gratiam, quae non secundum merita datur,
quicumque ab ista condemnatione liberantur, dicuntur
vasa misericordiae: qui vero non liberantur, ira
Dei manet super eos <note>(Joan. III, 36)</note>, veniens de justo
judicio Dei; quod non ideo vituperabile, quia inscrutabile
est: et propterea vasa irae nuncupantur, quia
et his bene utitur Deus, ut notas faciat divitias gloriae
suae; in vasa misericordiae <note>(Rom. IX, 23)</note>. Quod enim
Deo judicante a caeteris exigitur, hoc istis eo miserante
 donatur: quas investigabiles vias Domini si
aestimas improbandas, audi, <hi>O homo, tu quis es qui
respondeas Deo</hi>?</p>
        </div3>
<div3>
          <head>CXXVIII.</head>
          <p>
 JUL. Nihil enim ita pugnat, quam dicere,
omnes, et non omnes. Tu dicis, a figulo Deo omnes
fieri in condemnationem: Apostolus dicit, non omnes
in condemnationem, nec omnes in honorem; quod
in loco suo, quid habeat dignitatis absolvam. In ipsa
tamen pronuntiatione sententiae, constat inter vos
magnam esse discordiam, nec eumdem esse figulum
in condemnationem cuncta fingentem, quem Paulus
dicat in honorem alios fabricantem: nec te illi credere,
qui a magistro admirabili praedicatur; quoniam
tuus figulus omnes in condemnationem fingit, Apostoli
figulus plurimos fingit in gloriam.
</p>
          <p>AUG. Cum dicuntur omnes ex uno in condemnationem,
ipsa massa significatur, ex qua fiunt a figulo
alia vasa in honorem, id est, quae assumuntur in
gratiam, alia in contumeliam, id est, quae ad luendum
debitum relinquuntur; ut filii gratiae id sibi
donari sciant, quod si exigeretur, non esset injustum;
ac sic non in se ipsis, sed in Domino glorientur <note>(I Cor. I, 31)</note>.</p>
        </div3>
<div3>
          <head>CXXIX.</head>
          <p>
 JUL. Et haec quidem dixerim, ut statim
appareret, te esse aut imperitiae aut impudentiae
singularis, qui tuorum vice, contrariis utereris: caeterum
pietas explanabit et ratio, Deum meum neminem
in contumeliam formare.
</p>
          <p>AUG. Si Deus tuus in contumeliam neminem format,
non est ipse Pauli apostoli Deus: ille quippe
de Deo vero dicebat, <hi>O homo, tu quis es qui respondeas
Deo? Numquid dicit figmentum ei qui se finxit,
Quid me fecisti sic? Annon habet potestatem figulus
luti, ex eadem massa facere aliud vas in honorem,
aliud in contumeliam <note>(Rom. IX, 20, 21)</note>
            </hi>? Sed tu
videlicet artifex magnus profers ex officina Pelagiana
meliorem deum, qui nullum vas facit in contumeliam.</p>
        </div3>
<div3>
          <head>CXXX.</head>
          <p>
 JUL. Sed imaginem suam, id est, omnes
homines bonos condere, qui etiam demolitos studiorum
pravitate, reformare remediorum desiderat
largitate. Ipsi quidem cantat Ecclesia misericordiam
et judicium <note>(Psal. C, 1)</note>; quia et illis est benignus
qui nihil deliquerunt, et justo punit judicio eos qui
<pb n="1130"/>
boni a Deo conditi suapte voluntate peccarunt, ac
misericordiae subsidia respuerunt. Hanc igitur misericordiam,
et hoc judicium cantat Ecclesia Catholicorum:
caeterum in vestra nihil potest tale resonare,
quae dicit sine justitia, sine judicio, sine misericordia,
Deum conditorem malorum, formare quos puniat;
atque ob hoc punire, quod eos ex Adam ipse
formaverit.
</p>
          <p>AUG. Jam quidem tibi superius ad omnia ista responsum
est: tamen et hic breviter audi. Non abstinet
Deus bonum formationis suae etiam ab stirpe damnata:
sed si tibi displicet, Deum creare quos damnet;
contradic ei, si potes, ne creet eos, quos malos futuros,
et in malignitate usque in finem perseveraturos,
et ob hoc sine dubitatione damnandos esse praescivit:
aut ei suggere, si videtur, ut tot millia parvulorum
non baptizatorum, quos novit perdite esse victuros,
et in aeternum ignem, damnante ipso, cum diabolo
ituros, rapiat ex hac vita, dum sunt innocentes et
boni; ut si non in regno ejus, certe in loco aliquo
secundae felicitatis, quem talibus aedificavit haeresis
vestra, vitam teneant sempiternam. Habes adhuc
quod suggeras consiliarius Dei, pro filiis ejus quos
regeneravit, quos adoptavit, et tamen malos atque
damnandos futuros esse praevidit: ut antequam veniant
in ream vitam, vitae ipsius productione priventur,
et ad regnum ejus, non ad supplicia aeterna
pertineant. Cum enim te invidiose dicere putaveris,
Deum creare quos damnet; cogita quanto invidiosius
possit dicere alius similiter vanus, Deum regenerare
quos damnet: cum sit in ejus omnipotentiae
potestate, antequam damnabiles fiant, eos de tentationibus
mortalis vitae hujus auferre. Si autem non
potes ista dicere, nec Deo contradicere, nec illius
sapientiae tuum praebere consilium; quis enim cognovit
sensum Domini, aut quis consiliarius ejus fuit <note>(Rom. XI, 34)</note>?
desine nobis introducere alterum
figulum, qui non facit vasa in contumeliam; et ab
isto qui ea facit reprehendendo cohibe te: et agnosce
te; quia ut non te implices hoc sacrilegio, ideo tibi
dicit Apostolus, <hi>O homo, tu quis es qui respondeas
Deo?</hi> </p>
        </div3>
<div3>
          <head>CXXXI.</head>
          <p>
 JUL. Sed jam apostolicae sententiae dignitas
asseratur, ne putetur vel de aliquibus hoc sensisse,
quod tu de omnibus aestimasti. Apostolus itaque
Paulus disputans cum quaestionibus Judaeorum,
qui generis sui dignitate turgentes, dedignabantur
coaequari sibi ex Gentibus fideles, et justitiam Dei
commendat et gratiam, disputans ad earum munificentiam
pertinere, quod et primo Judaeos nobilitaverat
legis agnitio, et quod deinceps etiam Gentes
adsciverat Christi praedicatio. Unus enim utriusque
populi conditor judicaturus et illos per legem, et
<pb n="1131"/>
istos in lege <note>(Rom. III, 29)</note>; quia non erat Judaeorum
Deus tantum, sed etiam Gentium, reddens suum unicuique
sine fraude, sine gratia, id est sine cujusquam
acceptione personae (quod exprimit nomen gratiae in
definitione justitiae), ita de semine venientes Abraham,
cum nequiter vivunt, jure condemnat, ac de sua
haereditate proturbat, sicut etiam Gentiles in simili
operatione deprehensos; et e regione, utriusque
populi bonas voluntates et veram fidem probitatemque
actionum donat gaudiis sempiternis. Comprimit
igitur Gentium Magister Judaeorum tumorem, et
ostendit non in seminibus humani generis, sed in
moribus esse distantiam; ut se illi agnoscerent, nisi
fideles esse curassent, nulla praerogativa circumcisi
generis vindicandos: siquidem Jacob et Esau una
seminis exceptione concepti, et una vi parientis
effusi, diversos nimium exitus pro meritorum diversitate
pertulerint.
</p>
          <p>AUG. Si secundum Apostolum saperes, non commemorares
hoc loco merita Jacob, ubi eum dicit ille
non ex operibus fuisse dilectum; ut gratiam commendet,
quae non secundum merita nostra datur:
alioquin <hi>merces non imputatur,</hi> sicut ipse dicit, <hi>secundum
gratiam, sed secundum debitum <note>(Rom. IV, 4)</note>
            </hi>.
Quibus verbis quid ostendit, nisi gratiam non esse
debitam, sed gratuitam? Hanc itaque commendabat,
ubi dicebat: <hi>Cum enim nondum nati essent, neque
egissent aliquid boni aut mali, ut secundum electionem
propositum Dei maneret, non ex operibus, sed ex vocante
dictum est, Quia major serviet minori <note>(Id. IX, 11-13)</note>
            </hi>.
Clara sunt quae obscurare conaris: fumos tolle, Scripturarum
lumen attende. Gratia quippe hominem
praevenit, ut diligat Deum, qua dilectione operetur
bona. Quod et Joannes apostolus apertissime ostendit,
ubi ait: <hi>Nos diligamus, quoniam prior dilexit nos <note>(I Joan. IV, 19)</note>
            </hi>.
Non ergo diligimur, quia dileximus;
sed quia dilecti sumus, diligamus.</p>
        </div3>
<div3>
          <head>CXXXII.</head>
          <p>
 JUL. Esau enim profanus et fornicator,
propter unam escam vendens primitiva sua <note>(Hebr.
XII, 16)</note>, quaesivit benedictionem quam spreverat,
nec adeptus est, quanquam eam cum lacrymis poposcisset.
Jacob autem quietus et mitis, obediens parentum
praeceptis, et sanctificationum appetentissimus,
ad hoc usque provectus est, ut sicut Abrahae
et Isaac, ita etiam et Jacob Deus in sancto populo
diceretur. Cum igitur omnibus constaret exemplis,
Deum justo judicio bonis mentibus in quacumque
gente suam misericordiam non negare, malas vero
mentes nulla sinere stirpis nobilitate defendi; intelligerent
Judaei, Centium fidem a se despici non debere:
quia sicut non patrocinatur Israelitarum stemma
criminibus, ita etiam nullo impedimento est Gentium
<pb n="1132"/>
origo virtutibus. Hoc ergo totum agens conflictu illo
Apostolus; in quibusdam tamen locis, ad incurvandam
circumcisorum arrogantiam, sub nomine gratiae
de sola Dei praejudicat potestate.
</p>
          <p>AUG. Ergo ad incurvandam circumcisorum arrogantiam,
sub nomine gratiae mentitur Apostolus-nam
Deus ex operibus eligit, non ex gratia. Quis ita
sapiat, nisi haereticus inimicus gratiae, amicus superbiae?
Clamat vas electionis, et gratiae, qua talis factus
est, praedicator, non ex operibus dilectum esse Jacob:
et tu commemoras opera Jacob, ex quibus eum dilectum
esse contendis; et hoc faciens, mihi te existimas
contradicere, cum sis novus Antichristus, eique
apertissime contradicas in quo locutus est Christus <note>(II Cor. XIII, 3)</note>.</p>
        </div3>
<div3>
          <head>CXXXIII.</head>
          <p>
 JUL. Ut illis in cerimoniarum et hostiarum
observatione gloriantibus, perque hoc aestimantibus
alias nationes nullis legis ritibus consecratas ad
consortium sui nec posse admitti subito, nec debere,
diceret, quia etsi in illis observationibus fuisset
summa justitiae, haberet tamen in potestate sua Deus,
quamdam facere populorum commutationem, ut rejiceret
quos vellet, et quos vellet assumeret. Cui
sensui respondet sub persona Judaeorum, nihil
debere jam exigi ab hominis voluntate; quandoquidem
Deus, <hi>cujus vult miseretur, et quem vult obdurat.</hi> 
Ad quod refert Apostolus, <hi>O homo, tu quis es qui respondeas
Deo?</hi> Et infert testimonium prophetae Isaiae, <hi>Numquid dicit,</hi> 
 inquit, <hi>figmentum ei qui se finxit, Utquid
me fecisti sic?</hi> Additque de suo: <hi>Aut non habet potestatem
figulus luti ex eadem massa facere aliud vas
in honorem, aliud in contumeliam <note>(Rom. IX, 18, 20,
21)</note>
          </hi>? Et est sensus ejusmodi: Quia ego commendavi
voluntatem Dei, auctoritatemque gratiae ejus exposui,
dicens quod misericordiam praestaret, cujuscumque
misertus fuisset; tu mihi, o Judaee, calumniam concitasti,
quasi commendatio prolata a me voluntatis
et potestatis divinae ad excidium justitiae illius pertineret:
et quia dixi, Facit quod vult; argumentatus
es nihil jam reposci ab hominis voluntate debere, si
Deus totum pro sua faceret voluntate; cum personae
dignitas locum excluserit quaestionis. Nam si dixissem,
Facit Deus quod debet secundum justitiae suae
leges, quae de meritis judicat singulorum; nihil quale
nunc objicis, utique retulisses: nunc vero quia dixi.
Facit Deus quod vult; putasti me aliquid furatum
esse de justitiae dignitate. Utrumque igitur idem est.
Nam cum de Deo dico, Facit quod vult; nihil aliud
dico, quam, Facit quod debet: quia scio eum nihil
aliud velle quam debet. Ubi ergo inseparabiliter voluntas
cohaeret aequitati quamcumque de illis nominavero,
utramque signavi.
</p>
          <p>AUG. Quomodolibet dicas Deum facere quod debet;
gratiam nemini debet, multisque non reddit supplicium,
<pb n="1133"/>
quod malis eorum operibus debet, et largitur
gratiam, quam nullis eorum bonis operibus debet.
Quid enim debebat eidem ipsi Paulo, cum adhuc
Saulus persequeretur Ecclesiam? nonne supplicium?
Quod ergo eum emissa voce de coelo prostravit, quod
excaecavit, quod ad fidem percipiendam quam vastabat,
tam violenter attraxit <note>(Act. IX)</note>, procul dubio secundum,
gratiam non secundum debitum fecit, ut in eis esset
reliquiis populi Israel, de quibus dicit: <hi>Sic ergo et in
hoc tempore reliquiae per electionem gratiae factae sunt</hi>: <hi>si autem gratia, jam non ex operibus; alioquin gratia
jam non est gratia 
 <note>(Rom. XI, 5, 6)</note>
            </hi>. Quid debebat etiam
illis nisi supplicium, quibus dicit, <hi>Non propter vos ego facio, domus Israel, sed propter nomen meum sanctum,
quod profanastis in gentibus?</hi> 
 Facere ergo se
dicit bona eorum in ipsis; sed propter nomen suum
quod profanaverunt, non propter ipsos qui profanaverunt:
nam propter ipsos si facere vellet, supplicium
illis debitum redderet, non gratiam donaret indebitam.
Quod enim se facturum dicit, ad hoc pertinet
ut bona faciant, non quia boni erant qui profanaverunt
nomen sanctum ejus. Denique apertissime dicit
eos bona esse facturos; sed se faciente ut ea faciant:
ait quippe inter caetera, <hi>Et faciam ut in justificationibus
meis ambuletis, et judicia mea observetis et faciatis <note>(Ezech. XXXVI, 22, 27)</note>
            </hi>.
His certe operibus merces
imputatur secundum debitum: debetur enim merces,
si fiant; sed gratia quae non debetur, praecedit ut
fiant. Debetur, inquam, bona merces operibus hominum
bonis: sed non debetur gratia, quae ipsos homines
bonos operatur ex malis. Postremo, qui facere
Deum dixisti quod debet, et alta cervice humana merita
ventilasti, die quaeso, quibus meritis parvulorum
debeat regnum coelorum. Dicturus es forte, debere
hoc eum gratiae suae, qua opitulante renati sunt. Propter
hanc enim acceptam jam venire in ejus regnum
merentur: sed ipsam gratiam, quam regenerandis
exhibet, nullis eorum omnino meritis debet. Propterea
Pelagius vester in episcopali judicio Palaestino,
eos qui dicunt gratiam Dei secundum merita nostra
dari, ne ipse damnaretur, damnare compulsus est:
ubi et te ipsum, et se ipsum, qui hoc dicere non desistitis,
sine dubitatione damnavit. Istam gratiam,
vere gratiam, id est, gratuitam, nullisque meritis praecedentibus
debitam, commendabat Apostolus, quando
dicebat: <hi>Cum enim nondum nati essent, nec aliquid
egissent boni aut mali, ut secundum electionem propositum
Dei maneret.</hi> Haec est electio, de qua et illud dicitur: <hi>Reliquiae per electionem gratiae factae sunt: si autem
gratia, jam non ex operibus; alioquin gratia jam
non est gratia.</hi> 
 Unde et hic, cum dixisset, <hi>ut per electionem
propositum Dei maneret;</hi> continuo subdidit, <hi>Non
<pb n="1134"/>
ex operibus, sed ex vocante dictum est, Quia major serviet
minori <note>(Rom. IX, 11-13)</note>
            </hi>. Contra istam veritatis
tubam reclamas, et dicis:  « Ad incurvandam circumcisorum
arrogantiam, sub nomine gratiae Paulus apostolus
de sola Dei praejudicat potestate. »  Ubi quid
dicis aliud, nisi, Ad incurvandam circumcisorum arrogantiam
mentitur Apostolus, dicens non ex operibus
dilectum esse Jacob; cum ex operibus sit dilectus,
quia erat  « quietus, et mitis, obediens parentum
praeceptis, et sanctificationum appetentissimus » <note>(Supra, cap. 132)</note>?
Nec intelligis, non ideo quia
talis erat, vel talis futurus erat, fuisse dilectum: sed
talem, quia dilectus est, factum. Erubesce: non mentitur
Apostolus; non ex operibus Jacob dilectus est;
si enim gratia, jam non ex operibus: sed gratia dilectus,
eadem gratia faciente bonis oportuit ut polleret
operibus. Parce animae tuae, noli esse inimicus
huic gratiae.</p>
        </div3>
<div3>
          <head>CXXXIV.</head>
          <p>
 JUL. Ergo superbia illa quae volebat otiari,
et desidiam suam ob id colore necessitatis obnubere,
ut in susceptione Gentium reclamaret Evangelio; audit
quoniam etsi sic esset quomodo tu commentaris,
tamen supplicare Deo, non seditionem excitare deberes:
quibus verbis nequitiam retundit hominis, qui
diversitatem meritorum ex voluntatis qualitate venientem,
aucupans elocutionis ambiguum, ideo necessitati
divinae conabatur adscribere, ut assereret
necesse esse alterum de duobus, id est, aut Gentes
ad promissionis non venire consortium, aut si hoc
liceret Deo, exstingui officia liberae voluntatis. Verum
quia id non sufficiebat negotio; neque enim a tali
magistro, sicut commendabatur auctoritas Dei, ita
erat indefensa relinquenda justitia: subdit consequentissime,
vasa quae in contumelia et quae in honore
fiunt, habere hoc de propriae stipendio voluntatis. <hi>Si
enim Deus volens ostendere iram, et notam facere potentiam
suam in multa patientia, in vasis irae, consummatis
in perditionem: et ut notas faceret,</hi> inquit, <hi>divitias
gloriae suae in vasis misericordiae, quae praeparavit
in gloriam, quos et vocavit nos, non solum ex Judaeis,
sed etiam ex Gentibus <note>(Rom. IX, 22-24)</note>
          </hi>. Certe hic absolvit,
quod superior conflictus operuerat, non inferri
a Deo iram nisi his vasis quae ad perditionem consummata
fuerint; gloriam autem dari his quae ad hoc
fuerint praeparata. A quo autem vasa hujusmodi in
susceptionem horum quae diximus praeparentur, ipsius
Apostoli sermo patefecit. <hi>In magna,</hi> inquit, <hi>domo,
non sunt tantummodo vasa aurea et argentea, sed et lignea
et fictilia; alia quidem in honorem, alia in contumeliam.
Si ergo mundaverit quis semetipsum ab his,
erit vas in honorem sanctificatum, utile Domino, ad
omne opus bonum paratum <note>(II Tim. II, 20, 21)</note>
          </hi>.
</p>
          <p>AUG. Ergo ipsa vasa ita se praeparant, ut frustra de
Deo dictum sit, <hi>quae praeparavit in gloriam?</hi> Hoc enim
apertissime dicis: nec intelligis ita dictum esse, <hi>Si
<pb n="1135"/>
quis mundaverit semetipsum,</hi> ut ostenderetur et opus
hominis per voluntatem: sed, ingrate homo, <hi>praeparatur
voluntas a Domino <note>(Prov. VIII, sec. LXX)</note>
            </hi>; ideo
utrumque verum est, et quia Deus praeparat vasa in
gloriam, et quia ipsa se praeparant. Ut enim faciat homo,
Deus facit; quia ut diligat homo, Deus prior diligit.
Lege Ezechielem prophetam, unde quod satis
visum est supra commemoravi <note>(Supra, cap. 133)</note>:
ista etiam verba reperies, id est, Deum facere ut
praecepta ejus homines faciant, quorum miseretur,
non propter merita eorum, quae mala ibi esse commemorat,
sed propter nomen suum; ut Deo sine meritis
eorum faciente ut faciant praecepta ejus, incipiant
merita bonorum habere factorum. Haec est gratia
quam negatis, non ex operibus quae fiunt, sed ut fiant.</p>
        </div3>
<div3>
          <head>CXXXV.</head>
          <p>
 JUL. Ecce officium liberae voluntatis: <hi>Si,</hi> 
inquit, <hi>mundaverit quis semetipsum</hi> a societate vasorum
vilium (quo nomine vitia denotantur), <hi>erit vas in
honorem sanctificatum, utile Domino, ad omne opus
bonum paratum.</hi> Haec igitur vasa, studiis propriis, aut
ad iram, aut ad gloriam praeparantur: Deus autem
notam facit potentiam suam in utroque, vel severitatem
in impios exserendo, vel benedictionem fidelibus
largiendo. Apparuit itaque hanc sententiam
egregii praeceptoris, nec Manichaeis opem sensibus attulisse,
et e diverso nos consequenter armasse.
</p>
          <p>AUG. Quid calumniaris, quid falso criminaris, nec
quos et quales Ecclesiae doctores crimineris attendis?
Non cujusquam Manichaei, sed sancti Ambrosii verbis
tibi respondeo:  « Deus quos dignatur vocat, et quem
vult religiosum facit »  <note>(Lib. 7, in Luc. IX, 58)</note>. Hoc in
veritate facit, hoc in veritate Scripturarum divinarum
intellexit Ambrosius: sed judicium, cum alios facit,
et alios non facit, occultum est. Propter quod dicitur
nomini per hominem, sed non ab homine: <hi>O homo,
tu quis es, qui respondeas Deo? Numquid dicit
figmentum ei qui se finxit, Quid me fecisti sic? Annon
habet potestatem figulus luti, ex eadem massa facere aliud
vas in honorem, aliud in contumeliam <note>(Rom. IX, 20, 21)</note>
            </hi>.
Aufer tuas nebulas ab istorum serenitate verborum,
quibus Dei quidem judicium significatur occultum;
sed ipsa tam clara sunt, ut se tua caligine obumbrari
obscurarique non sinant.</p>
        </div3>
<div3>
          <head>CXXXVI.</head>
          <p>
 JUL. Ac per hoc et tibi vehementer obnixa
est, dicens, non omnes fingi in condemnationem,
in quam tu omnes ire pronuntias. Absurdissime
autem argumentari soles, ut dicas, Sed hi non finguntur
in condemnationem, qui postea liberantur: cum
nec sic possit sermonis apostolici tibi vel superficies
convenire. Nam cum dicis tu, Omnes in condemnationem
creantur lege nascendi, sed aliqui inde, licet
perexigui, mysteriis liberantur; non hoc asseris
<pb n="1136"/>
quod ille, qui non solum de condemnatis liberari
praedicat, verum non omnes in condemnationem fingi,
sed alios in contumeliam, alios in honorem.
</p>
          <p>AUG. Ubi dixit Apostolus, <hi>Ex uno omnes in condemnationem <note>(Rom. V, 16)</note>
            </hi>;
ipsam massam demonstravit,
quae tota vitiata ex Adam fluxit: ubi autem dicit, ex
illa fieri vasa in honorem, gratiam commendat, qua
homines quos creat, etiam liberat; ubi vero, ex illa
fieri vasa in contumeliam, judicium ostendit, quo homines,
quamvis creet, non tamen liberat. Quod etiam
vos de parvulis cogimini confiteri, quorum certe omnium
unam esse massam non potestis negare, qualemlibet
eam putetis: ex qua tamen alios in Dei regnum
adoptari fatemini, quos procul dubio vasa in honorem
facta conceditis; alios vero non adoptari, quos facta
vasa in contumeliam, nisi intelligenter consentiatis,
impudenter negatis. Neque enim, si non est ista
poena damnationis, sicut vultis, non erit saltem contumelia
imaginis Dei, separari a regno Dei. Sed vos
si illam perseveranter negabitis gratiam, ad hoc judicium
vos pertinere monstrabitis: quod utique in
parvulis injustum esset, si peccatum originale non
esset.</p>
        </div3>
<div3>
          <head>CXXXVII.</head>
          <p>
 JUL. Quod ut claruit Apostolum dixisse
de moribus, ita apparet quanta testimoniorum Legis
inopia labores, qui ab his sententiis contra fulmina rationis
 opem petis, quae tibi dedignantur, imo natura
sui subvenire non possunt.
</p>
          <p>AUG. Contra Apostolum dicentem, ex eadem massa
aliud vas in honorem, aliud in contumeliam Deum facere;
nec dicentem, aliud nec in honorem, nec in contumeliam,
quod utique diceret, si hoc quod vos de
parvulis crederet: contra hunc ergo divinitus intonantem
non est fulminea ratio vestra, sed fumea.</p>
        </div3>
<div3>
          <head>CXXXVIII.</head>
          <p>
 JUL. Et haec quidem quantum spectat
ad testimonium Apostoli disputata sunt. Caeterum in
Isaia, unde ipsam sententiam Paulus assumpsit, in
tantum non deterret Deus rationabilem creaturam a
sui consideratione judicii, ut sicut per eumdem prophetam
dixerat, <hi>Quiescite agere perverse, discite bene
facere, subvenite oppresso; et venite, arguite me, dicit
Dominus <note>(Isai I, 16-18)</note>
          </hi>: ita etiam hic, ne quid potestate
sola, non justitia videretur fecisse, dispensationum
suarum dignatur aperire rationem. Afflicto
enim in captivitate populo Judaeorum redemptionis
appropiare tempus, quo ad terram suam reverterentur,
annuntiat; et causam vel praecedentium angorum
reserat, vel instantium gaudiorum. <hi>Epuletur,</hi> inquit, <hi>coelum desuper, et nubes spargant justitiam; oriatur ex
terra misericordia, et justitia oriatur simul. Ego sum
Dominus Deus qui creavi te, faciens meliorem, praeparavi
te sicut lutum figuli. Numquid qui arat, arabit terram
per omnem diem? Numquid dicit lutum figulo,
Quid facis, quia non operaris, quia non habes manus?
<pb n="1137"/>
Numquid dicit-figmentum ei qui se finxit, Sapienter me
finxisti? vel qui dicit patri, Quid generabis? et matri,
Quid parturies? Quia sic dicit Dominus Deus Israel
sanctus qui fecit futura: Interrogate me pro filiis meis et
filiabus, et pro operibus manuum mearum mandate mihi.
Ego feci terram et hominem super eam; ego manu mea
firmavi coelum; ego omnibus sideribus mandavi: ego levavi
cum justitia regem, et omnes viae ejus rectae; hic
aedificabit civitatem meam, et captivitatem populi mei
reducet, non cum praemio, nec cum muneribus, dixit Dominus
sabaoth 
 <note>(Isai. XLV, 8-13)</note>
          </hi>.
</p>
          <p>AUG. Si intelligeres verba Prophetae, intelligeres ibi
regem, de quo dictum est, <hi>Ego levavi cum justitia regem,
et omnes viae ejus rectae,</hi> hunc esse mediatorem
Dei et hominum hominem Christum Jesum: sed intelligeres
ut intelligendus est. Neque enim audebis
eum dicere praecedentibus operum meritis Filium Dei
factum ab initio, id est, a virginis utero. Qua ergo
gratia homo ille ab initio factus est bonus, eadem gratia
homines qui sunt membra ejus ex malis fiunt boni.
Quid enim dicatis de Christo secundum hominem,
non invenitis, id est, secundum id quod Verbum caro
factum est: quod ille qui Deus erat, et Deus mansit et
homo factus est; quod ipse homo nunquam ita fuit
homo, ut non esset unigenitus Dei Filius, propter
unigenitum Verbum. Neque enim ut hoc esset, morum
suorum de propria voluntate venientium meritis comparavit:
sed, sicut verum dixit Ambrosius, quasi de
Spiritu natus abstinuit a delicto. Alioquin secundum
vos, multi essent tales, si esse voluissent; atque
ut ille talis nonnisi unus esset, in potestate hominum
fuit, qui tales esse noluerunt: quae si attenditis
quanta impietate dicantur, vel tacita cogitatione credantur;
sicut agnoscitis Unigeniti naturam, quod in
principio erat Verbum, et Verbum erat apud Deum,
et Deus erat Verbum; agnoscite et gratiam, quod Verbum
caro factum est, et habitavit in nobis <note>(Joan. I, 1,
14)</note>. Ille igitur quos dignatur vocat, et quem vult
religiosum facit <note>(Ambrosius, lib. 7 in Luc. IX, 58)</note>, qui
hominem quem voluit, unum sine ullis humanae voluntatis
praecedentibus meritis mediatorem Dei et hominum
fecit.</p>
        </div3>
<div3>
          <head>CXXXIX.</head>
          <p>
 JUL. In hoc igitur loco hic sensus, quantum
spectat ad historiam, continetur, ut Deus loquatur
ad populum: Quia nec odio vos in captivitatem
tradidi, nec nunc oblivione judicii de vinculis Babylonicae
captivitatis exemi; sed ego, quantum in me
est, paratus jugi vos benevolentia confovere, justitiae
meae tamen debui, ut et delinquentes hostibus
traderem, et recrearem liberaremque vexatos. Sicut
enim rusticandi gnarus non semper uno imminet
operi, ut solis findat arva dentalibus; sed diverso
genere votivae fertilitati rura componit: ita etiam
ego dispensationum vices vario, ut tum pressuris,
tum consolationibus voluntatem vestram frugibus possim
<pb n="1138"/>
aptare justitiae. Denique, ut intelligatis quanta
aequitate agam vobiscum, possem mussitationes vestras
pro potestate despicere, ut sicut figulo figmentum
suum dicere non potest, Quid fecisti? ita
etiam vobis silentii pondus imponerem: tamen contra
haec exempla provoco vos, ut pro filiis meis et
filiabus, id est, pro vobis et operibus manuum mearum
me interrogetis, et discatis, totum me juste, nec
quidquam unquam fecisse crudeliter.
</p>
          <p>AUG. Quod vis dicis, non quod dixit Isaias: ille gratiam
loquitur, contra quam tu loqueris.</p>
        </div3>
<div3>
          <head>CXL.</head>
          <p>
 JUL. Et a Propheta ergo, et ab Apostolo, in
exemplum adductus est figulus, nihil aliud praebiturus,
quam comparationis officium; non tamen ut
tam viles apud Deum esse homines indicentur, quam
argilla est in fornace et orbe figulorum. Absoluta
hac expositione quam praemisimus, admonemus secundum
interpretationem recentem in eodem loco
aliud relucere. <hi>Rorate,</hi> inquit, <hi>coeli, desuper, et nubes
pluant justum; aperiatur terra, et germinet Salvatorem,
et justitia oriatur simul: ego Dominus creavi eum. Vae
qui contradicit factori suo, testa de samiis terrae: numquid
dicit lutum figulo suo, Quid facis? et opus tuum
absque manibus est <note>(Isai. XLV, 8, 9)</note>
          </hi>? Quibus verbis
etsi secundum historiam Cyrus rex, secundum prophetiam
tamen incarnatio Salvatoris exprimitur;
qui quoniam erat de virgine nasciturus, Judaeorum
et omnium infidelium obstinatio convenitur, ne sint
signis fidelibus perduelles. Cum enim praemisisset, <hi>Aperiatur terra, et germinet Salvatorem, et justitia
oriatur simul. Ego Dominus,</hi> 
 inquit, <hi>creavi eum.</hi> 
</p>
          <p>AUG. Dic mihi quibus operibus hoc meruit homo
Christus Jesus; et qua justitia Dei solus hoc meruerit,
aude garrire: aut si non audes, tandem gratiam
sine meritis confitere, non solum remittentem
peccata homini, verum etiam in natura humana justitiam
sancto Spiritu facientem. Non enim et homini
Christo gratia peccata dimisit, aut non eum gratia talem
fecit, ut ab initio semper esset bonus, sicut ab
initio semper Dei Filius. Prorsus, sicut admoniti
sunt, qui in eremo serpentum morsibus lethaliter
vexabantur, ut illum qui in signo exaltatus fuerat, attenderent,
ne perirent <note>(Num. XXI, 6-9)</note>: ita sunt admonendi,
qui vestris disputationibus venenantur, ut
Christum attendant, et in illius hominis mediatoris justitia
gratiam sine meritis videant, unde a se vestri
oris virus excludant. Denique in verbis Prophetae,
etiam secundum recentem interpretationem quam
commemorasti ubi evidentius prophetatus est Christus,
non inde assumpsisti unde disputares, nisi quod
ex virgine natus est, quia dictum est, <hi>Aperiatur terra,
et germinet, Salvatorem:</hi> de justitia vero ejus, quae hic
pariter praenuntiata est, nihil dicere voluisti; cum tu
verba ipsa prophetica proposueris, ubi ait, <hi>Rorate,
coeli, desuper, et nubes pluant justum; aperiatur terra,
et germinet Salvatorem, et justitia oriatur simul.</hi> Dic
<pb n="1139"/>
mihi quem justum nubes pluerunt, nisi quia Prophetae
et Apostoli Christum praedicaverunt, qui ex
ipso virginis utero cum justitia natus est? Unde
cum dictum esset, <hi>Aperiatur terra, et germinet Salvatorem;</hi> 
mox additum est, <hi>et justitia oriatur simul.</hi> Ac
per hoc, ea gratia fiunt justi homines qui renascuntur
in Christo, qua gratia justus homo natus est Christus.
Sicut ergo exemplum est vitae, ut cum imitando
juste agamus: ita est etiam exemplum gratiae, ut in
eum credendo inde nos fieri speremus justos per
ipsum, unde factus est ipse, <hi>qui factus est nobis sapientia
a Deo, et justitia, et sanctificatio, et redemptio;
ut, quemadmodum scriptum est, qui gloriatur, in Domino
glorietur <note>(I Cor. I, 30, 31)</note>
            </hi>. Quoscumque itaque
dente mortifero momordistis, hunc justum intueantur,
et sanabuntur: hoc est, inde se credant accipere
justitiam, unde Christo est innata justitia; et ideo
non in suo arbitrio, nec in suo merito, sed in Domino
glorientur.</p>
        </div3>
<div3>
          <head>CXLI.</head>
          <p>
 JUL. Ante terra aperitur in germen, quam
opera colentis semen accipiat: quod in puerperio
virginis approbatur, quae munere matris officium
praevenit et exclusit uxoris. Quod ergo in usu non
erat, id facturum se Deus omnipotens pollicetur; et
addit, praevidens infidelium multitudinem: <hi>Vae qui
contradicit fictori suo, testa de samiis terrae.</hi> Id est, Vae
his qui, Deo promittente, fetam fieri virginem non
potuisse contendunt: cumque ipsi totidem licet de
seminibus a Deo institutis, tamen interveniente Dei
potentia, in visceribus fingantur maternis, obstipo studio
affirmant, nequivisse carnem sine ministerio viri
ex carne virginis fabricari. Tale est igitur quod vos,
o pervicaces, non putatis me id facere potuisse, ac
mihi de rei difficultate praescribitis, cum vos ipsos
manibus meis constet effectos; quale, si lutum figulo
suo, cum ab eo tractatur, diceret, Non habes manus;
quibus tunc in vas aliquod formabatur. Ita ergo et
vos, qui inquiritis quis filium virgini dederit sine viri
semine, cognoscite eumdem esse qui vos fecit ex semine.
Sed jam quoniam Scripturis sanctis expositio
varia licet, utraque tamen pia et religiosa concinuit,
primus terminetur liber: suo tamen fine commonens,
ut opifex nascentium Deus credatur, innocentium tutor,
Catholicorum remunerator, Manichaeorumque
damnator.
</p>
          <p>AUG. Ut sciant, qui intelligenter legunt, quemadmodum
conatus fueris verba apostolica obnubilare
clara, et recta pervertere, huic disputationi tuae ex
eadem oportet Apostoli disputatione respondeam.
Volens igitur beatus Paulus ostendere, quod ea quae
<pb n="1140"/>
promisit Deus, potens est et facere; ubi maxime gratia
commendatur, cujus estis inimici: neque enim in
potestate hominum est, ut Deus impleat quae promisit,
et non in ipsius qui promisit: volens ergo id
ostendere, <hi>Non potest,</hi> inquit, <hi>excidere verbum Dei:
non enim omnes qui ex Israel, hi sunt Israel; neque
quia sunt semen Abraham, omnes filii; sed in Isaac
vocabitur tibi semen: hoc est, non hi qui filii carnis, hi
filii Dei; sed filii promissionis deputantur in semen</hi>. <hi>Promissionis enim verbum hoc est, Ad hoc tempus veniam,
et erit Sarrae Filius.</hi> 
 Tene in mente filios promissionis,
quoniam qui promisit potens est et facere <note>(Rom. IV, 21)</note>.
 <hi>Non solum autem,</hi> inquit, <hi>sed et Rebecca
ex uno concubitu habens Isaac, patris nostri. Cum
enim nondum nati fuissent, aut aliquid egissent boni vel
mali, ut secundum electionem propositum Dei maneret,
non ex operibus, sed ex vocante dictum est, Quia major
serviet minori.</hi> Et hic tene in mente electionem non ex
operibus, quam quodam modo exposuit propheta posterior;
quod subjungens Apostolus ait, <hi>Sicut scriptum
est, Jacob dilexi, Esau autem odio habui.</hi> Hic
occurrit quaestio, quae perturbare posset non intelligentes
altitudinem gratiae: eamque sibi ipse proponens,
ait, <hi>Quid ergo dicemus? numquid iniquitas est
apud Deum? Absit.</hi> Et ut doceret quod dixit, <hi>absit:
Moyses</hi>, <hi>enim,</hi> inquit, <hi>dicit, Miserebor cui misertus
ero, et misericordiam praestabo cui misericors fuero. Igitur
non volentis, neque currentis, sed miserentis est Dei.</hi> 
Hoc si attenderes, non extolleres contra gratiam merita
voluntatis; ubi audis, <hi>Non volentis, neque currentis,
sed miserentis est Dei.</hi> Non ergo ideo misertus est
Deus, quia voluit et cucurrit Jacob; sed ideo voluit et
cucurrit Jacob, quia misertus est Deus. Paratur enim
voluntas a Domino <note>(Prov. VIII, sec. LXX)</note>: et a Domino
gressus hominis diriguntur, et viam ejus volet <note>(Psal. XXXVI, 23)</note>.
Deinde, quia propter Jacob dicta est
ista sententia generalis, <hi>Non volentis, neque currentis,
sed miserentis est Dei:</hi> datur etiam exemplum de Pharaone,
propter id quod dictum est, <hi>Esau autem odio
habui;</hi> et subjicitur, <hi>Dicit enim Scriptura Pharaoni,
Quia ad hoc te excitavi, ut ostendam in te virtutem
meam, et ut annuntietur nomen meum in universa terra.</hi> 
Post haec ad utrumque concluditur, <hi>Ergo cujus vult
miseretur, et quem vult obdurat:</hi> sed miseretur utique
secundum gratiam, quae gratis datur, non meritis redditur;
obdurat autem secundum judicium, quod meritis
redditur. De massa quippe damnata facere vas
in honorem, manifesta est gratia: facere autem inde
vas in contumeliam, justum judicium est. Hinc jam
subjiciens verba eorum, quibus hoc displicet, ait: <hi>Dicis
itaque mihi, Quid adhuc conqueritur? nam voluntati
ejus quis resistit?</hi> Eosque cohibens: <hi>O homo,</hi> inquit, <hi>tu quis es qui respondeas Deo? Numquid dicit figmentum
<pb n="1141"/>
ei qui se finxit, Quid me fecisti sic? Annon habet
potestatem figulus luti, ex eadem massa facere aliud
quidem vas in honorem, aliud in contumeliam?</hi> 
 Vide si
non consonat superioribus suis, et dissentit a tuis:
qui putas hoc dictum secundum merita voluntatum,
contra id quod ipse ait, <hi>Cum enim nondum nati essent,
nec aliquid egissent boni vel mali, ut secundum electionem
propositum Dei maneret, non ex operibus, sed ex
vocante dictum est, Quia major serviet minori;</hi> et contra
id quod ipse ait, <hi>Igitur non volentis, neque currentis,
sed miserentis est Dei.</hi> Nec solum contra haec quae
praecesserunt, verum etiam contra illa quae subsequuntur.
Vasa quippe irae dicit, quae sunt perfecta in
perditionem; quod injustum esset, nisi omnibus ex
uno in condemnationem venientibus jam damnata
massa esset: et vasa dicit misericordiae, quae praeparavit
in gloriam: ad misericordiam quippe gratuitam,
non debitam, pertinet de massa damnata vasa in gloriam
praeparare; <hi>non solum ex Judaeis,</hi> sicut dicit; <hi>sed
etiam ex Gentibus,</hi> propter quod ponit testimonium de
Osee propheta, <hi>Vocavi non plebem meam, plebem meam;</hi> 
et de Isaia, <hi>Propter Israel reliquiae salvae fient.</hi> Ut autem
essent istae reliquiae, gratia Dei factum esse testimonio
sequente docet, per eumdem prophetam dicentem, <hi>Nisi Dominus sabaoth reliquisset nobis semen.</hi> 
Deinde ostendit Gentes ex fide apprehendisse justitiam:
Israel autem ideo non apprehendisse, quia non
ex fide, sed tanquam ex operibus. Fides enim habet,
quod aliquando post dicit: <hi>Quonium omnis qui invocaverit
nomen Domini, salvus erit.</hi> Ad quam salutem pertinet,
ut opera bona et justitia nobis ex Deo sint,
non ex nobis. Propter quod, de illis qui non ex fide,
sed tanquam ex operibus offenderunt in lapidem offensionis,
sequitur, et dicit: <hi>Fratres, bona voluntas
quidem cordis mei, et deprecatio ad Deum pro illis in
salutem: testimonium enim perhibeo illis quia zelum Dei
habent, sed non secundum scientiam. Ignorantes enim
Dei justitiam et suam justitiam quaerentes constituere,
justitiae Dei non sunt subjecti <note>(Rom. IX, 6; X, 3, 13)</note>
            </hi>.
Quod omnino et vos facitis: justitiam quippe vestram
vultis constituere, cui Deus secundum merita retribuat
gratiam; nec vultis gratiam Dei praecedere, quae vos
<pb n="1142"/>
faciat habere justitiam. Deinde connexa sibimet serie
disputationis, ad illud pervenit, ubi ait, <hi>Dico ergo,
Numquid repulit Deus plebem suam? Absit: nam et
ego Israelita sum, ex semine Abraham, ex tribu Benjamin:
non repulit Deus plebem suam, quam praescivit,
An nescitis in Elia quid dicit Scriptura, quemadmodum
interpellat Deum adversus Israel? Domine, prophetas
tuos occiderunt, et altaria tua suffoderunt, et ego relictus
sum solus, et quaerunt animam meam. Sed quid dicit
illi responsum divinum? Reliqui mihi septem millia virorum,
qui non curvaverunt genu ante Baal. Sic ergo et
in hoc tempore reliquiae per electionem gratiae factae
sunt. Si autem gratia, jam non ex operibus; alioquin
gratia jam non est gratia.</hi> Deinde vide quid adjungat. <hi>Quid ergo,</hi> 
 inquit? <hi>Quod quaerebat Israel, hoc non est
consecutus: electio autem consecuta est.</hi> Sed superius
respice qualis electio, ubi ait: <hi>Reliquiae per electionem
gratiae factae sunt: si autem gratia, jam non ex operibus.</hi> 
Et hoc refert ad illud, unde disputatio ista profecta
est: <hi>Cum enim nondum nati essent, neque aliquid egissent
boni aut mali, ut secundum electionem propositum
Dei maneret; non ex operibus.</hi> Haec est electio gratiae,
non ex operibus, qua fiunt vasa in honorem, ut bona
opera faciant: quia bona opera subsequuntur gratiam,
non praecedunt; quoniam gratia Dei facit ut ea faciamus;
nec constituamus justitiam nostram, sed Dei
justitia sit in nobis, id est, quam donat Deus nobis. <hi>Caeteri vero excaecati sunt 
 <note>(Rom. XI, 1, 7)</note>
            </hi>: hoc est judicium,
quo fiunt vasa in contumeliam; ex quo judicio
dictum est, <hi>Esau autem odio habui.</hi> Ex quo judicio dictum
est etiam Pharaoni, <hi>Ad hoc te excitavi.</hi> Unde apparet
vos sic intelligentes, vel potius non intelligentes
Apostolum, ex operibus contra gratiam velle gloriari,
et vestram justitiam volentes constituere, justitiae Dei
non esse subjectos. Nos vero Deum quidem parvulorum
opificem praedicamus: sed ex eadem massa medium
locum vasis, ubi nec in honorem fiant, nec in
contumeliam, quem non dedit Apostolus, non damus;
quod vos faciendo evaderetis judicium Dei, si eum
tantummodo Manichaeorum, et non omnium haereticorum
damnatorem demonstrare possetis.</p>
</div3>
      </div1>

<div1>
        <head> <hi>LIBER SECUNDUS.</hi> </head>

<pb n="1141"/>
<p divs_removed="true">Refellitur liber Juliani ad Florum secundus, qui de illis est Apostoli verbis, ad Romanos V, <hi>Per unum hominem peccatum
in hunc mundum intravit, et per peccatum mors; et ita in omnes homines,</hi> etc. Julianum hic rejecto catholico sensu (secundum
quem Augustinus in libro secundo de Nuptiis et Concupiscentia, capite vigesimo septimo, ea verba de Adae
peccato generatione in omnes ipsius posteros transmisso exposuit) frustra laborare, ut secundum Pelagianam haeresim de
exemplo peccati, non in omnes posteros, sed in peccantes tantum imitatione transeuntis, intelligantur.

        </p>
        <div3 moved_from_p="true">
            <head>I.</head>
          <p>
 JULIANUS. Commode nobiscum ageretur, si aut
apud eruditos judices negotium veritatis tueri daretur
facultas; aut quia hoc interim negatur, vel nullo
imperitorum obverberaremur tumultu.</p>
        </div3>
<p>AUGUSTINUS. Tales certe eruditos judices quaeris,
qui nisi fuerint exculti et ornati liberalibus disciplinis,
<pb n="1142"/>
neque ignoraverint quid senserint etiam hujus
mundi philosophi, de tuis dictis judicare non possint.
Talis hic erat Ambrosius, quem judicem si non
refugis, dubitare non debes, justissime te esse damnatum.
Ille enim dixit. « Omnes homines sub peccato
<pb n="1143"/>
nascimur quorum ipse ortus in vitio est »  <note>(De Poenitentia,
lib. 1, cap. 2 vel 3)</note>: ut his verbis suis, Christum
Salvatorem, hoc est, Jesum ostenderet parvulis
necessarium: cui tu cum contradicis, fatendum tibi
est, ita te habere velle judices eruditos, ut nolis habere
judices catholicos christianos.</p>
<div3>
          <head>II.</head>
          <p>
 JUL. Et quia obtollendi in Ecclesiarum salutem
tropaei damna perpetimur, quod bonae causae
prudentia cognitorum miris erat delatura suffragiis;
vel nihil aliud ad contumelias nostras vulgi valeret
assensio. De his ergo, quas dixi, hominum partibus
una nobis prodesset, altera nihil noceret, si aut illa
potestatem obtineret, aut ista verecundiam. Verum
quia rerum est magna confusio, et stolidorum maxima
multitudo; eripiuntur Ecclesiae gubernacula rationis,
ut erecto cornu velificet dogma populare.
</p>
          <p>AUG. Si hoc quod asserimus, dogma populare est;
non est ergo dogma Manichaeorum hoc, quod in populis
christianis mente perdita oppugnas. Manichaeorum
quippe dementiam in paucis merito contemnis: sed
habes et tuam, qua nomine Manichaeorum, eos populos
quos judices refugis, reddere nobis conaris infestos;
quasi possint populi tua loquacitate decepti
Manichaeum dicere Ambrosium, Manichaeum dicere
Cyprianum, qui propter salutem etiam parvulorum
docuerunt esse originale peccatum. Tales autem populos
non fecit, sed invenit Ambrosius; non fecit,
sed invenit etiam ipse Cyprianus: tales populos in
Ecclesia invenit etiam pater tuus, quando baptizatus
es, ut dicitur, parvulus; tales postremo populos
catholicos invenistis et vos. Compescite vos; fatemur
dogma nostrum esse populare: quia populus ejus
sumus, qui propterea est appellatus Jesus, quia salvum
facit populum suum a peccatis eorum <note>(Matth. I,
21)</note>: a quo populo cum separare parvulos vultis, vos
ipsos potius separatis.</p>
        </div3>
<div3>
          <head>III.</head>
          <p>
 JUL. Ita cum prudentibus parum licet, vilibus
autem quodlibet etiam licet; seditionum decreto
exclusa est de Ecclesiis censura virtutum: nobisque
hoc apud homines vulgi officit, quod accessio erroris
esse renuimus; vulgi, inquam, qui sententiae meritum
de prosperitatibus ponderans, eam veriorem
aestimat, quam pluribus placere conspexerit.
</p>
          <p>AUG. Numquid Manichaeus pluribus placet? nonne
sicut parricidae, et pauci, et pessimi sunt? Nolite ergo
de paucitate gloriari; et, quod est vanius, dicere
quod pluribus placeat dogma nostrum, et objicere
nobis detestabilium dogma paucorum.</p>
        </div3>
<div3>
          <head>IV.</head>
          <p>
 JUL. Quodque ait in Epicurum Tullius, manifesto
argumento non dici illa subtiliter, quod cujuscemodi
 homines passim sibi ea profitentur placere.
<pb n="1144"/>
Id isti, sicut omnia, more perverso, ad sapientiae
putant testimonium pertinere.
</p>
          <p>AUG. Sed Tullium vicit atque convicit in hac sententia
ille qui dicit, <hi>Laudate Dominum, omnes gentes;
laudate eum, omnes populi <note>(Psal. CXVI, 1)</note>
            </hi>. Quos tu
quaeris, non veraciter docere, sed subtiliter fallere
aliquos eorum, et vestrae addere paucitati, subtilitatem
paucorum philosophorum saecularium praedicando,
et nos reprehendendo quod non dicantur nostra
subtiliter, et ideo cujuscemodi homines passim
sibi ea profiteantur placere. Me tamen aliquoties dixisti,
nihil magis agere, quam ut non intelligar:
quomodo ergo id quod defendo, multitudini placet,
nisi quia multitudo ista catholica est, cui merito
vestra haeresis displicet?</p>
        </div3>
<div3>
          <head>V.</head>
          <p>
 JUL. Delectat enim prorsus subantes animas,
infamare quidquid unquam et usquam sanctorum fuit,
ne clarorum operum castigentur exemplis.
</p>
          <p>AUG. Subantes ergo animae post te potius currunt,
qui libidinem laudas: nam castae animae vituperando
arguunt, quod expugnando laudantur.</p>
        </div3>
<div3>
          <head>VI.</head>
          <p>
 JUL. Delectat prorsus et penitus afficit, causari
imbecillitatem naturae, dicere carnem congenitis obnoxiam
esse peccatis, nec in voluntate hominis emendationis
effectum locare, sed studiorum crimina officia
vocare membrorum: catholicam hanc fidem esse,
ut liberum confiteatur arbitrium, sed per quod homo
malum facere cogatur, bonum velle non possit.
</p>
          <p>AUG. Quid nobis irasceris, qui emendationis effectum
tanto certius appetimus, quando fidelius eum a
Domino petimus? Frustra inflatam linguam voce superbiente
dilatas: nolumus prorsus, nolumus eis annumerari
qui confidunt in virtute sua <note>(Psal. XLVIII,
7)</note>. Anima nostra Deo sitit <note>(Psal. LXII, 2)</note>, cui dicit, <hi>Diligam te, Domine, virtus mea 
 <note>(Psal. XVII, 2)</note>
            </hi>. Potest
enim homo bonum velle; sed praeparatur voluntas a
Domino <note>(Prov. VIII, sec. LXX)</note>: in malum vero
libens vergit vitiata, propter quod est sananda
natura.</p>
        </div3>
<div3>
          <head>VII.</head>
          <p>
 JUL. Vanos vero hominum haereticosque sermones,
qui asserant Deum justum ad bonum opus
liberum hominem condidisse, et esse in uniuscujusque
potestate recedere a malo, ac studiis splendere
virtutis, ut his qui flagitia in neccessitatem carnis
refundunt, sollicitudinum et timorum aculeus infigatur.
</p>
          <p>AUG. Non dicimus hominum vanos haereticosque
sermones, qui asserunt Deum justum ad bonum opus
liberum hominem condidisse. Talem quippe Adam
condidit, in quo fuimus omnes: sed peccando perdidit
se, et omnes in se. Unde nunc non est in potestate
filiorum hominis a malo liberari, nisi gratia Dei det
potestatem filios Dei fieri <note>(Joan. I, 12)</note>. Propter hoc,
<pb n="1145"/>
non his qui flagitia, sicut dicis, in necessitatem carnis
refundunt; sed his qui ut in tentationes flagitiorum
non inferantur, preces Deo fundunt, figitur
aculeus sollicitudinis et timoris, ne consentiant superbissimis
et Deo ingratissimis disputationibus vestris.</p>
        </div3>
<div3>
          <head>VIII.</head>
          <p>
 JUL. Postremo, in Ecclesiis quae magnum honorem
 et magnum populum possideant, praedicari
tantam vim esse peccati, ut ante membrorum formam,
ante initium adventumque animae, jactis seminibus
supervolans, in secretum matris invadat, et
reos faciat nascituros, ortuque ipso antiquior exspectet
culpa substantiam; quae lex peccati habitans deinceps
in membris, captivum hominem cogat servire
criminibus, non castigatione in turpitudinibus, sed
misericordia digniorem: quandoquidem quod nos vitia
pravae voluntatis esse dicimus, id in Ecclesia a
viris et feminis magnisque pontificibus originalis passio
nuncupatur.
</p>
          <p>AUG. Respondet tibi Ambrosius pontifex magnus,
haeresiarchae vestri excellenter ore laudatus, et dicit:
 « Male Eva parturivit, ut partus relinqueret mulieribus
haereditatem, atque unusquisque concupiscentiae
voluptate concretus, et genitalibus visceribus infusus,
et coagulatus in sanguine, in pannis involutus, prius
subiret delictorum contagium, quam vitalis spiritus
munus hauriret »  <note>(Lib. de Sacr. regen. seu de Philos.)</note>.
Sananda est itaque, Juliane, humana, Deo miserante,
natura: non, te inaniter declamante, tanquam sana
laudanda.</p>
        </div3>
<div3>
          <head>IX.</head>
          <p>
 JUL. Haec ergo Manichaeorum scorta dogmatum
impurissimorum lenocinantur auribus.
</p>
          <p>AUG. Ambrosium, si audes, criminare Manichaeum.
Attende in quem dicas, quod vis videri tanquam in
me dicere: et si ullus tibi vel Dei timor, vel humanus
pudor est, conticesce. Me oportet cum talibus tua
convicia, non solum patienter, verum etiam gratulanter
audire: sed tu debes in talibus lacerandis et
humana erubescere et divina judicia formidare.</p>
        </div3>
<div3>
          <head>X.</head>
          <p>
 JUL. Haec in utroque sexu positos inimicos
nostros urtica commovit, quae olim quidem vitio
malae consuetudinis mordax, tamen exhortationum
salutarium velut quibusdam curabatur unguentis.
</p>
          <p>AUG. Urtica pungente prurit, sed qui libidinem
laudat. Si autem propter malam consuetudinem, sicut
sapis clamat homo, <hi>Non quod volo, facio bonum; sed
quod nolo malum, hoc ago <note>(Rom. VII, 19)</note>
            </hi>: certe vel
in isto fatemini humanam voluntatem vires bonorum
operum perdidisse, cui nisi divinae gratiae subveniat
adjutorium, quid ei prodest copiosum et ornatum cujuslibet
exhortantis eloquium?</p>
<pb n="1146"/>
</div3>
<div3>
          <head>XI. </head>
          <p>
JUL. At nunc postquam pro medicamine coepit
offerri, et delectationi accessit auctoritas, ut consensu
 pene mundi, membripotens regina mentium,
expugnatrix honestatis, et invicta animorum omnium
captivatrix turpitudo baccharetur: nobis quanto honestior,
tanto durior tuendae veritatis causa facta est.
Quia contra praecipites populos et suis remediis infensos,
non multum valet raritas oratione medicantium.
Quid igitur? horumne intuitu, receptui canere
debebimus, et contumelias nostras ultum ire silentio,
ac de conscientiae portu aliorum ridere naufragia?
Verum contradicit huic odio, primo benignitas quam
generi debemus humano; deinceps spes, fides, quam
habemus in Deum, qui extra id quod frequenter desperatas
temporum levavit ruinas; constantiam tamen
quam usque ad mortis horam exerceri voluit, etiamsi
nullus in praesentiarum sequeretur effectus aeterna
remuneratione donavit.
</p>
          <p>AUG. Quomodo levat Deus ruinas malarum voluntatum
(per quas utique tempora vituperantur, quando
recte vituperantur), nisi bonas voluntates operando
in cordibus hominum? Aut si possunt, ipsae se levent,
sicut dementissime sentiendo, magna ruina facti
estis. Unde pro vobis ipsum rogamus: atque utinam
sic etiam de te, quemadmodum de fratre Turbantio,
nos exaudire dignetur.</p>
        </div3>
<div3>
          <head>XII.</head>
          <p>
 JUL. Hac igitur fidei consolatione gaudentes
immineamus coepto operi, et disputationum promissa
reddamus: non ambigentes hoc ipsum maximam
esse praemii partem, quia in ejus dogmatis arce constitimus,
quod cum tam multorum livor, sed plurium
error oppugnet; tamen ita supra casus evasit ancipites,
ut invincibilis cluat possessione victoriae.
</p>
          <p>AUG. Ipse tibi das palmam contra tot antistites Dei,
qui ante nos, ea quae oppuguas, in Ecclesia Christi
didicerunt, atque docuerunt, bibentes et ministrantes
de fontibus Israel <note>(Psal. LXVII, 27)</note>. Hoc ergo
quod facis, non est victoriae possessione cluere, sed
in odiosae arrogantiae cloacam deformiter fluere.
Cluere quippe, pollere est: quomodo autem potes
victoriae possessione pollere, qui conaris catholica
dogmata, antiqua, et invicta polluere?</p>
        </div3>
<div3>
          <head>XIII.</head>
          <p>
 JUL. Nam si, ut et superior sermo patefecit,
et secuturus docebit, quidquid ratio est, quidquid
eruditio, quidquid justitia, quidquid pietas, quidquid
testimoniorum sacrorum, huic quod tuemur dogmati
suffragatur: nihil aliud inimici nostri toto adipiscuntur
conatu, quam ut doctis quibusque imprudentissimi,
sanctis contumacissimi, in Deum profanissimi
comprobentur.
</p>
          <p>AUG. Sed falsa loqueris: nam neque ratio, neque
sana eruditio, neque justitia, neque pietas, neque sacra
testimonia vestro dogmati suffragantur; imo, haec
omnia, sicut hi qui recte intelligunt judicant, vestrum
dogma subvertunt. Ratio quippe cernit vix ad aliquid
<pb n="1147"/>
veri se posse pervenire tarditate impediente naturae:
eruditio poenam laboris habet in eadem tarditate
naturae: justitia clamat non ad se pertinere, ut
Adam filii gravi jugo premantur a die exitus de ventre
matris suae, sine ullo merito peccatorum: pietas
adversus hoc malum, divinum poscit auxilium: sacra
testimonia, ut hoc fiat, humanum admonent animum.</p>
        </div3>
<div3>
          <head>XIV.</head>
          <p>
 JUL. Et quidem quam nihil habeant Traduciani,
quod vi qua proteruntur, rationis opponant, ut
alia eorum scripta, ita hi contra quos agimus testantur
libelli, qui directi ad militarem virum (quod
etiam ipse profiteri potest), aliis magis negotiis quam
litteris occupatum, impotentiae contra nos precantur
auxilium, ac pro se sursum deorsum plebecularum,
aut ruralium, aut theatralium scita commendant, quae
quo sint promulgata consilio, historia nulla commemorat.
</p>
          <p>AUG. Non impotentiae contra vos precamur auxilium:
sed pro vobis potius, ut ab ausu sacrilego cohibeamini,
christianae potentiae laudamus officium.
Vide sane quemadmodum rurales et theatrales dicas,
Cyprianum, et Ambrosium, et tot eruditos in regno
Dei scribas socios eorum.</p>
        </div3>
<div3>
          <head>XV.</head>
          <p>
 JUL. illud tamen nequaquam inficiari possumus,
quod plurimum, ut dixi, turbis placeat, luteis
tamen delicta voluntatis imputare naturae, et infamatione
seminum morum petulantiam vindicare: ut
nunquam quis emendare conetur, quod sperat in se
ipso alterum perpetrare.
</p>
          <p>AUG. Quis tibi dixit, quod alter perpetret peccatum
cujusquam? Quandoquidem etiam ille qui dicit, <hi>Jam non ego operor illud, sed id quod in me habitat
peccatum:</hi> 
 continuo subjiciens, <hi>Scio enim quia non habitat
in me, hoc est in carne mea, bonum <note>(Rom. VII,
17, 18)</note>
            </hi>; ostendit suum esse quidquid illud est: quia
et ipsa caro ad eum pertinet, qui ex carne constat et
spiritu. Et tamen non vis cum Ambrosio sapere, quod
hoc malum, quo caro concupiscit adversus spiritum,
praevaricatione primi hominis in naturam verterit <note>(Ambros., lib. 7 in Luc. XII, 52)</note>.
Sed et tu cum dicere
soleas in his apostolicis verbis violentiam malae consuetudinis
exprimi, quid est, quod modo dicere voluisti,
 « Ut nunquam quis emendare conetur, quod
scit in se alterum perpetrare? »  Cum velis utique se
ipsum emendare eum qui dicit, <hi>Non ego operor illud:</hi> 
et hoc velis fieri viribus propriae voluntatis; cum videas
quam sit voluntas ejus infirma qui dicit, <hi>Non
quod volo, ago.</hi> Istum saltem, quaeso, permittite divinum
poscere auxilium, in quo defecisse cernitis suae
voluntatis arbitrium.</p>
<pb n="1148"/>
</div3>
<div3>
          <head>XVI. </head>
          <p>
JUL. Verum imbecillum caecae opinionis patrocinium
multiplicat peccata, non minuit. Hic igitur
miserorum pruritus et sponte aegrescentium, nullum
contra ipsam rationem valebit pondus afferre: sed
quia nonnullis Scripturarum locis, et maxime apostoli
Pauli sermonibus confirmari asserunt naturale peccatum,
quorum expositionem in secundum volumen
distuli, ejusque reddendae tempus est; breviter prius
(ut fiat lector instructior), et quae sint acta, et quae
sint agenda distinguam. Ostensum est ergo, nihil
posse per sanctas Scripturas probari, quod justitia
non possit tueri: quia si in lege Dei est perfecta
forma justitiae, nihil per eam adversaria ejus, id est,
injustitia sinitur virtutis acquirere: ac per hoc, quod
ratio arguit, non potest auctoritas vindicare. Deinde
probatum est, Deum nobis notum esse virtutibus:
hujus ergo justitiam ut omnipotentiam confitendam;
cujus si admittatur excidium, majestas incipiet tota
nutare; quia ita Deus justus est, ut si probaretur justus
non esse, convinceretur Deus non esse: conclusumque
est, nos Deum aequissimum in Trinitate
venerari; et irrefutabiliter apparuit, non posse ab
eo peccatum alienum parvulis imputari.
</p>
          <p>AUG. Quare non fateris ab omnipotente justo grave
jugum super filios Adam a die exitus de ventre matris
eorum, sine ullo peccati merito non potuisse constitui.</p>
        </div3>
<div3>
          <head>XVII.</head>
          <p>
 JUL. Sed ut de definitione justitiae, ita
etiam de peccati conditione dissertum est, quod peccatum
apparuit nihil esse aliud quam malam voluntatem,
cui esset liberum ab eo quod prave appetiverat
abstinere.
</p>
          <p>AUG. Hoc est omnino peccatum primi hominis,
unde in homines mali origo descendit. Ei quippe
valde liberum fuit, ab eo quod prave appetiverat abstinere:
quia nondum erat vitium, quo caro concupisceret
adversus spiritum: nondum dicebat, <hi>Non
quod volo, ago:</hi> nondum positus in carne peccati ullum
necessarium habebat auxilium de similitudine
carnis peccati.</p>
        </div3>
<div3>
          <head>XVIII.</head>
          <p>
 JUL. Ac per hoc illustrissimo testimonio
perdoctum est, in nascentibus non esse peccatum,
quod in his usus voluntatis non poterat inveniri.
</p>
          <p>AUG. Et unde grave jugum, nisi quia ita non habent
voluntatis usum, ut obnoxiae tamen habeant originis
vinculum.</p>
        </div3>
<div3>
          <head>XIX.</head>
          <p>
 JUL. Liberum autem arbitrium negari ab his
qui dicunt peccata esse naturalia, lucida est disputatione
monstratum. Quod quidem Poenus, non suo
sermone, ne minus ponderis haberet, sed Evangelii
testimonio, quasi auctoratius, denegavit, quod nos
exponendo, evangelicae reddidimus dignitati. Apostoli
quoque Pauli testimonium laqueis calumniatoris
exemimus, et bonorum vasorum figulum Deum nostrum
<pb n="1149"/>
esse omnium conditorem, propheta teste monstravimus.
</p>
          <p>AUG. Illic tibi responsum est, et quantum aberraveris
a veritate monstratum.</p>
        </div3>
<div3>
          <head>XX.</head>
          <p>
 JUL. His igitur maxime actis in primo libro,
quorum unum aliquod abunde sufficit ad victoriam
veritatis; ex abundanti quidem, superest tamen, ut
Magistri Gentium, qua per unum hominem peccatum
dixit intrasse in mundum <note>(Rom. V, 12)</note>, sententiam
disputemus: et definitionibus, quas praemisimus, cum
necesse fuerit, adjuvandi; et probaturi nihil rationem
fuisse mentitam; sed injustitiae esse crimen, aliorum
studia aliorum ortibus imputare; hocque ipsum quod
iniquum est, quamvis nemo hinc dubitare debuerit,
tamen Deo displicere, et ab eodem prohiberi, testimoniis
legis, vel in hoc libro, vel in sequenti docebimus.
Ex quibus necessario conficitur, et nos rectissime
defendere, neminem cum peccato nasci, et
Deum reos non posse judicare nascentes: ac per
hoc, tam integrum esse liberum arbitrium, quam
ante voluntatis propriae usum innoxiam in unoquoque
naturam.
</p>
          <p>AUG. Dic, videamus quod de Apostoli testimonio
dicturus es, tam inaniter, quam superiora dixisti.</p>
        </div3>
<div3>
          <head>XXI.</head>
          <p>
 JUL. Manichaeos autem et pietati et rationi
rebelles, qui putent et ante tempus voluntatis esse
peccatum, quod rerum natura non sinit; et Deum
esse, quem argumentantur injustum; et infamare
sanctas paginas, quarum monumentis probari allegant
crimen divinitatis: quod cum ex tribus nihil
queat ratione monstrari, id est, nec sine voluntate
peccatum, nec in Deo iniquitas, nec in lege perversitas;
soli illi stulti, impudentes et impii demonstrentur.
</p>
          <p>AUG. Erubesce: non fuit Ambrosius Manichaeus,
cum diceret hominem prius subire delictorum contagium,
quam vitalis spiritus munus haurire <note>(Lib. de
Philos.)</note>. Sed nec is a delicta, nisi ex voluntate exstiterunt,
unde originem trahunt: et ideo nec in Deo
est iniquitas, qui propter hoc posuit noscentibus grave
jugum: nec in lege perversitas, in qua hoc discitur
esse verissimum; quod et ipsi videretis, nisi vos potius
perversos oculos haberetis.</p>
        </div3>
<div3>
          <head>XXII.</head>
          <p>
 JUL. Haereat igitur hoc maxime prudentis
animo lectoris, omnibus Scripturis sacris solum illud,
quod in honorem Dei Catholici sapiunt, contineri,
sicut frequentium sententiarum luce illustratur: et
sicubi durior elocutio moverit quaestionem, certum
quidem esse, non ibi id quod injustum est, loci illius
auctorem sapuisse; secundum id autem debere intelligi,
quod et ratio perspicua, et aliorum locorum, in
quibus non est ambiguitas, splendor aperuerit. Jam
igitur ejus cum quo agimus verba ponamus. Equidem
<pb n="1150"/>
in illo capite dictorum suorum, quod usque ad figulum
peccatorum Deum suum adduxerat, contra
quod libro superiore confliximus, tenuiter dixit, per
unum hominem peccatum intrasse in mundum: non
est autem in expositione loci ipsius immoratus. Postquam
vero multis verbis contra illa excerpta, quae ad
se confirmat missa, disseruit, pervenit ad aliquem
dictorum meorum locum, quem sibi quasi oppugnaturus
objecit; sed nihil secundum id quod fuerat pulsatus
referens, ad hanc Apostoli sententiam convolavit,
in qua dicit, per unum hominem peccatum
intrasse in mundum; et secundum dogma suum,
contextum loci ipsius exponere molitus est: propter
quod ego, praetermissis aliis, ad eam properavi partem,
ut quia me promiseram hanc esse quaestionem
in secundo volumine soluturum, et fidem promissionis
implerem, et argumentatio illius quae esset
ostenderem, ne putarer fecisse fraudem, si illius
expositione suppressa, eam quam catholicam fatemur
inferrem.
</p>
          <p>AUG. Pelagianam illaturus es, non catholicam. Catholica
illa est, quae ostendit justum Deum in tot
ac tantis poenis et cruciatibus parvulorum; quos in
paradiso ullus eorum nulla aequitate sentiret, si natura
humana vitiata peccato, et merito damnata non
esset.</p>
        </div3>
<div3>
          <head>XXIII.</head>
          <p>
 JUL. Retractans igitur in primo opere
meo sententiam ejus, qua dixerat:  « Nam sicut
peccatum, sive hinc, sive inde trahatur a parvulis,
opus est diaboli; sic homo, sive hinc, sive inde
nascatur, opus est Dei »  <note>(De Nuptiis et Concupiscentia,
lib. 1, n. 1)</note>: ita autem a me nunc hic refertur, sicut in
meo opere continetur, unde maximam partem fuerat
iste furatus.
</p>
          <p>AUG. Sic vera disputas, quomodo verum est
quod ego illa furatus sum: cum potius ille cujus
chartula mihi missa est, quod voluit atque ut
voluit, ex opere tuo, arbitrio suo judicioque transtulerit.</p>
        </div3>
<div3>
          <head>XXIV.</head>
          <p>
 JUL. Respondi ergo ibi:  « Tu quidem (pace
magisterii tui dixerim) tergiversaris: sed intellige
quod ademerit tibi veritas licentiam pervagandi. Ecce
enim et nos acquiescimus quia peccatum opus est
malae voluntatis, vel opus est diaboli: sed per quid
hoc peccatum invenitur in parvulo? Per voluntatem?
At nulla in eo fuit. Per formam corporis? Sed hanc
Deus tribuit. Per ingressum animae? Sed nihil debet
semini corporali, quae nova a Deo conditur. Per nuptias?
Sed hae pertinent ad opus parentum, quos in
hoc actu non peccasse praemiseras: quod si non vere
id concesseras, sicut processus tui sermonis indicat,
ipsae sunt exsecrandae, quae causam fecerunt mali.
Verum illae substantiam propriam non habent; sed
<pb n="1151"/>
nomine suo personarum opus indicant: parentes igitur,
qui conventu suo causam fecere peccato, jure
damnabiles. Ambigi ergo jam non potest, conjuges
aeterno supplicio mancipari, quorum labore actum
est ut ad dominatum exercendum in homines diabolus
perveniret. Quod si concesseris; illud totum quod
antea tenuisse videbaris amittes, id est, quod hominem
Dei opus dixeras. Necessario quippe sequitur, quia
per commixtionem corporum origo progenitis est, si
per originem malum in hominibus, per malum jus
diaboli in homines, diabolum esse auctorem hominum,
a quo est origo nascentium. »  Post quae ipsius
denuo verba repetivi:  « Nam sicut peccatum, sive hinc,
sive inde trahatur, opus est diaboli; sic homo, sive
hinc, sive inde nascatur, opus est Dei. »  Ac protinus
insurrexi hoc modo:  « Cum illam vocem timoris tui
cogito, qua dicis nuptias malum non esse, istos alios
sermones tuos sine risu considerare non possum. Si
enim credis a Deo homines fieri, et esse conjuges innocentes;
vide quam stare non possit, trahi ex his originale
peccatum. Certe non peccat iste qui nascitur,
non peccat ille qui genuit, non peccat ille qui condidit:
per quas rimas inter tot praesidia innocentiae,
peccatum fingis ingressum? » 
</p>
          <p>AUG. Jam his verbis tuis, etiam cum ipsos libros
tuos legissem, respondisse me sufficit <note>(Supra, contra
Julianum, lib. 3, n. 54-57)</note>. Verum et hic admoneo,
Apostolum potius audiendum esse, quam te, qui non
occultam rimam, sed apertissimam januam demonstravit,
qua <hi>peccatum intravit in mundum, et per peccatum
mors; et ita in omnes homines pertransiit, in quo
omnes peccaverunt <note>(Rom. V, 12)</note>
            </hi>: quae verba ejus, cum
secundum vos, non secundum ipsum, exponere coeperis,
tunc apparebit cui rectitudini veritatis loquacitate
tortuosissima relucteris.</p>
        </div3>
<div3>
          <head>XXV.</head>
          <p>
 JUL. Hunc ergo de opere meo priore contextum,
in hoc secundo libro suo sibi, licet cum interpolatione,
proposuit <note>(De Nuptiis et Concupiscentia,
lib. 2, n. 44-49)</note>. Nam et commemoratam a me
formationem corporis, et ingressum animae, quam
novam in unoquoque a Deo conditam, tam ratio,
quam legis sacrae Ecclesiaeque catholicae confirmat
auctoritas, ut spero, arte praeteriit.
</p>
          <p>AUG. Qui legit sex libros meos, quibus refutavi
quatuor tuos, de quorum primo quae voluit, et sicut
voluit, ille decerpsit, cui respondi in libro isto
quem nunc frustra redarguere loquacissima vanitate
conaris; sic me tibi in tertio meo respondisse
reperiet, ut videat, non me arte praeteriisse quod
dicis; sed illum potius, cujus chartulae respondebam,
hoc de opere tuo noluisse transferre, sive
studio brevitatis, sive quia pertinere non putavit ad
causam.</p>
        </div3>
<div3>
          <head>XXVI.</head>
          <p>
 JUL. Jam reliqua, licet aliquibus sermonibus
variata, contexuit. Contra has ergo objectiones
meas nihil quo repercuterer excogitavit: sed verum
<pb n="1152"/>
me collegisse, argumentandi inopia confessus, dicit
mihi ad haec omnia Apostolum respondere, qui pronuntiet,
per unum hominem peccatum intrasse in
hunc mundum. In quo loco, quis eum eruditus sanum
habuisse caput aestimet, qui non intellexerit aut
praetereunda sibi esse contra quae nihil poterat invenire,
aut quaecumque excogitanda quae referret objectis,
ad quorum confirmationem Apostoli verba
conjungeret.
</p>
          <p>AUG. Sed melius verbis apostolicis refelleris quam
meis: nec tamen et apostolicis cedis: sed mavis etiam
ipsa pervertere, quam te corrigere.</p>
        </div3>
<div3>
          <head>XXVII.</head>
          <p>
 JUL. Quaesivi ergo consequentissime, ut
omnis mecum eruditio recognoscat, peccatum quod
opus est malae voluntatis, et opus diaboli dicitur, per
quid inveniretur in parvulo: si per voluntatem; at
nullam in eo fuisse, etiam hic, cum quo agimus, confitetur:
si per nuptias; sed has pertinere ad opus parentum,
nemo qui dubitet, quos in hac commixtione
non peccasse praemiserat: aut si concessionis hujus
poeniteret disputatorem, sicut processus operis indicabat;
profiteretur esse reos parentes, quorum conventu
regnum in imaginem Dei diabolo pararetur:
et addidi, necessariis disputationum gradibus, per
originale peccatum auctorem corporum diabolum definiri:
quia si per originem malum in hominibus, per
malum jus diaboli in homines; diabolus est auctor
hominum, a quo est origo nascentium. Quae quoniam
in antro Manichaeorum Traducianos esse clusura deprehenderat:
verti clavem, ut praeberem captis
effugium; admonuique; ut si vere a Deo crederet homines
fieri, pureque confiteretur esse conjuges innocentes,
intelligeret trahi non posse ex his originale
peccatum. « Certe non peccat, »  inquam,  « iste qui
nascitur, non peccat ille qui genuit, non peccat iste
qui condidit: per quas rimas, inter tot praesidia innocentiae,
peccatum fingis ingressum? »  Quid potuit,
rogo, sanctius, quid verius, quid lucidius, quid brevius,
firmiusque componi, quam post tria sumpta quae
inimico concedente susceperam, inferrem quartum,
in quo erat summa conclusio? Nam cum uno nonnunquam,
aut duobus sumptis, tertium necessario
colligatur, qua lege mihi post tria concessa, quartum
quod his adhaeret, non liceret inferre? Et hoc quidem
in secunda disputatione: caeterum in priore,
quinque mihi aut amplius conceduntur, post quae fit
legitima invictaque conclusio.
</p>
          <p>AUG. Vide quam per multa vageris, timens ne
Apostoli verba sine tuis praejudiciis audita te damnent,
sicut jam Ecclesia catholica judicante damnarunt.
Sed excurre quo volueris, remorare quantum
volueris, multiplica gyros tuos quaquaversum volueris:
quandocumque ad eadem verba veritatis navis
<pb n="1153"/>
fallaciarum tuarum pervenerit, sine dubio naufragabis.</p>
        </div3>
<div3>
          <head>XXVIII.</head>
          <p>
 JUL. Jam igitur ad eum convertamur. Dederas
mihi, peccatum opus esse voluntatis: potui
statim dicere consequenter, Voluntas autem quae
peccet, in parvulis nulla est; peccatum igitur in parvulis
 non est. Verum ut pluribus premereris testibus,
interrogavi sensim, per quid hoc peccatum inveniretur
in parvulo; ne forte per voluntatem?
Post quod, te connivente, suscepi nullam in eo fuisse
concientiam voluntatis: adjunxi, ne per primam culpam
membrorum lineamenta traxisset. Sed haec a
Deo informari, et per hoc bona esse concesseras.
Petivi tertium, utrum per ingressum animae, reatum
advectum putares. Sed hanc esse novam, ne quidquam
seminibus debere constabat. Intuli deinceps,
ne (quia nihil tibi de his remanserat arguendum)
nuptias, id est commixtionem corporum, diaboli
opus vocares? Sed has pertinere ad parentum operam,
te quoque annuente, monstravi. Illis igitur omnibus
quae supra diximus absolutis, conjuges qui fuerant
causa peccati, tradux tua diabolo mancipabat.
Post quae omnia, quod tibi propinquabat impegi,
ut dicerem credere te diabolum auctorem corporum,
cui commixtionis operam, sine qua origo corporum
esse non poterat, deputasses. Et haec quidem disputatio,
quo morbo oppressus esses, ostendit: illa autem
secunda, et te miserabilem cum ejusmodi sensibus,
et Catholicos etiam timoris tui suffragio invictos
probavit. Te enim dante, a Deo fieri homines, et
esse conjuges innocentes, ac parvulos per se nihil
operari: his tribus sumptis, irrefutabiliter illatum
est, cum non peccat ille qui nascitur, non peccat ille
qui genuit, non peccat iste qui condidit, nullam remansisse
rimam, per quam peccatum doceatur ingressum.
Tibi ergo si displicet quod collectum est;
abnue quod dedisti, et dic aut illum peccasse qui genuit,
aut illum qui condidit, aut istum qui natus est:
ex quibus unum insanum est, aliud Manichaeum, tertium
supra Manichaeos: insanum, si dixeris delinquere
parvulos; Manichaeum, si accusaveris conjuges,
supra Manichaeos, si peccati Deum aestimaris auctorem.
Quod si haec omnia tam aliena sunt a vero,
ut adhuc ea metuas libere confiteri; qua impudentia,
homo omnium amentissime, hoc quod a nobis illatum
est, persistis negare?
</p>
          <p>AUG. Cum ad verba Apostoli veneris, ibi non rimam
invenies, sed apertissimam januam, qua peccatum
intravit in mundum: quam conaberis quidem
claudere; sed ex ore infantium atque lactentium,
salvatorem potius Christum, quam te laudatorem
quaerentium, et non aufractuosis disputationibus, sed
mutis fletibus miseriam suam multo certius contestantium
(quam profecto, si primi hominis rectitudo et
<pb n="1154"/>
beatitudo mansisset, nullo modo in paradiso habere
potuissent), cum tua tota loquacitate vinceris.</p>
        </div3>
<div3>
          <head>XXIX.</head>
          <p>
 JUL. Quatuor hic personarum causa vertitur;
Dei opificis, duorum parentum de quibus materia
praestatur operanti, et parvuli qui nascitur. Dicis
tu in hoc choro habitare peccatum: interrogo ego, a
quo fiat, utrum a Deo; negas: a patre; totidem negas:
a matre; idem negas: a parvulo; negas: et adhuc
non putas fuisse conclusum, quia non possit
esse inter hos quatuor, quod ab his quatuor nullus
admittit.
</p>
          <p>AUG. Quidquid vis dicas: ad verba Apostoli aliquando
 venturus es; et quisquis ea per istarum
argumentationum tuarum loca singula recordatur,
quae nos assidue propter lectoris fastidium repetere
nolumus, ipsa sua tibi recordatione respondet.</p>
        </div3>
<div3>
          <head>XXX.</head>
          <p>
 JUL. Ad quid ergo persuadendum aut Scripturas
releges, aut conscios nominabis, qui adhuc
quod sentis non potes definire? Quid te juvat, ut
Adam doceas deliquisse, quod ego penitus non refello?
Quaerimus, Adam ante tot saecula mortuo, peccatum,
quo in diaboli jus Dei imago transcribitur, per
quid inveniatur in parvulo.
</p>
          <p>AUG. Cur nec tu admittis in regnum Dei, nullum
habentem secundum te meritum peccati, imaginem
Dei? Cur ministratur sanguis, qui de similitudine
carnis peccati in remissionem fusus est peccatorum,
quem bibat parvulus, ut habere possit vitam, si de
nullius peccati origine venit in mortem? Si hoc tibi
displicet, aperte nega parvulum Christum, aperte
nega pro parvulis mortuum, qui <hi>unus pro omnibus
mortuus est:</hi> unde colligitur quod dicit Apostolus, <hi>Ergo omnes mortui sunt, et pro omnibus mortuus est <note>(II Cor. V, 14, 15)</note>
            </hi>.
Dic aperte, Mortui parvuli non
sunt, qui peccatum nullum habent; morte pro se
Christi, in qua baptizentur, non opus habent. Jam
dic evidenter, quod latenter sentis, quoniam satis
prodis tua disputatione quod sentis: dic, inquam,
parvulos frustra fieri christianos: sed vide, utrum te
ipsum debeas dicere christianum.</p>
        </div3>
<div3>
          <head>XXXI.</head>
          <p>
 JUL. Si per commixtionem parentum:
damna nuptias professione, quas argumentatione
condemnas; et deme nobis laborem, quo te convicimus
esse Manichaeum. Sin autem tu non id audes
dicere, ac ratione contumax concumbentibus inclinaris,
ut per argumentorum hactenus inaudita portenta,
dicas libidinem diabolicam esse, eamque in
sensu coeuntium positam, ad voluptatem parentum,
ad reatum pertinere nascentium; tuam quidem amentiam
et turpitudinem prodis: sed precor ne tibi tantum
arroges, ut putes nobis liberum non esse cum
<pb n="1155"/>
honore Dei nascentium innocentiam contueri; cum
tibi liceat et libeat, cum accusatione Dei, a reatu
quem dicis libidinis, libidinantium membra purgare.
</p>
          <p>AUG. Quolibet pruritu libidinem, id est, concupiscentiam
carnis laudes, dicit eam Joannes apostolus
a Patre non esse, sed ex mundo esse <note>(I Joan. II, 10)</note>:
propter quam recte dicitur diabolus princeps mundi
esse <note>(Joan. XII, 31)</note>. Nam scimus quod mundum Deus
fecerit. Hoc ergo malo concupiscentiae carnis bene
utitur pudicitia conjugalis; ejusque mali reatum a
nascentibus tractum solvit regeneratio spiritualis. Hoc
quamdiu non sapis, non catholicus, sed Pelagianus
futurus es; et Scripturis sanctis, quantumlibet eas
defendere tibi videaris, contradicturus es. Me autem
quoties propter hoc cui contradicis, Manichaeum dicis;
profecto et illum dicis, qui hominem membris
genitalibus infusum, et concupiscentiae voluptate concretum,
ante dicit excipere delictorum contagium,
quam vitalis spiritus munus haurire. Ambrosius est
iste <hi>(Libro de Sacramento regenerationis, seu de Philosophia)</hi>,
Juliane: Ambrosium Manichaeum dicis,
insane.</p>
        </div3>
<div3>
          <head>XXXII.</head>
          <p>
 JUL. Nam cum pronuntias, concupiscentiam
carnis a principe tenebrarum in homine fuisse
plantatam, eamque esse diaboli fruticem, ex se humanum
genus quasi poma propria proferentem;
absolute quidem proderis, quod non Deum, sed diabolum
dicas hominum conditorem: quod dogmate impiissimo,
et conjugiorum negotium, id est, genitalium
admixtio, et caro cuncta damnatur.
</p>
          <p>AUG. Non damnatur: sed non a te quasi sana laudetur,
ut etiam te confitente, a suo Conditore ac
Salvatore sanetur. Nam hoc in quibus non fit, sine
ulla dubitatione damnabitur.</p>
        </div3>
<div3>
          <head>XXXIII.</head>
          <p>
 JUL. Cum vero post hoc sacrilegium adjungis,
et dicis, profiteri te diabolicam quidem esse
gignentium conjugum voluptatem, diabolicam genitalium
commotionem; sed tamen et ipsa membra
quae moventur, et conjuges qui voluptate afficiuntur,
reos non esse; verum pro his omnibus novos homines,
id est, rude opus in nascentibus deitatis accusas:
nihil quidem de Manichaeorum impietate deponis;
sed tam immanem moti capitis ostendis furorem,
ut consequentius fovendum, quam amputandum judicaretur,
nisi voluntatem ac studium in hac re tuum,
et multorum eversio, et tua obstinatio, et Scripturarum
multiplicatio loqueretur.
</p>
          <p>AUG. Has contumelias non indignanter audire debeo,
cum his Ecclesiae doctoribus, qui per unum
hominem in mundum introisse peccatum, sic intelligunt,
ut rectus Apostolus loquitur, non ut Julianus
perversissimus opinatur. In his sunt, ut alios taceam,
Afer Cyprianus, Gallus Hilarius, Italus Ambrosius,
Graecus Gregorius: a quibus eruditissimis prudentissimisque
judicibus, quales te non invenire vana
praesumptione conquereris, haeresis vestra prius est
damnata quam nata.</p>
<pb n="1156"/>
</div3>
<div3>
          <head>XXXIV. </head>
          <p>
JUL. Lege et de hoc quartum operis mei
librum: et quantum diabolo, quem patrem tuum dicis,
ac libidini matri tuae, sub criminandi specie
blandiaris, intelliges.
</p>
          <p>AUG. Legi etiam quartum tuum, et meo sexto ad
ejus tibi cuncta respondi; quis autem nostrum vicerit,
judicet pius lector amborum.</p>
        </div3>
<div3>
          <head>XXXV.</head>
          <p>
 JUL. Verum jam Apostoli verba videamus,
quem mihi ad omnia, quem supra posui, respondere
dixisti: <hi>Ad omnia ista huic respondit Apostolus, qui
neque voluntatem arguit parvuli, quae propria in illo
nondum est ad peccandum; neque nuptias, in quantum
nuptiae sunt, quae habent a Deo non solum institutionem,
verum etiam benedictionem; neque parentes,
in quantum parentes sunt, invicem licite atque legitime
ad procreandos filios conjugati: sed,  « Per unum, » 
inquit,  « hominem peccatum intravit in mundum, et per
peccatum mors; et ita in omnes homines pertransiit,
in quo omnes peccaverunt <note>(Rom. V, 12)</note>
          </hi>. <hi>Quod isti
si catholicis auribus mentibusque perciperent, adversum
fidem gratiamque Christi rebelles animos non haberent,
neque conarentur inaniter, ad suum proprium et haereticum
sensum haec apostolica verba tam dilucida et
tam manifesta convertere, asserentes hoc ideo dictum
esse, quod Adam peccaverit primum, in quo de caetero,
quisquis peccare voluit, peccandi invenit exemplum; ut
peccatum scilicet non generatione ab illo uno in omnes
sed illius unius imitatione transiret. Cum profecto, si
Apostolus hic imitationem intelligi voluisset, non per
unum hominem, sed per diabolum potius, in hunc mundum
peccatum intrasse, et per omnes homines pertransisse
dixisset. De diabolo quippe scriptum est,  « Imitantur
eum, qui sunt ex parte ipsius</hi> »  <note>(Sap. II,
25)</note>. <hi>Sed ideo,  « per unum hominem »  dixit, a quo
generatio utique hominum coepit, ut per generationem
doceret iisse per omnes originale peccatum <note>(De Nuptiis
et Concupiscentia, lib. 2, n. 45)</note>
          </hi>.
</p>
          <p>AUG. Dixisti verba libri mei, dic jam quemadmodum
accipienda sint quae ibi posui verba Apostoli:
ut magis magisque manifesteris haereticus, laudatorem
te supponendo, ut auferas parvulis Salvatorem.</p>
        </div3>
<div3>
          <head>XXXVI.</head>
          <p>
 JUL. Abuti te imperitia faventium tibi, et
delitescere sub ambiguitate verborum, quicumque ille
fuerit operum nostrorum eruditus lector, intelligit.
Reliquum vero vulgus, de quo propheta loquitur
ad Deum, <hi>Aestimasti homines sicut pisces maris (Habacuc
I, 14)</hi>; mutua praegressione decipitur, ac salutiferae
discretionis ignarum, totum putat conjungi
posse rebus, quod viderit vocibus esse sociatum. Quid
vero sit consequens, quid repugnans, quibusque concessis
quid lex inexpugnabilis et veneranda orationis
cogat inferri, nisi doctissimus attentissimusque non
judicat.
</p>
          <p>AUG. Adhuc circuis quaerendo dialecticos, et vitando
ecclesiasticos judices. Dic jam quomodo accipiendum
sit, <hi>Per unum hominem peccatum intravit in
<pb n="1157"/>
mundum:</hi> melius videlicet hoc intelligens, quam ille
qui dixit, <hi>Omnes in Adam moriuntur, quia  « per unum
hominem peccatum intravit in hunc mundum, et per
peccatum mors; et ita in omnes homines pertransiit,
in quo omnes peccaverunt. »  Illius igitur culpa mors
omnium est <note>(Ambrosius, lib. 4 in Luc. IV, 38)</note>
            </hi>. Et idem
ipse alibi: <hi>Fuit Adam, et in illo fuimus omnes; periit
Adam, et in illo omnes perierunt <note>(Lib. 7 in Luc. XV,
24)</note>
            </hi>. Ambrosius est ille, non quicumque de vulgo,
cujus imperitam multitudinem non valentem de tuis
disputationibus judicare, nimis alta cervice et proterva
fronte contemnis: Ambrosius est, inquam, cui
nulla ex parte in ipsis litteris saecularibus, de quibus
multum inflaris, aequaris; in ecclesiasticis vero
quis ille sit, audi vel lege Pelagium doctorem tuum,
et noli amare sensum a sensu tanti hujus doctoris
alienum.</p>
        </div3>
<div3>
          <head>XXXVII.</head>
          <p>
 JUL. Et hoc est propter quod maxime,
miserantes Ecclesiarum ruinas, ad virorum prudentia
illustrium provocamus examen, ut non quid dicatur,
sed quid consequenter dicatur appareat. Si enim
sub tali concilio disceptaretur; tibi utique non liceret,
aut quod negaveras inferre, aut quod affirmaveras
denegare: in libro vero tuo, quem nulla pudoris
censura castigat, et quod Catholici dicunt, et quod
Manichaei, confidenter agglomeras, hac sola opinione
contentus, si respondisse dicaris; quid autem habeat
ponderis oratio tua, quid constantiae, cogitare etiam
ineptum putas.
</p>
          <p>AUG. Rogo, dic jam quomodo intelligendum sit, <hi>Per
unum hominem peccatum intravit in mundum:</hi> quid adhuc
calumniaris, conviciaris, tergiversaris? Si in concilio,
cujus videris desiderare judicium, sederent Cyprianus,
Hilarius, Ambrosius, Gregorius, Basilius,
Joannes Constantinopolitanus, ut alios taceam; numquid
doctiores, prudentiores, veraciores judices quaerere
auderes? Ipsi contra dogmata vestra clamant, ipsi
scriptis suis vestra scripta condemnant: quid quaeris
amplius? Hoc jam in primo et secundo librorum meorum
satis docui, quos contra tuos quatuor ego sex edidi:
sed ecce adhuc te audire paratus sum; dic jam quomodo
sit accipiendum, quod <hi>per unum hominem peccatum
intravit in mundum.</hi> </p>
        </div3>
<div3>
          <head>XXXVIII.</head>
          <p>
 JUL. Denique sine cunctatione tribuens
quae poposci, quidque ex his confectum esset aspiciens,
profiteris te ad hoc quod exstruximus, imbecillum esse;
apostolum Paulum illis omnibus quae diximus, obviare;
quem tamen inducis eadem quae tu dederas, concedentem.
Ais enim,  « Apostolus neque voluntatem arguit
parvuli, quae propria in illo nondum est ad peccandum » <note>(De Nuptiis et Concupiscentia, lib. 2, n. 45)</note>:
quo dato
jam convictum est, nec posse in illo quodpiam esse
peccatum, cujus nulla alia conditio est, secundum
definitionem quoque tuam, quam voluntas admittendi
quod justitia vetat, et unde liberum est abstinere.
</p>
          <p>
            <pb n="1158"/>AUG. Haec definitio peccati est ejus, quod non est
etiam poena peccati. Nam ubi malae consuetudinis voces
esse contenditis, atque ita voces vestri dogmatis
suffocatis, dic, si audes, quomodo voluntati hominis
liberum sit abstinere a malo, ubi audis, <hi>Non
quod volo, ago:</hi> aut nega esse malum, ubi audis, <hi>Non
quod volo, facio bonum; sed quod nolo malum, hoc ago <note>(Rom. VII, 15, 19)</note>
            </hi>.
Sed utique agnoscimus, hoc peccatum
poenam esse peccati; et ideo discernendum ab
illa definitione peccati, ubi voluntas hoc committit,
unde liberum est abstinere. Intellige quod dico; et dic
jam quaeso, quomodo sit accipiendum, <hi>Per unum hominem
peccatum intravit in mundum.</hi> </p>
        </div3>
<div3>
          <head>XXXIX.</head>
          <p>
 JUL. Ergo si Apostolus non arguit in illo
propriam voluntatem, quam intelligit nec esse potuisse;
pronuntiat utique, nec signum in eo criminis apparere,
ea maxime judicante justitia, quae non imputat
peccatum, nisi a quo liberum est abstinere. Verum
non hoc solum tribuisse contentus, addis,  « Neque
nuptias arguit Apostolus, in quantum nuptiae sunt, quae
habent a Deo non solum institutionem, verum etiam
benedictionem »  <note>(De Nuptiis et Concupiscentia, lib. 2,
n. 45)</note>. Quod per se solum aeque posset ad expugnandum
peccatum naturale sufficere: quia si scit Apostolus,
ut scit, non esse nuptias arguendas, ad quarum
conciliationem et ministerium et instrumentum pertinet
 a Deo instituta et benedicta sexuum cum voluptate
commixtio; non potest de his diabolica germinare
possessio, nec fructus earum reus est, apud eam
maxime justitiam, quae peccatum non imputat, nisi
unde liberum est abstinere.
</p>
          <p>AUG. Noli, obsecro, cum tali voluptate commixtionem
conjugum in paradiso suspicari, qualem nunc
facit libido, quae non ad nutum voluntatis exsurgit,
quae mentes etiam sanctorum, cohibenda quidem, sed
tamen importuna sollicitat. Absit ut a fidelibus et prudentibus
talis voluptas paradisi, talis illa pax et felicitas
cogitetur.</p>
        </div3>
<div3>
          <head>XL.</head>
          <p>
 JUL. Consideremus et tertium, quo benignitas
tua in acquiescendi facilitate cernatur. « Neque parentes,
in quantum parentes sunt invicem licite atque legitime
ad procreandos filios conjugati, Apostolus arguit » <note>(Ibid.)</note>.
Expende quid dixeris, non argui ab Apostolo
parentes, in quantum parentes sunt. Ideo ergo
eos, in quantum parentes sunt, non posse diabolo fructificare,
nec de his aliquid, in quantum parentes sunt,
ad diabolum pertinere pronuntiat: filii autem in tantum
pertinent ad parentes, in quantum parentes sunt;
igitur nec rei, nec sub regno diaboli, nec arguendi a
diabolo comprobantur. Ut enim hoc quod diximus, repetitione
<pb n="1159"/>
clarescat: In tantum sexuum conjunctio soboli
participat, in quantum qui conjuges sunt, fiunt
parentes; si autem aliquid inter se voluerint agere
petulantius, vel per illicitos adulteriorum oberrare
concubitus, hoc ad filios non potest attinere,
qui de vi seminum, non de vitiorum obscenitate nascuntur.
</p>
          <p>AUG. Jamne confiteris etiam inter conjuges esse posse
petulantiam commixtionis? Ecce quod facit tua illa
pulchra suscepta: hoc enim nisi cum ei ceditur non
fit, quando ad petulantiam, quam tu quoque reprehendis,
etiam conjuges liberorum procreandorum causa
copulatos, nulla necessitate serendae prolis impellit:
cujus tantus laudator esse voluisti, ut nemo
credat quod etiam oppugnator esse audeas; quippe
quam sic laudare non erubuisti, ut eam te liberet,
nec puderet, etiam in paradisi beatitudine collocare.</p>
        </div3>
<div3>
          <head>XLI.</head>
          <p>
 JUL. Igitur ad nascentes generantium, non
flagitia, sed semina pervehuntur: vim autem seminum
Deus instituit, et sicut confiteri cogeris, benedixit.
</p>
          <p>AUG. Semina Deus instituit: sed qui possunt in natura
vitiata bonum ejus a malo ejus ita discernere,
ut neque putent naturam malum esse, neque vitium
naturam esse, ipsi possunt discernere quid horum duorum
ad Deum creare pertineat, quid sanare. Sed hoc
vos non potestis, quamdiu Pelagiani, non Catholici
estis. Dic jam, rogo, dic jam, quomodo sit accipiendum,
quod <hi>per unum hominem peccatum intravit in
mundum.</hi> </p>
        </div3>
<div3>
          <head>XLII.</head>
          <p>
 JUL. Filii igitur nec tunc rei sunt, quando in
eorum generatione peccant parentes: quia in tantum
ad liberos suos pertinent, in quantum parentes sunt:
igitur et tantum filii ad parentes pertinent, in quantum
filii sunt. Naturae quippe generantium constat
germina communicare, non culpae. Quod si, ut ratio
demonstrat, ita etiam Apostolum confirmare pronuntias;
merito nos, eo docente, defendimus peccata parentum
ad filios pertinere non posse: quandoquidem
et Apostolus Spiritu sancto clarus, et nos instructi
luce rationis, et tu pondere impugnatae a te veritatis
oppressus, communiter vereque fateamur, parentes
in quantum parentes sunt, reos non esse; in tantum
autem ad filios pertinere, in quantum parentes sunt;
igitur filios in quantum filii sunt, id est, antequam
aliquid per voluntatem propriam operentur, reos esse
non posse.
</p>
          <p>AUG. Parentes quidem gignendo parentes sunt, et
<pb n="1160"/>
filii nascendo filii sunt: nec gignere autem, nec nasci
malum est, quod pertinet ad institutionem Dei, et
utrumque sine pudenda libidine posset in paradiso fieri,
si nemo peccasset. Pudenda enim libido nisi aut
peccato exorta, aut peccato vitiata esset, pudenda non
esset; et aut nulla esset omnino, et sine illa ita servirent
genitalia membra gignentibus, ut manus serviunt
operantibus; aut ita esset subsequens voluntatem,
ut nunquam posset sollicitare nolentem; qualem nunc
eam non esse, castitas docet, quae tales motus ejus expugnat,
et in conjugatis, ne vel inter se indecenter lasciviant,
vel in adulteria prolabantur, et in quibusque
continentibus, ne huic consentiendo, dejiciantur. Ecce
de qua trahitur originale peccatum: ecce per quam
nasci noluit, qui venit, non suum ferre, sed nostrum
auferre peccatum.</p>
        </div3>
<div3>
          <head>XLIII.</head>
          <p>
 JUL. Eant nunc, et omnia quidquid possunt
Manichaeae rationis moliantur ingenia, quam volunt
longas patiantur cogitationum aerumnas: non arroganter,
sed religiose polliceor, nunquam hanc instructuram
 posse quassari.
</p>
          <p>AUG. Quam instructuram vocas, tibi ruina est, quae
te ita pressit, ut laudare cogeret quod expugnas: si tamen
est in te qualiscumque castitas, quae te faciat expugnare
quod laudas.</p>
        </div3>
<div3>
          <head>XLIV.</head>
          <p>
 JUL. Qua igitur fronte subjungis:  « Sed, <hi>Per
unum hominem peccatum in mundum intravit, et per peccatum
mors; et ita in omnes homines pertransiit, in quo
omnes peccaverunt</hi> »  <note>(De Nuptiis et Concupiscentia, lib.
1, n. 45)</note>? quod interpretaris hoc modo, ut peccatum
ab illo dicat Apostolus generatione in posteros fuisse
transmissum. Supra concesseras Magistrum Gentium
nuptias, quibus Deus benedixerat, nihil accusare; voluntatem
ad peccandum in nascente non esse; parentes
autem, in quantum parentes sunt, licite sibi legitimeque
ad procreandos filios conjugari: et addis
illico, quasi dormiens priora dixisses, crimen ad posteros
generatione transmitti. Si enim in tantum generant,
in quantum parentes sunt; in quantum autem
parentes sunt, licite sibi et legitime junguntur; et haec
conjunctio ab Apostolo non improbatur, quia a Deo non
solum instituta, verum etiam benedicta est; quo ore,
qua lege, qua fronte, hanc generationem reatus causam,
radicem criminum, servam diaboli, esse confirmas?
</p>
          <p>AUG. Jam nescio quoties haec dicta sunt, eisque responsum
est. Multiloquio tibi excitas caliginem, quae
te non permittit malitiam vitiorum a naturae bonitate
discernere: et usque ad odiosum fastidium eadem
per eadem repetens, nondum dicis quomodo sit accipiendum,
quod <hi>per unum hominem peccatum intravit
in mundum.</hi> </p>
        </div3>
<div3>
          <head>XLV.</head>
          <p>
 JUL. Non ergo argui meretur ab Apostolo, et a
diabolo possidetur; a Deo instituitur, et criminum fons
<pb n="1161"/>
est; a Deo postremo, ut confiteris, benedicitur, et a
te frutex diabolicus accusatur.
</p>
          <p>AUG. Nuptias benedixit Deus, non resistentem spiritui
concupiscentiam carnis, quae non fuit ante peccatum:
peccatum autem, sicut nec illam concupiscentiam
quae resistit spiritui, non benedixit Deus.
Nuptiae porro, quas benedixit, si peccatum non fuisset
admissum, quo natura vitiata est, aut sic uterentur
genitalibus membris, quemadmodum aliis utimur,
sine ulla libidine obedientibus voluntati; aut pudenda
ibi libido non esset, quoniam nunquam resisteret
voluntati, qualis nunc utique non est: quod profecto
etiam tu sentis, quando ab ea sollicitante atque illiciente
dissentis. Nuptiae tamen, etiam nunc laudabiles
sunt: quia neque instituunt hoc malum in hominibus,
sed inveniunt; et eo malo bene utuntur intentione
generandi, quamvis trahant inde qui generantur,
originale peccatum, propter quod sunt regenerandi.</p>
        </div3>
<div3>
          <head>XLVI.</head>
          <p>
 JUL. Quam mecum nihil egeris, litterarum
omnium testatur eruditio: quam vero contra Apostolum
nitaris, et contra Deum insanias, sententiarum
tuarum pugna demonstrat. Sed ostenso jam, non
posse haec conjungi, quae rerum natura dissociat; interrogemus
et Apostolum, ne illius putetur inesse
sensibus, quae in tuis est sententiis probata barbaries.
</p>
          <p>AUG. Dic jam nunc saltem, quod tantis anfractibus
differebas.</p>
        </div3>
<div3>
          <head>XLVII.</head>
          <p>
 JUL. Audio itaque Paulum pronuntiantem,
quia, <hi>Per unum hominem peccatum intravit in mundum,
et per peccatum mors; et ita in omnes homines
pertransiit, in quo omnes peccaverunt <note>(Rom. V, 12)</note>
          </hi>.
Quod tu, non propter exemplum peccati, sed propter
generationem dictum esse confirmas: nosque haereticos
vocas, qui id ad exempla referamus; illoque te
juvari aestimas argumento:  « Profecto si Apostolus
imitationem, »  inquis,  « intelligi voluisset, non <hi>per
unum hominem,</hi> sed per diabolum peccatum intrasse,
et per omnes homines pertransisse dixisset. De diabolo
quippe scriptum est, <hi>Imitantur autem eum, qui
sunt ex parte ipsius <note>(Sap. II, 25)</note>
          </hi>. Sed ideo <hi>per unum
hominem</hi> dixit, a quo generatio utique hominum coepit,
ut per generationem doceret iisse per omnes originale
peccatum »  <note>(De Nuptiis et Concup., lib. 2, n. 45)</note>.
At ego video Apostolum nihil quod ad infamationem
generationis spectaret humanae, nihil quod ad condemnationem
innocentiae naturalis, nihil quod ad
crimen divini operis, protulisse.
</p>
          <p>AUG. Diu dicis Nihil, et cum hoc verbum repetere
destiteris, dicturus es nihil. Quis enim non te rideat
persuadere conantem, non pertinere ad generationem
quod ait Apostolus, <hi>Per unum hominem peccatum intravit
in mundum;</hi> cum ipse homo non sit genitus ab
aliquo, de quo caeteri gignerentur; sed pertinere
<pb n="1162"/>
dicitis ad exemplum, cum exemplum peccati, quod
posteriores imitarentur, non intrarit in mundum,
nisi per eum qui nullum imitando peccavit? Primus
namque peccavit. Hunc autem non Adam,
sed diabolum esse, quis christianus ignorat? Quid
est ergo quod te libet, nisi et non tacere, et nihil
dicere?</p>
        </div3>
<div3>
          <head>XLVIII.</head>
          <p>
 JUL. Denique id quod ipsa verba non indicaverant,
tu colligere argumentatione conatus, subdis,
quia si de imitatione loqueretur, diabolum commemorare
debuerat; sed quia de generatione voluisset
intelligi, hominem dicere maluisse, quam daemonem.
Interrogo ergo, quae fuerit tibi hujus opinionis occasio:
quid enim? negas tu hominum imitatione delinqui?
Et licet res absoluta Scripturarum attestatione
non egeat, tamen audi David: <hi>Noli aemulari inter malignantes,
neque zelatus fueris facientes iniquitatem;
ne aemulatus fueris eum qui prosperatur in via sua <note>(Psal. XXXVI, 1, 7)</note>
          </hi>.
Deinde omnes scripturae Veteris
Testamenti commonent Israelem, ne ritum profanae
gentis imitetur. Quae igitur necessitas id cogebat, ut
Apostolus, si imitationem vellet intelligi, diabolum
magis quam hominem nominaret, cum et hominum
et diaboli nosset imitatione delinqui? Aut ergo tu
proba, non posse hominum imitatione peccari, nec
hoc in lege uspiam contineri, et sic assere suspicioni
tuae locum paratum; aut certe si manifestum
est, nulla magis re quam imitatione vitiorum invaluisse
peccata, grandi imperitia collegisti Apostolum
de diabolo profecto dicturum fuisse, si imitationem
voluisset intelligi.
</p>
          <p>AUG. Nonne ante dixi nihil te esse dicturum, homo
nihil loquendo loquacissime? Sunt quidem peccata
imitationis in mundo, cum homines peccantum hominum
exempla sectantur, non tamen per eos homines,
quos quilibet imitantur, peccatum quod peccantes
imitarentur, intravit in mundum; sed per cum
qui primus nullum imitando, peccavit: hic est diabolus,
quem imitantur omnes qui sunt ex parte ipsius.
Sic et peccatum, quod non imitando committitur, sed
nascendo trahitur, per hunc intravit in mundum, qui
primus hominem genuit. Nihil ergo dixisti, et nonnisi
ad quosdam decipiendos, quosdam fatigandos lectores,
tacere noluisti.</p>
        </div3>
<div3>
          <head>XLIX.</head>
          <p>
 JUL. Quia ergo claret, imitationem malorum
hominum non solum consequenter, sed et necessario
dici; hoc interim argumentum tuum jacere perspicuum
est. Quod vero addis, de diabolo esse scriptum, <hi>Imitantur eum, qui sunt ex parte ipsius:</hi> 
 et ego assentior
dictum esse prudenter ab eo, quicumque
libri ipsius auctor est; sed tibi non prodest,
quod scribuntur quidam diaboli imitatione peccare,
nisi docueris non posse hominum imitatione
delinqui.
</p>
          <p>AUG. Non hic quaeritur utrum hominum imitatione
peccetur: quis enim nesciat, etiam hominum imitatione
<pb n="1163"/>
peccari? Sed quaeritur, quale peccatum per
unum hominem intrarit in mundum; utrum quod
imitando committeretur, an quod nascendo traheretur.
Quia illud primum, id est, quod imitando committeretur,
nonnisi per eum intravit in mundum, qui
primus neminem imitatus caeteris imitaturis peccandi
introduxit exemplum, hoc est, diabolus: hoc autem
alterum, id est, quod nascendo traheretur, nonnisi
per eum intravit in mundum, qui primus a nemine
generatus, generandis caeteris originis ingessu initium;
hic est Adam. De imitatione igitur Angelorum
et hominum intellige te nihil ad causam pertinens dicere;
sed tantum tacere noluisse. Disputamus enim,
non de quocumque peccatore, qui quandocumque
peccavit in mundo; sed de illo per quem peccatum intravit
in mundum: ubi si quaeratur exemplum imitationis,
diabolus invenitur; si contagium generationis,
Adam. Proinde, dicens Apostolus, <hi>Per unum hominem
peccatum intravit in mundum,</hi> peccatum generationis
intelligi voluit. Imitationis enim peccatum, non
per unum hominem, sed per diabolum intravit in
mundum.</p>
        </div3>
<div3>
          <head>L.</head>
          <p>
 JUL. Nam cum utrumque ex more dicatur, aliquando
quod diabolum quis imitatus, invideat; aliquando
quod hominem aemulatus, aut invidia, aut
flagitiosorum sordibus oblinatur; hoc quoque imitationis
nomen utrique possit convenire personae, id
est, et cum de homine, et cum de diabolo dicitur: tu
perridicule ineptire voluisti, per imitationis intellectum
Adam non potuisse monstrari.
</p>
          <p>AUG. Numquid per quemcumque hominem, quem
peccando alius imitatur, peccatum intravit in mundum?
Dic, si potes, quid sit, <hi>Per unum hominem peccatum
intravit in mundum, et per peccatum mors; et
ita in omnes homines pertransiit,</hi> sive mors, sive peccatum,
sive potius cum morte peccatum. Nam peccatum,
cujus imitatione peccatur, nonnisi per diabolum
intravit in mundum, qui primus non imitando fecit,
quod alii facerent imitando.</p>
        </div3>
<div3>
          <head>LI.</head>
          <p>
 JUL. Ad reliqua festinat oratio: sed premendus
adhuc locus est, ut divisionibus quam possumus
brevibus, lectori et intelligentia rei et memoria
suggeratur. In omnibus quidem pene rebus homonymorum,
quae aequivoca appellamus, conditio reperitur.
</p>
          <p>AUG. Promiseras te intelligentiam suggesturum esse
lectori, et loqueris de homonymis et aequivocis: quomodo
ergo te ipsi saltem Pelagiani intellecturi sunt,
nisi prius ad scholas dialecticorum, ubicumque terrarum
potuerint inveniri, propter haec dicenda mittantur?
An forte et categorias Aristotelis, antequam
tuos libros legant, eis exponens ipse lecturus es? Cur
non et hoc facias, homo ingeniosissimus, quandoquidem
a deceptis miseris pasceris otiosus?</p>
        </div3>
<div3>
          <head>LII.</head>
          <p>
 JUL. Sed ut nunc nobis sermo de praesentibus
sit, generatio proprie sexibus imputatur, imitatio autem
<pb n="1164"/>
semper animorum est. Hic ergo affectus animi,
quod possibiliter voluerit imitantis, hominem pro diversitate
causarum aut accusat, aut provehit: ita fit
ut in bono et Deum, et Angelos, et Apostolos dicatur
imitari: Deum, <hi>Estote perfecti, sicut Pater vester perfectus
est <note>(Matth. V, 48)</note>
          </hi>: Angelos, <hi>Fiat voluntas tua,
sicut in coelo et in terra <note>(Id. VI, 10)</note>
          </hi>: Apostolos, <hi>Imitatores
mei estote, sicut et ego Christi <note>(I Cor. XI, 1)</note>
          </hi>. In
malo vero imitatur diabolum, sicut dicitur, <hi>Imitantur
eum, qui sunt ex parte ipsius <note>(Sap. II, 25)</note>
          </hi>: imitantur
homines, <hi>Nolite esse tristes sicut hypocritae, exterminantes
facies suas <note>(Matth. VI, 16)</note>
          </hi>: imitantur animalia,
cum mandatur, <hi>Nolite fieri sicut equus et mulus, quibus
non est intellectus <note>(Psal. XXXI, 9)</note>
          </hi>. His ergo verbis,
tam adhortantibus quam deterrentibus, ostenditur
imitationis affectus, qui utique si esse non posset, non
indiceretur cavendus.
</p>
          <p>AUG. Sed peccatum imitationis, id est, quod imitatione
fieret, non intravit in mundum, nisi per eum,
qui ut imitatione peccaretur, sine imitatione peccavit:
et non est Adam certe iste, sed diabolus. Qui enim
dixit, <hi>intravit in mundum,</hi> initium peccati hujus ostendit:
quod initium manifestum est, non esse factum
per hominem, sed per diabolum; si peccatum quod
imitarentur peccantes, velimus attendere. Restat igitur
ut peccatum quod per unum hominem intravit in
mundum, non imitationi, sed generationi recte possit
attribui. Agimus sane Deo gratias, quoniam contra
vestrum locutus errorem, voluntatem bonam qua imitamur
bonos, non viribus nostri liberi arbitrii, sed
auxilio Dei esse tribuendam, velut coruscante tibi
veritate confessus es: quandoquidem ut Angelos imitemur,
non praesumendum a nobis, sed a Domino demonstrasti
esse poscendum, sic exponens quod oramus
et dicimus, <hi>Fiat voluntas tua, sicut in coelo et in
terra.</hi> </p>
        </div3>
<div3>
          <head>LIII.</head>
          <p>
 JUL. Sed ut imitationis vocabulum rebus diversis
manifestum est communiter convenire; ita
generatio vere et proprie generantem substantiam
indicat: non proprie autem, sed abusive studiis applicatur.
Et tamen quia hic est jam usus loquendi, et
quod indicarit agnoscitur, et proprietatibus praejudicium
afferre non sinitur. Dicitur ergo diabolus generare
peccantes, secundum quod Dominus in Evangelio: <hi>Vos,</hi> 
 ait, <hi>ex patre diabolo estis <note>(Joan. VIII, 44)</note>
          </hi>.
Quo sermone, eum dixit criminosorum patrem, cujus
malignitatem convincebantur imitari: et tamen in absoluto
est intelligentia, quia per hoc nomen, videlicet
patris, nec diabolo sexus, nec hominibus illis aeria
sit adscripta substantia. Jam igitur quid confici hinc
voluerimus appareat. Si proprie nunquam hominem
homo judicaretur imitari, et Apostolus per Adam omnes
peccasse dixisset: ego libere praescriberem usu
Scripturarum esse Apostolum vindicandum, ut quomodo
Dominus diabolum dixerat patrem, qui substantia
generare non poterat; ita Apostolus hominem
scripsisset imitabilem, ne quid docuisse contra rationem
<pb n="1165"/>
perspicuam crederetur.
</p>
          <p>AUG. Numquid Adam prior in peccato imitabilis
fuit, ut merito per illum hoc peccati genus intrasse
diceretur in mundum? Nonne diabolus prior imitabilis
in peccato exstitit? Per illum ergo intrasse in mundum
peccatum, Apostolus diceret, si peccatum quod
imitando alii facerent, eo loco vellet intelligi.</p>
        </div3>
<div3>
          <head>LIV.</head>
          <p>
 JUL. Nunc vero si colligam, quae sunt in Evangelio
abusive prolata, non sustinent: multo magis
apostolus Paulus nullam errori occasionem praebuit,
qui nihil dixit improprium, si pronuntiavit, peccatorem
primum hominem sequentibus peccantibus exemplum
fuisse.
</p>
          <p>AUG. Non ergo debuit istos duos proponere, unum
ad peccatum, alterum ad justitiam, Adam scilicet, et
Christum. Si enim primum peccatorem, propter peccatum
quod imitati sunt caeteri, posuisset Adam;
profecto primum justum, propter justitiam caeteris
imitandum, non Christum poneret, sed Abel: primus
quippe Abel, nullum hominum imitans, sed caeteris
imitandus, justus fuit. Sciens autem quid loqueretur
Apostolus, Adam posuit ad peccatum, Christum ad
justitiam; quia illum noverat generationis, istum regenerationis
auctorem.</p>
        </div3>
<div3>
          <head>LV.</head>
          <p>
 JUL. Ac per hoc bardissime argumentatus es,
quod si apostolus Paulus per imitationem transisse
peccatum voluisset intelligi, diabolum magis, quam
Adam nominasset: cum clareat, et hominis et diaboli
malum non nisi imitatione transire potuisse. Verum
disjecto quod tu exstruxeras, non tam meis quam
ipsius rationis manibus, quid nunc a nobis afferatur
attende.
</p>
          <p>AUG. Non te disjecisse quod struxeram, nec sanae
rationis, sed vanae tuae opinionis manus te frustra intulisse
structurae nostrae, utriusque nostrum verba qui
legerint judicabunt.</p>
        </div3>
<div3>
          <head>LVI.</head>
          <p>
 JUL. Ostendit Apostolus non a se dictum esse,
peccatum generatione transisse, quando nominans
hominem, adjecit <hi>unum;</hi> unus enim numeri principium
est: et ille explicans per quem diceret intrasse
peccatum, non solum eum nominavit, verum etiam
numeravit: <hi>Per unum,</hi> inquit, <hi>hominem peccatum in
hunc mundum transiit.</hi> Hic autem unus praebendae imitationi
sufficit, generationi implendae non sufficit.
Peccatum autem transiit; sed per unum. Manifestum
est, imitationem hic, non generationem coargui, quae
nisi per duos fieri non potest. Aut igitur ostende, per
Adam solum sine muliere generationem exstitisse;
nec hoc enim ab elegantia tui abhorret ingenii: aut
certe quoniam vides generationem nisi per duos constare
non posse, assentire vel sero, accusatum non
esse per unum numerum opus duorum. <hi>Per unum,</hi> 
inquit, <hi>hominem peccatum intravit in mundum:</hi> qui
dixit <hi>per unum,</hi> intelligi per duos noluit. Quid, rogo,
quaerebat inter haec dogmata numerus, ut Apostolus
tanta cura, non solum hominem, sed <hi>unum hominem</hi> 
<pb n="1166"/>
nominaret? Verum apparet cautus augusti sermo
consilii, qui revelante Spiritu sancto, temporum nostrorum
praecavit et exarmavit errores: ne in infamationem
quippe aliquid instituti a Deo conjugii vel
benedictae fecunditatis dixisse putaretur; cum causa
posceret ut peccati replicaret exordia, per eum dixit
numerum transisse peccatum, qui fetibus non poterat
convenire. Et certe primi homines ambo deliquerant,
qui ambo merito vocantur forma posteris fuisse peccati:
cur non igitur Apostolus per duos ait transisse
peccatum; quod et ad fidem magis historiae congruebat?
Verum nihil potuit ab eo prudentius fieri: vidit
enim si duos nominasset, qui praevaricationi initium
exemplumque praestiterant, et per eos affirmasset
transisse peccatum, errori occasionem patere, ut putaretur
per duorum nomina conjunctionem fecunditatemque
damnasse. Ideoque prudentissime unum
maluit nominare, qui non sufficiens ad generationis
indicium, ad signum abundaret exempli; atque imitationem
accusatus gravaret, nec fecunditatem numeratus
argueret. Et ut breviter quod egimus colligatur,
fecunditas in primis hominibus instituta, nisi per duos
agi non potest: peccatum autem Apostolus intrasse
pronuntiat, sed per unum.
</p>
          <p>AUG. Praedixeram te nihil esse dicturum; et ita
esse, cuivis tardissimo clarum est. Numquid enim
Evam non imitantur peccantes, aut peccatum generis
humani non magis ex ipsa sumpsit initium? <hi>A muliere
initium factum est peccati, et propter illam,</hi> sicut
scriptum est, <hi>morimur omnes <note>(Eccli. XXV, 33)</note>
            </hi>. Cur
ergo non vis attendere, propterea potius Apostolum
unum dixisse hominem, per quem peccatum intravit
in mundum, quia non imitationem, sed generationem
volebat intelligi? Sicut enim a muliere initium peccati
fuit, sic initium generationis a viro est: prior enim
vir seminat, ut femina pariat: ideo per unum hominem
peccatum intravit in mundum, quia per semen
generationis intravit, quod a viro excipiens concepit
femina: quo more nasci noluit, qui solus sine peccato
est natus ex femina.</p>
        </div3>
<div3>
          <head>LVII.</head>
          <p>
 JUL. Irrefutabiliter confectum est, peccatum
illud ostendi ab Apostolo moribus ad posteros, non
seminibus fuisse devectum. Quanta ergo de ore tuo
effluxerit falsitas, intuere:  « Sed ideo <hi>per unum hominem</hi> 
Apostolus dixit, a quo generatio utique hominum
coepit, ut per generationem doceret iisse per
omnes originale peccatum »  <note>(De Nuptiis et Concupiscentia,
lib. 2, n. 45)</note>: cum ideo Apostolus <hi>per unum
hominem</hi> dixerit, ne putaretur isse per omnes originale
peccatum. Ineptis ita, ut vix teneam cachinnum,
qui dicis generationem ab uno homine coepisse; cum
et diversitas sexuum, et lectio divina testetur, generationem
non esse potuisse, nisi duo prius homines,
id est vir et mulier, exstitissent.
</p>
          <p>AUG. Qui hoc legunt, legant iterum superiorem
responsionem meam; aut si ejus bene meminerunt
deliramenta hujus irrideant. Quamvis possem dicere
<pb n="1167"/>
ideo non duos, sed unum hominem dixisse Apostolum,
per quem peccatum intravit in mundum, quia
scriptum est, <hi>Erunt duo in carne una <note>(Gen. II, 24)</note>
            </hi>:
unde Dominus ait, <hi>Igitur jam non sunt duo, sed una
raro <note>(Matth. XIX, 6)</note>
            </hi>: maxime quando vir adhaeret
uxori, et initur concubitus. De concubitu autem proles
gignitur, trahens originale peccatum, vitio propagante
vitium, Deo creante naturam: quam naturam
conjuges, etiam bene utentes vitio, non possunt tamen
ita generare, ut possit esse sine vitio: quod ille
qui sine ipso natus est vitio, evacuat in parvulis,
etiam nolente Juliano.</p>
        </div3>
<div3>
          <head>LVIII.</head>
          <p>
 JUL. Aut si forte (quoniam aliter dogma
tuum stare non potest) Adam ex se concepisse et peperisse
responderis: Apostolum quidem non hoc sensisse
nulli dubium; tu vero quid sexui tuo volueris
evenire monstrabis.
</p>
          <p>AUG. Non expavescis quod scriptum est, <hi>Neque
maledici regnum Dei possidebunt <note>(I Cor. VI, 10)</note>
            </hi>? Neque
enim tam foeda convicia nihil te adjuvantia, nisi
maledicendi libidine, loquereris.</p>
        </div3>
<div3>
          <head>LIX.</head>
          <p>
 JUL. Verum haec omissa faciamus, et illud
quod a vobis apparet posse in hoc loco referri, rationis
viribus deteramus. Si ergo dixeris, scriptum
esse de hac commixtione, quod fiant duo in carne
una, et secundum hunc modum, Apostolum <hi>per unum
hominem</hi> dixisse, ut adhaerentia sibi generantium
membra signaret: respondebo hoc quoque contra
vestram impietatem valere. Non enim dictum est,
Erunt duo homines in uno homine; sed, <hi>Erunt duo
in carne una:</hi> quo unitionis nomine voluptas illa
coeuntium, et libido quae sensum afficiens membra
consternat, ac, sicut ille prudens intellexit, unam
carnem gestit efficere, a Deo instituta et corporibus
ante peccatum doceretur inserta.
</p>
          <p>AUG. Si ut essent duo in carne una, facere nisi
libido non posset (quam susceptam tuam talem prorsus,
qualis nunc a te et laudatur et expugnatur, quam
pudendam confiteris et sine pudore sic diligis, audes
etiam paradisi possessione dotare); nullo modo etiam
in Christo et in Ecclesia posset intelligi, <hi>Erunt duo
in carne una.</hi> Neque enim tam longe exorbitas a veritatis
via, ut etiam conjunctioni Christi et Ecclesiae,
hanc audeas importare libidinem. Porro, si possunt
sine ista esse duo in carne una Christus et Ecclesia;
potuerunt etiam vir et uxor, si nemo peccasset, non
pudenda libidine, de qua erubescit et qui eam laudare
non erubescit, sed merito laudanda charitate
conjungi, et filiorum procreandorum causa esse duo
in carne una. Unde Dominus cum dicit, <hi>Igitur jam
non sunt duo, sed una caro;</hi> non utique dicit, Non
sunt duae, sed una caro. Quid ergo non sunt duo,
nisi homines? sicut Christus et Ecclesia simul non
duo Christi, sed unus est Christus: unde et nobis
<pb n="1168"/>
dictum est, <hi>Ergo Abrahae semen estis;</hi> cum de illo
dictum sit Abraham, <hi>Et semini tuo, quod est Christus <note>(Galat. III, 29, 16)</note>
            </hi>.</p>
        </div3>
<div3>
          <head>LX.</head>
          <p>
 JUL. Ac per hoc nihil sibi vel de jucunditate
ejus, vel de verecundia potest diabolus vindicare.
</p>
          <p>AUG. Quid est quod dicis,  « de verecundia? »  An
confusionem nominare confunderis? Et tamen pudendam
libidinem, et ante peccatum fuisse dicis in eis
de quibus dicit Scriptura, <hi>Nudi erant, et non confundebantur <note>(Gen. II, 25)</note>
            </hi>.</p>
        </div3>
<div3>
          <head>LXI.</head>
          <p>
 JUL. Verumtamen hic Apostolus si quid tale
sensisset, per unam carnem, non per unum hominem
peccatum intrasse dixisset. Per generationem vero
substantia carnis soboli sola participat: quia non
anima de anima, sed caro de carne trahitur: in nomine
autem hominis, et animus proprie indicatur et
corpus: ac per hoc Apostolus unum hominem nominando,
nec negotium fecunditatis ostendit, in quo
nihil praeter substantiam carnis impertiri noverat;
nec duos intelligi voluit, qui unum inculcavit, ut
doceret imitatione transisse, non generatione peccatum.
</p>
          <p>AUG. Quid est ergo, <hi>Jam non sunt duo, sed una caro;</hi> 
nisi, Non sunt duo homines, propter unam carnem?
Cum et ipsa caro posset dici homo, a parte totum:
sicut, <hi>Verbum caro factum est <note>(Joan. I, 14)</note>
            </hi>; quia
homo factus est, de quo dictum est. Apostolus etiam
quod ait, <hi>Exterior homo corrumpitur <note>(II Cor. IV, 16)</note>
            </hi>;
puto quod carnem intelligi voluit. Propter quod recte
loquimur, cum dicimus, Hominis sepulcrum; quamvis
caro ibi sola sepulta sit. Nec erravit quae dixit, <hi>Tulerunt Dominum meum de monumento 
 <note>(Joan. XX,
13)</note>
            </hi> ); quamvis sola caro ibi posita fuerit. Manente
ergo de animo obscurissima quaestione, potuit dici, <hi>Per unum hominem peccatum intravit in mundum;</hi> 
etiamsi ad propaginem sola caro pertineat. Haec itaque
attende, et quam nihil dixeris vide.</p>
        </div3>
<div3>
          <head>LXII.</head>
          <p>
 JUL. Hic jam, licet egerit partes suas veritas,
tamen ut sit intentus lector, admoneo. Plurimum igitur
in hoc conflictu de meo jure deposui, secutusque
quo adversarii temeritas provocaverat, adeo sanae
fidei scita defendi, ut etiamsi Magistri Gentium verba
essent, quibus illum usum Traducianus putavit; liqueret
tamen eum nihil de naturali sensisse peccato,
qui nominando hominem, sed unum, non utique generationem
criminis, sed exempla culpasset.
</p>
          <p>AUG. Exemplum dedisti, sed vanitatis in te ipso:
quia si exemplum peccati a primo peccatore homine
Apostolus poneret, id est, Adam; profecto exemplum
justitiae a primo homine justo poneret, id est,
Abel.</p>
        </div3>
<div3>
          <head>LXIII.</head>
          <p>
 JUL. Constat autem non esse apostolicorum
verborum eum ordinem, quem inimicus noster putavit.
Argumentatur quippe hoc modo:  « Si Apostolus
imitationem, »  inquit,  « voluisset intelligi, non <hi>per
unum hominem,</hi> sed per diabolum peccatum intrasse,
et per omnes homines pertransisse dixisset. De diabolo
quippe scriptum est, <hi>Imitantur eum, qui sunt ex
<pb n="1169"/>
parte ejus</hi> »  <note>(Sap. II, 25)</note>. « Sed ideo <hi>per unum hominem</hi> 
dixit, a quo generatio utique hominum coepit ut per
generationem doceret iisse per omnes originale peccatum » <note>(De Nuptiis et Concupiscentia, lib. 2, n. 45)</note>.
In hoc ergo mentitur, quod affirmat beatum Paulum
pronuntiasse, quia per unum hominem peccatum intraverit
in mundum, atque ita in omnes homines
pertransierit: hoc, inquam, in Magistri Gentium sermonibus
non tenetur; ille quippe non dixit peccatum
transisse, sed mortem. Est ergo ordo verborum: <hi>Sicut per unum hominem peccatum in mundum intravit,
et per peccatum mors; et ita in omnes homines
pertransiit, in quo omnes peccaverunt.</hi> 
 Sublimis informator
Ecclesiae, quid sibi dicendum esset expendit: <hi>Per unum,</hi> 
 inquit, <hi>hominem peccatum intravit in mundum,
et per peccatum mors; et ita in omnes homines
pertransiit.</hi> Jam nominaverat mortem, atque peccatum;
quid fuit necesse ut in eo quod pertransisse
dicebat, mortem a peccati communione separaret,
ut signanter ostenderet, in hunc quidem mundum
per unum hominem intrasse peccatum, et per peccatum
mortem; in omnes vero homines non peccatum
transisse, sed mortem, utique judicii illatam severitate,
praevaricationis ultricem, non corporum semina,
sed morum vitia persequentem; nisi quia
commendare et praemunire curavit, ne vestro dogmati
opitulatus aliquid putaretur?
</p>
          <p>AUG. In eo quidem loco, ubi dictum est, <hi>Per unum
hominem peccatum intravit in mundum, et per peccatum
mors; et ita in omnes homines pertransiit;</hi> utrum
peccatum, an mors, an utrumque per omnes homines
pertransisse dictum sit, videtur ambiguum: sed
quid horum sit, res ipsa tam aperta demonstrat.
Nam si peccatum non pertransisset, non omnis homo
cum lege peccati, quae in membris est, nasceretur:
si mors non pertransisset, non omnes homines,
quantum ad istam conditionem mortalium pertinet,
morerentur. Quod autem dicit Apostolus, <hi>in quo omnes
peccaverunt: in quo,</hi> non intelligitur nisi in Adam,
in quo eos dicit et mori; quia non erat justum, sine
crimine transire supplicium. Quacumque te vertas,
nullo modo catholicae fidei fundamenta subvertes:
praesertim quia et tu ipse tibi adversaris, qui nunc
dicis non peccatum transisse, sed mortem; cum superius
dixeris, Apostolum ideo non duos homines,
sed unum inculcasse, ut doceret imitatione transisse,
non generatione peccatum <note>(Supra, capp. 56 et 61)</note>.
Transiit ergo cum morte peccatum: quid est quod
nunc dicis, non peccatum transisse, sed mortem?</p>
        </div3>
<div3>
          <head>LXIV.</head>
          <p>
 JUL. Quantum igitur inter te et Paulum distet,
intende. Ille dicit, <hi>per unum hominem:</hi> tu, Per
duos, id est, per generationem. Ille pronuntiat, in
<pb n="1170"/>
primo homine et peccatum et mortem fuisse, ad
posteros vero solam transisse mortem: tu contra
asseris, et peccatum ad omnes et interitum cucurrisse.
</p>
          <p>AUG. Jam responsum est: relegant qui volunt quae
supra diximus, ne superfluo eadem iterum iterumque
repetamus.</p>
        </div3>
<div3>
          <head>LXV.</head>
          <p>
 JUL. Impudenter igitur sub umbra ejus nominis
delitescis, cum nimis diversa contrariaque
dicatis. Ille enim arguit opus hominum, tu opus Dei:
ille studia delinquentium, tu innocentiam vitamque
nascentium: ille voluntatem hominum, tu naturam.
</p>
          <p>AUG. Superius ad omnia ista responsum est: unde
jam te irridet qui meminit; qui vero non meminit,
si illa relegerit, profecto ista tua vana cum irriserit,
te dolebit.</p>
        </div3>
<div3>
          <head>LXVI.</head>
          <p>
 JUL. Intravit igitur, secundum Apostolum,
per unum hominem peccatum in hunc mundum, et
per peccatum mors; quoniam illum et reum, et damnationi
 mortis perpetuae destinatum, mundus aspexit.
In omnes autem homines mors pertransiit; quia
una forma judicii praevaricatores quosque etiam reliquae
comprehendit aetatis: quae tamen mors, nec
in sanctos, nec in innocentes ullos saevire permittitur;
sed in eos pervadit, quos praevaricationem viderit
aemulatos.
</p>
          <p>AUG. Hoc loqueris, quod objectum est haeresiarchae
vestro Pelagio in episcopali judicio Palaestino, quod
ita factus fuerit Adam, ut sive peccaret, sive non peccaret,
moriturus esset. Hanc enim mortem qua
omnes morimur, de qua dictum est, <hi>A muliere initium
factum est peccati, et propter illam omnes morimur <note>(Eccli. XXV, 33)</note>
            </hi>,
non vis ex peccato in omnes
fecisse originaliter transitum; ne cogaris fateri simul
etiam originaliter transisse peccatum. Sentis quippe,
quam iniquum sit, sine merito transisse supplicium.
Verumtamen tam catholicum est quod expugnare conaris,
ut hoc ille cui, sicut dixi, objectum est, nisi
damnasset, profecto ex illo judicio damnatus exiisset.
Mors ergo et ista, qua spiritus a corpore separatur,
et illa quae dicitur secunda, qua spiritus cum
corpore cruciabitur, quantum attinet ad meritum
generis humani, in omnes homines pertransiit: sed
gratia Dei, per eum qui venit, ut moriendo regnum
mortis auferret, ea resurrectione cujus in illo praecessit
exemplum, mortem regnare non sivit. Hoc
tenet catholica fides, hoc tenent judices quos Pelagius
formidavit; hoc non tenent haeretici quos Pelagius
seminavit.</p>
        </div3>
<div3>
          <head>LXVII.</head>
          <p>
 JUL. Quae praevaricatio, licet non sit facta
naturalis; fuit tamen forma peccati: atque ob hoc,
licet non aggravet nascentes, tamen accusat imitantes.
</p>
          <p>AUG. Et si tu oblitus es grave jugum quod aggravat
nascentes; nos te non desistimus commonere.</p>
<pb n="1171"/>
</div3>
<div3>
          <head>LXVIII. </head>
          <p>
JUL. Mors autem judicialis transiit in eo
quo peccaverunt omnes, sed libera voluntate: quo
verbo, id est, <hi>omnes,</hi> Scripturarum more multitudo,
non universitas indicatur.
</p>
          <p>AUG. Frustra recta verba torquere, et clara obscurare
conaris. In eo peccaverunt omnes, in quo moriuntur
omnes: ipse est Adam, in quo si parvuli
non moriuntur, profecto nec in Christo vivificabuntur:
sed quoniam <hi>sicut in Adam omnes moriuntur, ita
et in Christo omnes vivificabuntur <note>(I Cor. XV, 21)</note>
            </hi>;
ideo qui volunt haec verba pervertere, ipsi eis manentibus
evertuntur.</p>
        </div3>
<div3>
          <head>LXIX.</head>
          <p>
 JUL. Sed jam pergamus ad reliqua, ut cui
dogmati Apostolus concinat, sicut ex multa parte
claruit, processibus sacri sermonis ostendat. « Quid
autem aliud indicant etiam sequentia verba apostolica?
Cum enim hoc dixisset, adjunxit, <hi>Usque ad legem
peccatum in mundo fuit</hi> »  <note>(Rom. V, 13)</note>:  « id est,
quia nec lex potuit auferre peccatum. <hi>Peccatum autem
non deputabatur, cum lex non esset.</hi> Erat ergo,
sed non deputabatur, quia non ostendebatur quod
deputaretur: sicut enim alibi dicit, <hi>Per legem cognitio
peccati</hi> »  <note>(Id. III, 20)</note>. « <hi>Sed regnavit,</hi> inquit, <hi>mors
ab Adam usque ad Moysen;</hi> hoc est quod supra dixerat, <hi>usque ad legem:</hi> 
 non usque ad Moysen, ut deinceps
non esset peccatum; sed quia nec lex per Moysen
data regnum potuit mortis auferre, quae non regnat
utique nisi per peccatum. Regnum porro ejus
est, ut hominem mortalem in secundam etiam, quae
sempiterna est, praecipitet mortem. <hi>Regnavit autem.</hi> 
In quibus? <hi>Etiam in his,</hi> inquit, <hi>qui non peccaverunt,
in similitudinem praevaricationis Adae, qui est forma
futuri</hi> »  <note>(Id. V, 14)</note>. « Cujus futuri, nisi Christi? et qualis
forma, nisi a contrario? Quod alibi etiam dicit: <hi>Sicut in Adam omnes moriuntur, ita in Christo omnes
vivificabuntur</hi> 
 »  <note>(I Cor. XV, 22)</note>. « Sicut in illo illud, ita
in isto istud: ipsa est forma. Sed haec forma non
omni ex parte conformis est: unde hic Apostolus secutus
adjunxit, <hi>Sed non sicut delictum, ita et donatio.
Si enim ob unius delictum multi mortui sunt, multo magis
gratia Dei et donum in gratia unius hominis Jesu
Christi in multos abundavit <note>(Rom. V, 15)</note>
          </hi>. Quid est, <hi>multo magis abundavit?</hi> 
 Quia omnes qui per Christum
liberantur, temporaliter propter Adam moriuntur,
propter ipsum autem Christum sine fine victuri sunt » <note>(De Nuptiis et Concupiscentia, lib. 2, n. 46)</note>.
Nihil
aliud consequentibus Apostoli sermonibus indicari
professus es quam originale peccatum: quod nos approbavimus
ipso sui exordio non ab eo ostensum
fuisse, quia per unum, non per duos, peccatum transisse
signaverat.
</p>
          <p>AUG. Jam responsum est, et adhuc tu vana loqueris:
neque enim hoc mirum est; adhuc enim quid
responderim nescis: tunc eris impudentior quando
scieris, si vanis relictis vera tenere nolueris.</p>
        </div3>
<div3>
          <head>LXX.</head>
          <p>
 JUL. Verumtamen utrum id quod praeterierat,
<pb n="1172"/>
vel nunc intimet, expendendum est. <hi>Usque ad
legem,</hi> inquit, <hi>peccatum in mundo.</hi> Tu dicis quia hoc
peccatum Apostolus naturale voluerit intelligi: quaero
ergo, si usque ad legem fuit, cur desierit esse
post legem. Neque enim acquiesco, ut usque ad legem,
usque ad finem ejus, potius quam usque ad
exortum intelligam. Mecum facit verbi proprietas:
quod dicit usque ad legem fuisse, ostendit non esse
post legem; et quodcumque tempore ablatum est,
naturale non fuit. Quod ergo infregit censura legis,
et infringendo ex multa parte restinxit, imitatione
apparet, non generatione susceptum.
</p>
          <p>AUG. O intellectum, quid aliud dicam, quam haereticum!
Si ergo lex abstulit peccatum, quia sic vis
intelligi <hi>usque ad legem;</hi> fuit ergo per legem justitia. <hi>Si per legem justitia; ergo Christus gratis mortuus est <note>(Galat. II, 21)</note>
            </hi>.
Si autem peccatum lex non abstulit
ut non esset, quod prius eam fecisse dixeras, et mox
te poenituit; sed tamen peccatum lex infregit, ut
postea correxisti, et ex multa parte restinxit: mentitus
est qui ait, <hi>Lex subintravit ut abundaret delictum <note>(Rom. V, 20)</note>
            </hi>.
Sed quia ille verum dixit, tu nihil dicis;
et tamen nihil dicendo, haeretica pertinacia
contradicis.</p>
        </div3>
<div3>
          <head>LXXI.</head>
          <p>
 JUL. Verum ne videar hic nimis tecum agere
tenaciter, acquiescamus, quod <hi>usque ad legem,</hi> usque
ad Christum possit intelligi: concedis ergo peccatum
hoc quod dicis originale, non esse post Christum?
Et quomodo, et in Apostolorum membris, et in omnibus
baptizatis, et usque hodie post tot saecula adventus
Christi, opus diaboli, fruticem adversariae
potestatis, legemque peccati manere, vigere, vivere
dicis?
</p>
          <p>AUG. Non hoc dico: nihil dicis. Aliud est peccatum,
aliud concupiscentia peccati, cui non consentit
qui per gratiam Dei non peccat: quamvis et ipsa
concupiscentia peccati vocetur peccatum, quia peccato
facta est. Sicut scriptura quaelibet, manus ejus
dicitur cujus manu facta est. De quo autem dictum
est, <hi>Ecce Agnus Dei, ecce qui tollit peccata mundi <note>(Joan. I, 29)</note>
            </hi>;
ipse reatum peccati, quod generatione
trahitur, regeneratione dissolvit; ipse spiritum
donans facit non regnare peccatum in nostro mortali
corpore ad obediendum concupiscentiis ejus <note>(Rom.
VI, 12)</note>; ipse quotidiana indulgentia, propter quam
quotidie dicimus, <hi>Dimitte nobis debita nostra <note>(Matth.
VI, 12)</note>
            </hi>, si quid concupiscentia peccati etiam bene
resistendo certantibus male persuaserit, misericors
delet; ipse gravi ruina elisos erigit poenitentes;
ipse ubi non possit omnino peccari, perducet
constituetque regnantes, quando dicitur, <hi>Ubi est,
mors, contentio tua? ubi est, mors, aculeus tuus? Aculeus
autem mortis est peccatum <note>(I Cor. XV, 55 et 56)</note>
            </hi>.
Ecce quomodo peccatum mundi Agnus ille Dei tollit,
quod lex auferre non potuit.</p>
        </div3>
<div3>
          <head>LXXII.</head>
          <p>
 JUL. Verum videamus et reliqua. <hi>Peccatum
<pb n="1173"/>
autem non deputabatur,</hi> ait Apostolus, <hi>cum lex
non esset <note>(Rom. V, 13)</note>
          </hi>: post quod tu subdis,  « Erat
ergo, sed non deputabatur, sicut alibi dicit, <hi>Per
legem cognitio peccati</hi> »  <note>(Id. III, 20)</note>. Si ergo per legem
peccati est facta cognitio, et peccatum traducis
ante legem non imputabatur; ostende hoc imputatum
fuisse sub lege. Nam si per legem peccati cognitio,
ante legem ignoratio peccati; ambigi non potest
hanc fuisse causam maximam promulgandae legis,
ut proderetur et caveretur, quod prius latebat.
</p>
          <p>AUG. Ut proderetur, verum dicis; hoc et nos dicimus:
ut autem caveretur, non lex, sed gratia;
non littera, sed spiritus fecit. Lex enim subintravit,
non ut caveretur, sed ut abundaret peccatum, et
superabundaret gratia, qua peccatum et deleretur
factum, et ne fieret caveretur.</p>
        </div3>
<div3>
          <head>LXXIII.</head>
          <p>
 JUL. Hic sit ergo summa certaminis: aut
ostende imputatum sub lege fuisse cuiquam originale
peccatum, ostende fuisse monstratum; et consentiam
de hoc peccato Apostolum locutum fuisse.
</p>
          <p>AUG. Ostendo quidem, quod provocas ut ostendam:
sed si oculos operiatis ad ea quae videre non
vultis, et ne ab aliis videantur, nebulas contentionis
offunditis. Circumcisio carnis, lege praecepta
est <note>(Gen. XVII, 12)</note>; qua non posset melius significari,
per Christum regenerationis auctorem tolli originale
peccatum. Cum praeputio quippe omnis homo
nascitur, quemadmodum cum originali peccato: et
octavo die lex circumcidi carnem praecepit, quia Christus
die dominico resurrexit, qui post septimum sabbati
octavus est: et circumcisus praeputiatum gignit,
trajiciens in illum quo ipse jam caruit; sicut baptizatus
in filium quem generat carne, reatum tamen
trajicit originis, quo absolutus est ipse. Postremo in
lege scriptus est Psalmus: <hi>Ego in iniquitatibus conceptus
sum, et in peccatis mater mea in utero me aluit <note>(Psal. L, 7)</note>
            </hi>.
Quod videretis profecto, nec auderetis
aliquid contradicere, si Cypriano, et Ambrosio,
caeterisque talibus Ecclesiae doctoribus, fidei oculos
similes haberetis.</p>
        </div3>
<div3>
          <head>LXXIV.</head>
          <p>
 JUL. Aut certe quia hoc in lege non potest
inveniri, acquiesce, impudentissime, de eo peccato
loqui Apostolum, quod imitatione trahitur, voluntate
committitur, ratione arguitur, lege ostenditur,
aequitate punitur.
</p>
          <p>AUG. De omni peccato quod per Christum tollitur,
dictum est, <hi>Usque ad legem peccatum in mundo fuit:</hi> 
quoniam lege non tollitur, sive originale, sive additum,
sive quod erat et ante legem, sive quod etiam
lege subintrante abundavit. Cum autem ais, de eo
peccato loqui Apostolum, quod aequitate punitur;
expergiscere, et vide ibi esse et originale peccatum.
Non enim aliter aequitas Dei grave jugum imponeret
ipsis quoque exordiis parvulorum: quod jugum cura
nostra saepe commemorat, ut cervicem tuam, si non
inflexerit, frangat. Nam hoc peccatum etiam lege
<pb n="1174"/>
monstrari, praecepto circumcisionis ostendi. Quod si
negas tu, doce quo peccato proprio, si non circumcideretur,
interibat anima parvuli de populo suo <note>(Gen.
XVII, 14)</note>. Scio, non doces: sed volens nos fatigare,
nec taces.</p>
        </div3>
<div3>
          <head>LXXV.</head>
          <p>
 JUL. Caeterum quod fingitis, originale peccatum,
nec per unum transmitti potest, quoniam generatio
per duos agitur.
</p>
          <p>AUG. Jam responsum est: lege quae hinc a me dicta
sunt, et invenies te vana dixisse.</p>
        </div3>
<div3>
          <head>LXXVI.</head>
          <p>
 JUL. Nec potuit aliquando esse, si potest
aliquando non esse: quia naturalia ab initio substantiae
usque ad terminum illius perseverant.
</p>
          <p>AUG. Hoc et de morte posses dicere; nam etiam
cum ipsa nascimur: <hi>Corpas</hi> enim <hi>mortuum est propter
peccatum <note>(Rom. VIII, 10)</note>
            </hi>: sed et si non propter peccatum,
sicut desipitis; nascimur tamen sine dubitatione
mortales: et tamen mors atque mortalitas non erit
immortaliter viventibus nobis. Sicut ergo mors originalis
est, et tamen potuit esse, potest non esse, melius
nostra manente natura: sic et originale peccatum,
et potuit esse, generatione tractum; et potest
non esse, regeneratione detractum.</p>
        </div3>
<div3>
          <head>LXXVII.</head>
          <p>
 JUL. Nec a lege ostensum est, vel ostendi
potuit; quia nunquam legislator usque ad hanc veniret
amentiam, ut praeciperet cuiquam, Noli ita, vel ita
nasci: et quod admoneri non decuit ut corrigatur, justum
esse non potest ut puniatur.
</p>
          <p>AUG. Non praecipitur homini quo modo nascatur:
sed praeceptum est quo modo ille viveret, praeceptumque
violavit; a quo parente peccatum originale deducitur.
Praecipitur etiam ut infans circumcidatur,
damnandus nisi circumcidatur: cui tamen non solum
aliquid aliud, sed nec saltem circumcisio ipsa praecipitur.
Ac per hoc, non quidem praecipitur homini quomodo
nascatur: mundus tamen non est a sorde peccati, <hi>nec infans cujus est unius diei vita super terram <note>(Job XIV, 4, sec. LXX)</note>
            </hi>.
Lege verba sancti Job, et invenies
te esse mendacem, loquente illo quem Deus
dixit esse veracem.</p>
        </div3>
<div3>
          <head>LXXVIII.</head>
          <p>
 JUL. Et quod usque ad legem est, ostenditur
non esse post legem, ostenditur postremo non
esse post Christum.
</p>
          <p>AUG. Ita reatus hujus peccati ostenditur non esse
post peccatorum abolitionem, sicut mors post carnis
resurrectionem.</p>
        </div3>
<div3>
          <head>LXXIX.</head>
          <p>
 JUL. Ac per hoc, secundum argumentationem
quoque tuam, olim non est: secundum testimonium
veritatis, nunquam fuit.
</p>
          <p>AUG. O si vos non essetis, qui contra testimonium
veritatis falsum testimonium vestrum et dicitis, et
insuper scribitis!</p>
        </div3>
<div3>
          <head>LXXX.</head>
          <p>
 JUL. Et ut quod egimus, inculcetur memoriae
lectoris; definisti quondam  « peccatum, »  et
optime,  « nihil esse aliud quam voluntatem admittendi
<pb n="1175"/>
quod justitia vetat, et unde liberum est abstinere. » 
</p>
          <p>AUG. Jam responsum est quod peccati sit ista
definitio, non ejus quod sit et poena peccati <note>(Supra,
lib. 1, cap. 47)</note>.</p>
        </div3>
<div3>
          <head>LXXXI.</head>
          <p>
 JUL. Quae definitio ad intelligendam quoque
justitiam Dei aperuit viam, ut censeremus aequitatem
divini neutiquam stare judicii, nisi illud imputasset
in peccatum, a quo nosset liberum fuisse ei
qui propter hoc affligitur, abstinere.
</p>
          <p>AUG. Propter quid ergo affliguntur parvuli, si nullum
habent omnino peccatum? An omnipotens et justus
Dei injustas poenas a tot innocentibus prohibere
non potuit?</p>
        </div3>
<div3>
          <head>LXXXII.</head>
          <p>
 JUL. Magistrum vero Gentium rationem
privilegio auctoritatis armantem, pronuntiasse, quia
per unum hominem in hunc mundum culpa transierit;
quo nomine separavit opera nuptiarum, quae sine
duorum negotio esse non possunt; commendavimus:
atque ob hoc ab illo unum fuisse nominatum, ne
quis duos intelligere auderet.
</p>
          <p>AUG. Jam responsum est: assidue te delectat vana
garrire.</p>
        </div3>
<div3>
          <head>LXXXIII.</head>
          <p>
 JUL. Et re vera multo ego consequentius,
unum quem Apostolus dicit, unum assero, ut doceam
vitium imitationis, non generationis fuisse, quam Traducianus
unius nomine, qui dicitur peccati fuisse vestibulum,
seminibus rem admovet voluntatis, quod
rerum natura non recipit.
</p>
          <p>AUG. Desine quod jam refellimus iterare: quid nos
cogis adhuc eadem atque eadem dicere contra tantam
sapientiam tuam, qua putas ideo non significari generationem,
ubi dictum est, <hi>Per unum hominem peccatum
intravit in mundum;</hi> quia per duos fit generatio,
non per unum: quasi peccatum illud, quod non vultis
generatione, sed imitatione transisse, unus admiserit?
Cum ergo et ipsum fuerit a duobus admissum,
cur <hi>per unum hominem</hi> dictum est <hi>peccatum intravit in
mundum;</hi> nisi quia non a femina concipiente atque
pariente, sed a viro seminante est generationis exordium;
aut quia jam non sunt duo, quando per coitum
una fit caro?</p>
        </div3>
<div3>
          <head>LXXXIV.</head>
          <p>
 JUL. Postea quoque ad legem ventum est,
ad cujus usque tempus praescripsit Apostolus non
ostensum viguisse peccatum. Quod tu tempus usque
ad finem legis protelare conatus es, non intelligens
nequidquam te argumentatum; quandoquidem constringendus
a nobis esses, ut probares hoc peccatum,
de quo mentiris Paulum locutum, et quod asseris
usque ad abolitionem regnasse Veteris Testamenti,
vel imputatum fuisse, vel imputari potuisse sub lege;
vel certe acquiesceres, non regnare post Christum, ut
sensibus tuis saltem inflexa violenter Apostoli sententia
consonaret. Horum autem nihil reddi a te potest.
Fidei ergo nostrae in solido est puritas collocata,
cui et rationis instituta, et justitiae dignitas, et Apostoli
<pb n="1176"/>
per omnia scita conveniunt.
</p>
          <p>AUG. Nihil te dicere, et quod respondimus monstrat,
et tu ipse. Apostolus quod ait, <hi>Usque ad legem
peccatum in mundo fuit:</hi> non originale tantum, sed
omne peccatum intelligi voluit: et ideo usque ad legem
fuit, quia nec lex potuit auferre peccatum. <hi>Usque
ad legem</hi> quippe dictum est, ut etiam ipsam legem
sententia ista concluderet: quomodo dictum est in
Evangelio, <hi>Omnes ergo ab Abraham usque ad David generationes
quatuordecim <note>(Matth. I, 17)</note>
            </hi>: non enim
excepto David, sed ipso etiam computato numerus
iste completur. Sicut ergo cum audimus quatuordecim
generationes usque ad David, non excipimus David,
sed ipsum etiam computamus: ita cum audimus, <hi>Usque ad legem peccatum in mundo fuit,</hi> 
 non excipere
legem, sed etiam ipsam computare debemus. Quia sicut
David non est extra numerum, qui dictus est
usque ad ipsum; sic lex non est extra permansionem
peccati, quod fuisse dictum est usque ad ipsam. Ac
per hoc, nemo tollit peccatum, quod nec lex, quamvis
sancta et justa et bona, potuit auferre, nisi ille de
quo dictum est, <hi>Ecce Agnus Dei, ecce qui tollit peccata
mundi <note>(Joan. I, 29)</note>
            </hi>. Tollit autem et dimittendo quae
facta sunt, ubi et originale comprehenditur; et adjuvando
ne fiant, et perducendo ad vitam ubi fieri
omnino non possint.</p>
        </div3>
<div3>
          <head>LXXXV.</head>
          <p>
 JUL. Sed videamus et reliqua. Postquam
ergo dixisti,  « Haec forma non omni ex parte conformis
est; »  adjungis,  « Unde hic Apostolus secutus adjunxit, <hi>Sed non sicut delictum, ita et donatio: si enim
ob unius delictum multi mortui sunt, multo magis gratia
Dei et donum in gratia unius hominis Jesu Christi in
plures abundavit</hi> 
 »  <note>(Rom. V, 12, 13, 15)</note>. Quam sententiam
hoc modo exponis:  « Quid est, <hi>multo magis
abundavit;</hi> nisi quia omnes qui per Christum liberantur,
temporaliter propter Adam moriuntur, propter
ipsum autem Christum sine fine victuri sunt »  <note>(De Nuptiis
et Concupiscentia, lib. 2, n. 46)</note>? Pronuntiavit
certe Apostolus, de cujus nobis est opinione certamen,
efficacius operari ad collationem salutis et copiosius
gratiam Salvatoris, quam peccatum Adae; ut
ostenderet multo vehementius profuisse Christum, et
pluribus profuisse, cujus gratia (ut ipso ejus verbo
utar) <hi>abundavit in plures,</hi> quam praevaricationem primi
hominis nocuisse, quem tu dicis seminibus illigasse
peccatum.
</p>
          <p>AUG. <hi>Multo magis abundavit,</hi> dixit: non, In magis
multos; id est, non, In plures. Quis enim non videat
plures esse in genere humano, in quos non abundavit;
ut ex pluribus ostenderetur quid universae massae
justo judicio deberetur, nisi ubi vellet Spiritus
spiraret, et Deus quos dignaretur vocaret, et quem
vellet religiosum faceret <note>(Ambrosius, lib. 7 in
Luc. IX)</note>?</p>
        </div3>
<div3>
          <head>LXXXVI.</head>
          <p>
 JUL. Proba igitur, hoc quod intellexit
Apostolus vestris cohaerere dogmatibus.
</p>
          <p>AUG. Legantur verba ejus sine perversitate legentium,
qualis est in vobis; et nulla alia probatio requiretur.</p>
<pb n="1177"/>
</div3>
<div3>
          <head>LXXXVII. </head>
          <p>
JUL. Si enim Adam, ut dicitis, peccato
naturali generavit omnes in condemnationem, tantumque
de suis visceribus in sobolem virus effudit,
ut in natura hominis cuncta Dei instituta turbaret;
</p>
          <p>AUG. Quando parvulum spiritus vexat immundus,
animamque ejus et corpus affligit, sensus sanitatemque
pervertit; nonne universa ejus, quam Deus instituit,
natura turbatur? nec invenitis omnino tanti hujus
mali meritum, negantes originale peccatum. Cur
enim non hic attendis, in natura hominis per diaboli
virus cuncta Dei instituta turbari? Dic causam parvuli,
dic reatum ejus cui recens nato ista contingunt,
qui non vis verba apostolica sic accipere, quemadmodum
accipit ex quo est instituta catholica Ecclesia, et
quemadmodum suis tam perspicuis malis confitetur
ipsa natura. Et tamen si bene consideremus, Dei nullo
modo instituta turbantur: quoniam praescius futurorum
cuncta constituit: nec totum quod meretur apostatica
creatura, singulis reddit; sed in mensura, et
numero, et pondere disponens omnia <note>(Sap. XI, 21)</note>,
neminem sinit mali aliquid perpeti, quod non meretur;
quamvis non tantum, quantum massae debetur
universae, singulus quisque patiatur.</p>
        </div3>
<div3>
          <head>LXXXVIII.</head>
          <p>
 JUL. Ut sine dono diaboli, ad quod
dicis libidinem sexuum pertinere, nuptiae quas Deus
creaverat, esse non possent; imo illis quas ordinaverat,
institutionis suae honore avolantibus, has quarum
ordo permansit, cum motione genitalium, cum pudore
coeuntium, cum calore et consternatione membrorum,
cum jucunditate sensuum, cum iniquitate
nascentium, diaboli, non Dei, opus esse cogeret atque
convinceret:
</p>
          <p>AUG. Si malum vitiorum, quod nisi in aliquo bono
esse non potest, a naturarum bonitate discernas; nec
excusabis diabolum, nec accusabis Deum: nec excusabis
libidinis malum, nec accusabis nuptiarum bonum.</p>
        </div3>
<div3>
          <head>LXXXIX.</head>
          <p>
 JUL. Ipsam postremo arbitrii libertatem
unius peccati impulsione subrueret; ut nemo deinceps
in potestate haberet vetera crimina virtutis electione
respuere, sed uno omnes in condemnationem
eversae humanitatis torrente raperentur.
</p>
          <p>AUG. Cur non potius miraris, universi generis humani
ab exordio nativitatis tantam miseriam, ut nemo
beatus nisi ex misero fiat, neque nisi post hanc vitam
malis omnibus careat, cui per Dei gratiam praestatur
ut careat? Hoc mirando, te corriges; et justum Dei
judicium (quoniam per unum hominem peccatum intravit
in mundum) in generis humani non injusta
afflictione cognosces.</p>
        </div3>
<div3>
          <head>XC.</head>
          <p>
 JUL. Si haec, inquam, cuncta in Dei imaginem
primi hominis invexit iniquitas; manifestum est nimis
esse imbecillam Christi gratiam in suis muneribus,
<pb n="1178"/>
quae nihil quod his tot trabalibus malis mederetur
invenit: aut si invenit, affirma. Singula enim nunc
singulis conferamus. Si Adam praeter voluntatis opera,
ipsius naturae instituta subvertit; nihil debuit magis
Christus, quam ea quae ab illo fuerant elisa, reparare,
his videlicet vestigiis quibus ille subruerat.
</p>
          <p>AUG. Hoc facit, sed non quomodo tu vis. Quis enim
cognovit mentem Domini? aut quis consiliarius ejus
fuit <note>(Isai. XL, 13; Rom. XI, 34)</note>?</p>
        </div3>
<div3>
          <head>XCI.</head>
          <p>
 JUL. Id est, ut in nuptiis baptizatorum neutiquam
sentiretur libido; nec eodem modo, quo etiam
caeterarum gentium, genitalia moverentur.
</p>
          <p>AUG. Non ergo debuerunt baptizatae cum gemitu parere;
quoniam hoc (quod negare non potes) poena est
feminae peccatricis.</p>
        </div3>
<div3>
          <head>XCII.</head>
          <p>
 JUL. Recederet postremo post donum gratiae
coeuntium pudor, nec iret per membra quietis imitatio,
nec paterentur sensus onera dulcedinis: liberum
postremo baptizatis redderetur arbitrium, ut per correctionem
naturae, expulsa lege peccati, tam possibile
confitereris esse mortalibus, nitere splendore virtutum,
quam sordibus horrere vitiorum: imo penitus
nec mortales, qui Sacramentis imbuuntur, esse deberent.
</p>
          <p>AUG. Et tamen, Juliane, tales nuptias in paradiso
constituere non te pudet, ubi coeuntium confiteris
pudorem. Ergone aliquid pudendum erat, ubi nihil
nisi laudandum, qui supra cuncta laudandus est, Conditor
instituerat? Sed quis potest hoc sapere et dicere,
nisi quem non pudet id laudare quod pudet?</p>
        </div3>
<div3>
          <head>XCIII.</head>
          <p>
 JUL. Si enim pugnat medicina cum vulnere,
et mors peccato dicitur accidisse, ablationem mortis
amotio peccati debet operari.
</p>
          <p>AUG. Adhuc quidem dicitis, Adam sic fuisse factum,
ut sive peccaret, sive non peccaret, moriturus
esset: sed ista dicentes jam vos magister vester in
episcopali judicio Palaestino, nec sine se ipso, quia
non se correxit, Pelagius ipse damnavit: Deus
autem non in isto saeculo maligno beatificat suos,
quibus hic peccata dimittit, et spiritus gratiae pignus
impertit. Ideo eis qui etiam malis saeculi hujus vel
delectabilibus, vel saevis atque asperis, partim non
utuntur, partim bene utuntur, futurum promisit saeculum,
in quo mala nulla patiantur; ubi tales essent
et nuptiae, quales in illo paradiso, si nemo peccasset,
esse potuissent, in quibus nihil pudendum esset: sed
nec tales erunt, quoniam beatorum numero impleto,
cui sint nuptiae necessariae, generatio ipsa non erit.</p>
        </div3>
<div3>
          <head>XCIV.</head>
          <p>
 JUL. Verum cum nihil horum quae diximus,
baptizatorum constet evenire corporibus; non potuisse
autem aliter, id est, non debuisse, quam his
medicinae modis totum fieri, veritas clarior sole monstraverit:
confitendum tibi est, aut illa quae prius
enumeravimus, non accidisse peccato, et ideo nec
vulnera fuisse naturae; ut constet ratio gratiae, per
quam manifestum est, illa de suis ordinibus mota
non esse: aut certe negandum, in mysteriis Christi
<pb n="1179"/>
quidquam esse medicinae, quae de tot secundum te
morbis ne unum quidem sanare potuerint.
</p>
          <p>AUG. Imo vero hinc deberetis agnoscere, si mente
sobria viveretis, quam magnum illud peccatum fuerit,
quod per unum hominem intravit in mundum, et
cum morte in omnes homines pertransiit: quandoquidem
malis hujus saeculi, cum quibus homines
moriuntur, nec baptizati, jam reatu ablato, omnibus
eruuntur, nisi post hanc vitam; in qua nos oportet,
etiam promissis bonis, exerceri adhuc malis. Nam si
merces fidei continuo redderetur, jam nec fides ipsa
esset; quae mala praesentia videns, ideo pie tolerat,
quia bona promissa non videns, fideliter et patienter
exspectat.</p>
        </div3>
<div3>
          <head>XCV.</head>
          <p>
 JUL. Sic egi hactenus, quasi vim donorum
et vulnerum, in contrariis licet effectibus, aequalem
tamen Apostolus aestimasset: crescit autem dubio
procul sublimitas sanae fidei, quam tuemur; cum consideratur
Paulus, non solum remediis gratiae aegritudinem
non praetulisse culparum, verum etiam copiosiora
beneficia judicasse dispendiis.
</p>
          <p>AUG. Verum est: temporalia quippe sunt dispendia
regeneratorum; beneficia vero erunt sine dubio sempiterna:
sed dispendia, quae nascentes flendo testantur,
dicite quo merito sub justissimo et omnipotentissimo
Judice eis, si nullum peccatum attrahunt,
irrogentur.</p>
        </div3>
<div3>
          <head>XCVI.</head>
          <p>
 JUL. Quid ergo etiam haec disputatio collegerit,
prudens lector attendat. Apostolus dixit in plures
abundasse donationem Christi ad salutem, quam
Adae culpa nocuisset.
</p>
          <p>AUG. Non hoc dixit: sed: <hi>Multo magis abundavit
gratia in multos <note>(Rom. V, 15)</note>
            </hi>; hoc est, magis abundavit,
non in magis multos, id est, non in plures, sicut
jam responsum est.</p>
        </div3>
<div3>
          <head>XCVII.</head>
          <p>
 JUL. Qua culpa tu illas clades, quas supra
enumeravimus, dicis accidisse naturae, ex quibus nec
unam in his qui ad Christi perveniunt Sacramenta,
constat sanari; ac per hoc multo plus iniquitatem
primi hominis ad nocendum asseris habuisse virtutis,
quam gratia Christi obtinet ad medendum: quo collecto,
ostensum est, quantam inter Catholicos et Manichaeos,
tantam inter te et Apostolum Paulum esse
discordiam.
</p>
          <p>AUG. Tollit gratia Christi originalis peccati reatum,
sed rem invisibilem invisibiliter tollit: dimittit etiam
cuncta peccata, quae homines male vivendo insuper
addiderunt. Judicium quippe ex uno delicto in condemnationem;
quia et unum illud quod a nascentibus
trahitur, trahit ad aeternam condemnationem, si non
remittatur: nec tamen hoc solum gratia dimittit;
alioquin tantum valeret; sed cum ipso dimittit et caetera;
ergo plus valet: propter quod dictum est, <hi>Judicium
quidem ex uno in condemnationem, gratia autem
ex multis delictis in justificationem <note>(Ibid., 16)</note>
            </hi>. Donat
<pb n="1180"/>
etiam gratia, ut contra concupiscentiam carnis spiritus
concupiscat: et si quando fidelis homo in hoc
certamine venialiter vincitur, debita dimittit oranti;
et quando damnabiliter vincitur, dat humiliorem poenitentiam,
cui tribuat indulgentiam. Donat postremo
vitam aeternam et animae et corpori, ubi qualia et
quanta bona sint cogitare quis possit? Quomodo ergo
plus nocuit primi hominis iniquitas, quam profuit secundi
hominis, hoc est Christi, bonitas; cum ille temporaliter
nocuerit, Christus autem et temporaliter
adjuvet, et liberet ac beatificet in aeternum? Quae
cum ita sint, sententia nostra catholica, non Manichaea
est; et ideo nec Pelagiana est, quia catholica
est.</p>
        </div3>
<div3>
          <head>XCVIII.</head>
          <p>
 JUL. Frivolam sane expositionem in hoc
loco tuam optimo jure despicerem, et irrepercussam
praeterirem, quasi nimis humo cohaerentem, nisi vererer,
ne pellaciae magis quam constantiae crederetur.
Loqueris ergo hoc modo:  « Quid est, <hi>multo magis
abundavit;</hi> nisi quia omnes qui per Christum liberantur,
temporaliter propter Adam moriuntur, propter
ipsum autem Christum sine fine victuri sunt »  <note>(De
Nuptiis et Concupiscentia, lib. 2, n. 46)</note>? Quo sermone,
si quid consequenter diceretur attenderes,
omnem arcem tuam, id est traducem, cecidisse faterere.
Dicis enim, ideo multo magis abundasse Christi
gratiam, quia per eam vita conferatur aeterna,
cum per Adae peccatum subeunda sit corruptio temporalis.
Si ergo nihil aliud intulit Adam praeter corporis
mortem, contra quem Christus copiosiore beneficio
vitam contulit sine fine durantem; apparet
non peccatum Adae ad posteros transisse, sed mortem.
</p>
          <p>AUG. Apparet te propterea irrisisse quod dixi,
vel potius te irridere finxisse, ut his qui te non intelligunt,
videreris dicere aliquid, cum diceres nihil:
primum quia eis dixi Adam temporali morte nocuisse,
quos Christi liberat gratia; quos enim occulti
quidem, sed judicii justi veritate non liberat, etiamsi
parvuli moriantur, aeterna morte plectuntur. Quomodo
ergo hinc apparet, non peccatum Adae ad posteros
transisse, sed mortem; nisi quia hoc vis putari, quod
perstrepunt verba tua, non quod sequitur verba mea?
Nos enim dicimus utrumque transisse, et a Christo
utrumque clamamus auferri, reatum scilicet peccati
plenissima remissione peccatorum, mortem vero beatissima
resurrectione sanctorum; quae propterea non
statim regeneratis datur, ut exerceatur fides, qua
id quod non videtur speratur: hoc enim et in se
ipsis et in parvulis suis cum sperant fideles, utique
sunt fideles. Ecce quod dicimus, ecce cui catholicae
veritati contradicitis: sed magis contra vos, quam
contra illam dicitis, quidquid haereticis disputationibus
dicitis.</p>
        </div3>
<div3>
          <head>XCIX.</head>
          <p>
 JUL. Constabit autem consequentissime,
mortem perpetuam, id est poenam sempiternam, ad
nos non fuisse transmissam, ac per hoc peccatum traducis
<pb n="1181"/>
esse non posse. Ut enim breviter, quid tenendum
constet, appareat: ab Apostolo dona Christi peccato
primi hominis praeferuntur; tu per hoc peccatum
tuum, id est traducis, unam dicis an duas, transisse
mortes? Si unam, et corporalem, ut hic confessus
es; constat gratiam Christi antecellere peccato
primi hominis: et jam nascitur nemo peccator; quia,
si, ut supra dixisti, regnum peccati est, ut in secundam
homo mortem, id est, in poenam perpetuam praecipitetur,
et per Adam mortem corporis solum advectam
dicis; nec peccatum per Adam ad posteros, nec
mors aeterna transmittitur.
</p>
          <p>AUG. Jam responsum est: nihil dicis. Regnum
enim peccati etiam in aeternam praecipitat mortem,
nisi per Christi gratiam remittatur: verumtamen ista
quoque mors temporalis nulla esset, nisi Adam non
moriendi possibilitatem peccati merito perdidisset:
hanc enim peccatori denuntiavit Deus dicens, <hi>Terra
es, et in terram ibis <note>(Gen. III, 19)</note>
            </hi>. Hanc sine merito
peccati suscipere dignatus est Christus, ut per illam
quidem moriendo iret in terram, sed resurgendo terram
levaret in coelum: ac sic aeterna morte destructa,
temporalem fidelibus ideo non auferret, ut adversus
eam resurrectionis fides in hujus vitae agone certaret.</p>
        </div3>
<div3>
          <head>C.</head>
          <p>
 JUL. Sin autem dixeris, per peccatum Adae naturalem
factam esse iniquitatem, duasque accidisse
mortes, unam aeternam, alteram temporalem; per
Christi autem gratiam unam interim auferri a persona,
non a natura, id est, perpetuam, temporalem
vero remanere: Apostolus convincitur falsitatis, qui
dixit multo magis profuisse gratiam, quam nocuisse
peccatum: Apostolus autem argui non potest; tu
igitur jure reprobaris.
</p>
          <p>AUG. Ego dixi, una resurrectione beatorum ambas
mortes tolli; et istam, ne sit anima sine corpore suo;
et illam, ne aggravetur, vel affligatur anima etiam
corpore suo. Sic autem ista fidelibus ad tempus relinquitur,
ut habeat per illam fides adjumentum;
quemadmodum postea reis tollitur, ut quod de suo
corpore non recedunt, miseriae sit incrementum. Ac
per hoc eis qui regenerantur in Christo, et de isto
saeculo maligno electi exeunt, manifestum est plus
prodesse gratiam, quam nocuisse peccatum, quod per
unum hominem in mundum intravit, et cum morte
per omnes homines pertransiit. Apostolus itaque redargui
non potest, quia verum dixit: sed tu non intelligis,
aut contra id quod intelligis, asserere quod
falsum est, haeretica contentione conaris.</p>
        </div3>
<div3>
          <head>CI.</head>
          <p>
 JUL. Apostolus dixit, magis gratiam Christi,
quam Adae abundasse culpam: non igitur natura ab
eo, non generatio, non fecunditas, sed voluntas, electio
mali, morum pravitas accusatur.
</p>
          <p>AUG. Si nihil nocuit generatio, nihil praestat regeneratio:
si non est natura vitiata, non habent Christum
parvuli salvatorem: si malum et bonum meritum
<pb n="1182"/>
singulorum in eorum propria est voluntate, quo merito
Christus regnum Dei parvulis confert, qui in neutram
partem sua voluntate usi sunt? Postremo, quoniam
duos posuit Apostolus, unum ad peccatum, non
diabolum, sed Adam; et unum ad justitiam, non Abel,
sed Christum; ut non exemplis imitatio, sed generationi
regeneratio referretur; si non trajicit peccatum in
homines generatos Adam, non donat Christus parvulis
regeneratis justitiam; quia nec generati, nec regenerati
parvuli usi sunt propria libertate. Ite nunc si
vultis, et clamate si audetis, justitiam parvulis non
donari; nec eos habituros esse justitiam, quando habitabunt
in illo regno, ubi erunt, sicut scriptum est,
coeli novi, et terra nova, in quibus justitia inhabitat <note>(II Petr. III, 13)</note>:
aut ex vestro, quo inebriati estis,
meracissimo dogmate, delirate, in illo regno justitiam
parvulos habituros quidem, sed propriae voluntatis
meritis, non divinae gratiae largitate. Quod si dicere
non audetis (hic enim merita comparari, ibi autem
praemia reddi fatemini), cur fateri dubitatis sive non
vultis, sic eos ex Adam potuisse habere peccatum
sine meritis propriae voluntatis malae, quemadmodum
a Christo recepturi sunt justitiam sine suis meritis
praecedentibus voluntatis bonae?</p>
        </div3>
<div3>
          <head>CII.</head>
          <p>
 JUL. Ac per hoc, si quem in rebus adhuc humanis
locum veritas habet, et non strepitu iniquitatis
totus omnino mundus obsurduit, ratione, disputatione,
et Apostoli fide, atque ipsa ejus sententia teste,
perdoctum esse fatebitur, inter Traducianos et Catholicos
tantum esse discrimen, quantum inter Paulum
et Manichaeum, quantum inter sapientiam et stultitiam,
quantum inter rationem et insaniam, quantum
inter constantiam dictorum, et eam fluctuationem
quam nova foeditate perpeteris, ut in iisdem pene
versibus quod dixeris neges, quod negaveris asseveres.
</p>
          <p>AUG. Jam responsum est: rogo te, si aliquid dicere
non potes, tace si potes; sed quod pejus est, nec
hoc potes.</p>
        </div3>
<div3>
          <head>CIII.</head>
          <p>
 JUL. « <hi>Et non,</hi> inquit, <hi>sicut per unum peccantem,
ita est et donum. Nam judicium ex uno in condemnationem;
gratia autem ex multis delictis in justificationem</hi> » <note>(Rom. V, 16)</note>.
Quibus Apostoli verbis admoves
expositionem tuam ita se habentem:  « <hi>Ex
uno</hi> ergo, quid, »  inquis,  « nisi delicto? Quia sequitur, <hi>Gratia autem ex multis delictis.</hi> 
 Dicant isti, quomodo
ex uno delicto in condemnationem, nisi quia sufficit ad
condemnationem etiam unum originale peccatum,
quod in omnes homines pertransiit. Gratia vero ideo
ex multis delictis in justificationem, quia non solum
unum illud solvit, quod originaliter trahitur; sed
etiam caetera, quae in unoquoque homine motu propriae
voluntatis adduntur. <hi>Si enim ob unius delictum
mors regnavit per unum, multo magis qui abundantiam
gratiae et justitiae accipiunt, in vita regnabunt per unum
Jesum Christum. Itaque sicut per unius delictum in omnes
homines ad condamnationem, ita et per unius justitiam
<pb n="1183"/>
in omnes homines ad justificationem vitae</hi> »  <note>(Rom. V, 18
et 19)</note>. Post quae Apostoli verba, quasi aliquid confeceris,
insultando de nobis loqueris:  « Adhuc permaneant
in vanitate mentis suae, et dicant unum hominem non
propaginem trajecisse, sed exemplum praebuisse
peccati. Quomodo ergo <hi>per unius delictum in omnes
homines ad condemnationem,</hi> et non potius per multa
sua cujusque delicta: nisi quia etiamsi illud unum sit
tantum, idoneum est perducere ad condemnationem,
etiam nullis additis caeteris; sicut perducit parvulos
morientes, qui ex Adam nascuntur, si in Christo non
renascantur? Quid ergo a nobis quaerit iste, quod non
vult ab Apostolo audire, per quid peccatum inveniatur
in parvulo; utrum per voluntatem, an per nuptias,
an per parentes? Ecce, audiat per quid, audiat
et taceat, per quid peccatum inveniatur in parvulo:
Apostolus, <hi>Per unius delictum,</hi> inquit, <hi>in omnes
homines ad condemnationem</hi> »  <note>(De Nuptiis et Concupiscentia,
lib. 2, n. 46)</note>. Nihil te quidem magis timere
quam interrogationem perscrutatricem animi tui et
dogmatis novimus: inde est quippe, quod omnibus
opibus negationem examinis a mundi potestatibus
comparatis; intelligitis enim agendum vobis vi esse,
cum deserimini rationis auxilio.
</p>
          <p>AUG. Vis non timere potestatem? Bonum fac <note>(Rom.
XIII, 3)</note>. Non est autem bonum, contra apostolicum
sensum exserere et asserere haereticum sensum. Quid
adhuc quaeris examen, quod jam factum est apud apostolicam
Sedem; quod denique jam factum est in
episcopali judicio Palaestino, ubi Pelagius, vestri
auctor erroris, procul dubio damnatus esset, nisi ista,
quae tu defendis, dogmata vestra damnasset? Damnata
 ergo haeresis ab episcopis non adhuc examinanda,
sed coercenda est a potestatibus christianis.</p>
        </div3>
<div3>
          <head>CIV.</head>
          <p>
 JUL. Sed non tua opinio apud prudentes tantum
valebit, ut cum tu sis caput horum et causa malorum,
de conflictu medio Apostoli te objectione
subducas; et putes illum pro te esse feriendum: quo
potissimum contra vos praeceptore armamur ac principe.
Ut ergo quid tibi dicendum sit, consequenter
agnoscas: si mihi et tibi super hoc esset nulla dissensio,
quod Apostolus naturali peccato Manichaeorum
dogma firmaret, tunc tuum caput petenti, illum constanter
opponeres: nunc vero cum inviolabilis apud
me Magistri Gentium dignitas perseveret, ejusque
verba tua laedi expositione non patiar, quae, secundum
regulam prolatam rationis, stulto, impuro, et
impio assero dogmati repugnare, nihilque eum pro
peccato naturali dixisse convinco; qua tu impudentia
ingeris, ut vel pro te mihi ille respondeat, qui non
interrogatur, quoniam nec de ejus sapientia dubitatur;
vel me vociferaris nolle audire ab Apostolo, quod
in te ab Apostolo nobis tradita intelligentiae sanitate
detestor?
</p>
          <p>
            <pb n="1184"/>AUG. Numquid non post Apostoli verba a me interposita
nihil aliud quam tacere debuisti? Et tamen
contra illa nihil dicens, nec secundum illa aliquid dicens,
mihi non taces, et jactas inter caetera, quod
ego sim caput horum et causa malorum: quasi
ego prior vel crediderim, vel esse disputaverim
originale peccatum. Tam quippe imperitos haec tua
credis esse lecturos, qui nesciant quam multi ante
nos Ecclesiae clarique doctores, sic ista Apostoli
verba intellexerint et exposuerint, quemadmodum
tota ex ipso initio sui catholica intelligit vel credit
Ecclesia: quae doctorum verba si mala sunt, sicut
vos dicere non timetis; quomodo ego sum, quaeso
te, caput horum et causa malorum; nisi quia tu es
caput harum, quas mihi rabiosus ingeris, calumniarum?
Nam si sano cerebro considerares humanae vitae
miserias, a primis fletibus infantium usque ad extremos
gemitus morientium; videres profecto, quod nec
ego, nec tu, sed ille Adam fuerit caput horum et causa
malorum: quod nolens videre, clausis oculis clamas
et justum Dei esse judicium, et non esse originale peccatum.
Quae duo inter se quam sint contraria, procul
dubio cerneres, non dico si horum malorum caput non
esses, quia utique non es; sed si sanum caput haberes,
quod habere posses, si doctores sequendo catholicos
caput Pelagium non haberes.</p>
        </div3>
<div3>
          <head>CV.</head>
          <p>
 JUL. Exprimatur igitur vis argumentorum tuorum.
Postquam dixit Paulus, quia multo magis abundasset
gratia Salvatoris ad medendum, quam praevaricatio
primi hominis ad nocendum, sequitur: <hi>Et non
sicut per unum peccantem, ita est et donum: nam judicium
ex uno in condemnationem, gratia autem ex multis
delictis in justificationem.</hi> Quod tu  « delictum unum ad
condemnationem sufficiens, originale esse »  contendis,
 « in omnes »  videlicet  « homines pertransiens:
gratiam autem ideo ex multis delictis in justificationem
dici, quia non solum illud unum solvit, quod
originaliter trahitur, sed etiam caetera quae in unoquoque
homine motu propriae voluntatis adduntur. » 
Ad quod confirmandum paulo post argumentaris, quia
si hoc unum delictum ad condemnationem sufficiens
Apostolus dixisset imitatione susceptum, addere debuisset,
omnes homines ad condemnationem non per
unum ire delictum, sed per multa sua quaeque voluntate
commissa. In quibus quoniam elaqueandus est
Apostoli sermo a cassibus Manichaeorum; ut sit attentus
lector, admoneo. Ais ergo secundum nostrum
sensum, quo asseritur prima culpa formam praebuisse
peccantibus, debuisse Apostolum, sicut gratiam ex
multis delictis in justificationem dixit operari, ita ex
multis peccatis dicere regnasse mortem. Porro hoc
argumento contra te omnino luctaris: convinco enim
secundum dogma tuum, inconsequenter Apostolum
pronuntiare, <hi>Gratia autem ex multis delictis in justificationem,</hi> 
qui dixerat, <hi>Ex uno peccato judicium in condemnationem.</hi> 
Ut enim egredientes de nostris finibus,
<pb n="1185"/>
in vestra regione versemur: si libertas arbitrii primo
est eversa peccato, et in omni deinceps hominum genere
manca adeo remansit, ut non sit ei possibile nisi
tantummodo malum facere, non autem habeat in
facultate electionem partis alterius, id est, recedere
a malo et facere bonum; sed iniquitatis necessitate
depressa appetentiae criminum parere compellitur: si
perrupta omni lege justitiae, facta sunt naturalia quae
fuerant voluntaria; si lex peccati habitat in membris,
quae tyrannidem in imaginem et opus Dei, nuptiarum
verecundia et jucunditate sortita est; si frutex diaboli
in visceribus pangitur ante animam, et cum incrementis
naturalibus adolescit, frondescit, et pestifera
fruge ingravescit: si haec, inquam, ut dicitis, una
primi hominis culpa progenuit; consequentius dicitur
ex uno delicto in condemnationem genus ire mortalium,
quam ex multis delictis gratiam liberare; ut
magis proprie intelligatur dici posse haec gratia ex uno
delicto liberare, quos liberat. Nulla enim alia motu
propriae voluntatis adduntur, si omne malum, fracta
arbitrii libertate, exclusa honestate desiderii, infectrix
seminum culpa primi genitoris operatur.
</p>
          <p>AUG. Unde fieri potest ut homo qui conaris apostolica
verba pervertere, possis loqui nisi perverse? Nam
utique, cum ad illud delictum, quod generatio trahit,
usus voluntatis accesserit, quem non habent parvuli,
in multas et varias cupiditates arbor multorum pullulat
peccatorum: quod antequam fieret, etiam ipsum
unum trahebat ad damnationem, si ante voluntatis
usum parvulus finiret hanc vitam. Neque enim quia
major damnatio debetur jam magno et multiplicato
malo, ideo nulla parvo et nondum multiplicato debebatur.
Quomodo ergo regeneratio, quae multiplicatum
per usum voluntatis malum tollit, non plus praestat,
quam nocuit generatio, quae hujus quamvis magni et
multiplicis mali, nondum tamen auctum, et nondum
multiplicatum traxit initium, quod solum sine ulla
pullulatione remaneret, si nullus voluntatis usus, quo
augeretur et multiplicaretur, accederet? Voluntas autem,
antequam bonae libertati ad operandam veram
justitiam gratia Dei subveniente reddatur, multis aliis
etiam causis, praeter originis vitium, movetur ad peccandum,
vel non movetur; unde fit ut ipsi impii quibus
vel nondum subvenit, vel nunquam subventura
est gratia, quae justificat impium, alii magis, alii minus
peccent. <hi>Judicium</hi> ergo <hi>ex uno in condemnationem,</hi> 
quia damnantur et hi qui unum illud generatione
traxerunt: gratia autem ex multis delictis in justificationem,
quia non solum illud cum quo nascitur
homo, sed quidquid aliud delictorum voluntatis usus
illi malo addidit, tollit. Haec est apostolicorum verborum
catholica veritas, quam nulla haeretica loquacitate
depravas, quantalibet nos prolixitate vanitatis
et loquacitatis exerceas.</p>
<pb n="1186"/>
</div3>
<div3>
          <head>CVI. </head>
          <p>
JUL. Ac per hoc, si est naturale peccatum
tantorum auctor malorum, gratia Christi nequaquam
multa delicta donando justificationem operatur: sed
uni peccato indulgendo negotium benignitatis exsequitur;
quod cum se spondet acturam, fidem faciet
promissis, si haec quae dicuntur per peccati vulnus
invecta curaverit: caeterum si et post remedia quae
detulit, eadem tamen diabolicorum morborum series
perseverat; voto ejus gratificatio, praesumptioni venia
debetur, quia ad curandum innatas pestes virtus
ei defuit, non voluntas.
</p>
          <p>AUG. Jam responsum est: intellige, et tace. Aliter
gratia certantem facit, atque adjuvat; aliter victorem
sine hoste ullo, vel externo, vel interno, in aeterna
pace conservat: ista laboriosa militia est in praesenti
saeculo, illa beata requies in futuro. Sed si tu cum vitiis
carnalibus in te ipso bellum non geris, erubesce:
si geris, obmutesce.</p>
        </div3>
<div3>
          <head>CVII.</head>
          <p>
 JUL. Quid igitur hac disputatione confectum
est? Sensui videlicet tuo et Apostolo non convenire.
Apostolus enim ait, multa delicta gratiae liberalitate
donari: dogma vero tuum asserit, unum peccatum
naturale, quod legem peccati vocas, in cunctis hominibus
desideria iniquitatis effingere. In absoluto itaque
est, a te naturam quae est opus Dei, ab illo argui
voluntatem. Non autem aliter prorsus eloqui debuit,
quam elocutus est, id est, ex uno condemnationem
fieri posse peccato: quia et primus ille homo per
unum peccatum delinquendi praebuit exemplum; et
sicut illi ipsi ad condemnationem una praevaricatio
abundavit, sic etiam caeteris ad reatum una potest
culpa sufficere. Propter quod Ecclesiastes, <hi>Qui in uno
peccaverit, multa bona perdit <note>(Eccle. IX, 18)</note>
          </hi>; et Jacobus, <hi>Si totam legem observaveris, offendas autem in
uno, factus es omnium reus 
 <note>(Jacobi II, 10)</note>
          </hi>.
</p>
          <p>AUG. Ergo peccatum Adae ipsum solum laesit, non
et genus humanum. Non enim in tantum eris absurdus,
ut dicas, peccato ejus laesos esse vel laedi homines
nescientes, vel non credentes utrum fuerit, et quid
egerit: quia etsi nescientes homines aliquid imitantur,
eo tamen peccato laedi et fieri peccatores, quod
ante annorum millia factum esse nesciunt, nimis insipienter
dicis; nisi hoc peccatum ad omnes generationes
transisse fatearis. Dicentes autem quod Adae peccatum
ipsum solum laeserit, et non genus humanum,
nisi damnaret Pelagius, damnaretur ab eis judicibus,
qui Manichaei utique non sunt.</p>
        </div3>
<div3>
          <head>CVIII.</head>
          <p>
 JUL. Gratia vero Domini Jesu Christi non
est ita data, ut per singula peccata, quasi per singula
vulnera, singula quoque indulgentiae remedia provideret,
diversisque baptismatibus peccatis variis veniam
praeberet: sed pro efficacissimae potestate medicinae,
quae criminibus, id est, malae voluntatis operibus
admovetur, ita communiter subvenit, ut
diversas species reatuum unius vi consecrationis abstergat.
</p>
          <p>AUG. Quomodocumque dicas datam gratiam Domini
<pb n="1187"/>
Jesu Christi, separas ab ea parvulos, quos ea salvos
fieri negas: ut scilicet vobis ipsa vocabula pro vestro
arbitrio dividentibus, Christus ad parvulos pertinere
videatur propter regnum Dei, quo nonnisi baptizatos
posse pervenire conceditis; Jesus autem sit ab eis
prorsus alienus, quoniam non in illis operatur, unde
hoc vocatur. Scriptum est enim, <hi>Vocabis nomen ejus
Jesum;</hi> continuoque causam subjiciens, quare Jesum: <hi>Ipse enim salvum faciet,</hi> 
 inquit, <hi>populum suum a peccatis
eorum <note>(Matth. I, 21)</note>
            </hi>. Quod in parvulis fieri negantes,
et a nomine Jesu illos, et ab ejus populo separatis:
et audetis indignari, quod vos potius ab eodem
populo separamini? Quantum autem attinet ad
delicta voluntaria, sicut ex multis judicium mittit in
condemnationem, sic ex multis gratia in justificationem.
Quare ergo dictum est, <hi>Judicium ex uno in condemnationem,
gratia autem ex multis delictis in justificationem;</hi> 
nisi quia hoc loco non est opposita voluntati
voluntas, aut imitationi imitatio; sed generationi
regeneratio? Sicut enim generatio judicium habet
ex uno in condemnationem; ita regeneratio gratiam
ex multis delictis in justificationem. Clarum est
quod voluit intelligi Apostolus: vos si subditas aures
aperiatis, contentiosa ora claudetis.</p>
        </div3>
<div3>
          <head>CIX.</head>
          <p>
 JUL. Prudenter ergo, cum de Adam loqueretur,
nominavit unum peccatum, quod voluit intelligi
formam praevaricationis fuisse: ideo, inquam, unum
et non multa memoravit, quia sciebat unum tantum
Adae peccatum in legis historia contineri. Gratiam
vero ex multis delictis in justificationem, imbutos a
se laudavit emittere, ne beneficii pauperis suspicio
nasceretur: et si dixisset, Gratia ex uno in justificationem;
non tam omnia videretur abolere, quam singula.
Quod ergo praemisit unum peccatum, fidem servavit
historiae: quod subdidit, ex multis gratia in justificationem,
munificentiam mysterii commendavit et
copiam.
</p>
          <p>AUG. Quid autem opus erat ut de Adam loqueretur,
cum Christi gratiam commendaret; nisi quia per illum
generatio, per istum regeneratio est?</p>
        </div3>
<div3>
          <head>CX.</head>
          <p>
 JUL. Quae expositio, ut rationi concinit, ita vos
destruit: hoc enim ipso confiteri tibi necesse est, in
omnibus superioribus verbis Apostolum de peccato
Manichaeae traducis non locutum, quando in commemoratione
gratiae multa absolvi peccata monstravit.
</p>
          <p>AUG. Manichaeos tu adjuvas, quibus inducendi aliam
naturam malam das locum, negando in originali malo
esse causam miseriae parvulorum: quam miseriam in
paradiso utique non haberent, si perseverante ibi naturae
humanae rectitudine ac beatitudine nascerentur.</p>
        </div3>
<div3>
          <head>CXI.</head>
          <p>
 JUL. De istorum enim peccatorum genere,
quae multa esse, et dimitti omnia per gratiam commendavit,
ostendit se etiam illud unum superius dixisse
peccatum: tu autem haec multa ea consentis
esse, quae committuntur ab unoquoque homine motu
<pb n="1188"/>
propriae voluntatis: et illud ergo unum de eodem genere
est.
</p>
          <p>AUG. Simul cum illo uno, dico esse multa, non praeter
illud: potest autem et hoc recte dici de eodem
genere esse, si ad originem referatur; quia et ipsum
ex primi hominis voluntate manavit, quando illius
peccatum intravit in mundum, et per omnes homines
pertransiit.</p>
        </div3>
<div3>
          <head>CXII.</head>
          <p>
 JUL. Ut intelligatur ab unoquoque motu propriae
voluntatis attractum; et jam non fecunditas seminum,
sed studiorum pravitas arguetur. Caeterum si
illud unum originale voluisset intelligi, non utique in
sequentibus peccata multa dixisset, quae per gratiam
dimissa testatur.
</p>
          <p>AUG. Quare non dixisset, nisi quia hoc volunt Pelagiani?
sed non vult veritas, qua Pelagiana redarguitur
novitas, et vincitur vanitas. Multa enim delicta,
ex quibus gratia mittit in justificationem, simul cum
illo uno multa sunt; ex quo uno judicium, etiamsi
alia non addantur, mittit in condemnationem. Sic ergo
Adam unum delictum potuit generatis inserere, Christus
autem regeneratis multa dimittere; quoniam
plus iste profuisse, quam ille nocuisse monstratur.</p>
        </div3>
<div3>
          <head>CXIII.</head>
          <p>
 JUL. Et quamvis quae acta sunt, ad defensionem
veritatis exuberent: tamen ad ea quae inferimus,
ut sit lector intentus, admoneo. Apparebit enim
irrefutabiliter, nihil in his locis apostolum Paulum de
natura, sed de conversatione mortalium disputasse:
vim nempe gratiae Christi et peccati primi e regione
constituens, comparansque effectus utriusque, laboravit
ostendere, magis Christi profuisse mysterium,
quam primi hominis nocuisse peccatum. Id autem docuimus
in sensu traducis non posse constare. Ut ergo
multa quae enumeravit, ita hoc peculiariter ad laudem
voluit gratiae pertinere, quod ait, <hi>Judicium ex uno in
condemnationem, gratia autem ex multis delictis in justificationem
vitae.</hi> Quod hoc modo naturalis mali assertor
exposuit:  « Ideo, »  inquit,  « <hi>ex uno in condemnationem,</hi> 
quia sufficiens est illud unum peccatum, quod
originaliter trahitur, ad condemnationem ducere, sicut
ducit parvulos, qui ex Adam nascuntur, si in
Christo non renascantur; etiamsi alia peccata nulla
sint. <hi>Gratia autem ex multis delictis in justificationem;</hi> 
quia non solum illud dimittit, quod originaliter trahitur,
sed etiam caetera quae ab unoquoque, motu propriae
voluntatis adduntur »  <note>(De Nuptiis et Concupiscentia,
lib. 2, n. 46)</note>. Ecce professus es, licet impietate
Manichaea, esse quidem naturale peccatum, verumtamen
unum, ob quod ais nascentes debere damnari.
</p>
          <p>AUG. Qui dixit,  « Omnes sub peccato nascimur » <note>(Ambros. lib. 2 de Poenit., cap. 2 vel 3)</note>,
Manichaeus
non erat. Sed vos, responde quid sitis, qui tot imagines
Dei, sine ullius peccati merito, separatis a regno
Dei, negatis damnari judicio Dei, et facitis duas aeternas
felicitates, unam quae sit in regno Dei, alteram
<pb n="1189"/>
quae sit extra regnum Dei: dicite, obsecro, In ea felicitate
quae extra Dei regnum erit, ullusne regnabit,
an nullus? Si nullus, liberior erit procul dubio sine
ullo rege illa felicitas: si vero ullus in ea regnabit,
quis erit rex imaginum Dei, qui non erit Deus? Porro
si deus erit, vos introducitis alterum deum; et me
dicitis Manichaeum? Quod si Deus ipse ibi regnabit,
cujus illae imagines sunt; etiam ipsae imagines ejus
in veri Dei sui regno felices erunt. Et ubi erit, <hi>Nisi quis renatus fuerit ex aqua et Spiritu, non potest
introire in regnum Dei 
 <note>(Joan. III, 5)</note>
            </hi>? An tandem aliquando
extra regnum Dei in felices futuros fatemini
parvulos non renatos? Dicite ergo hujus infelicitatis
meritum, verbosi et contentiosi, qui negatis originale
peccatum.</p>
        </div3>
<div3>
          <head>CXIV.</head>
          <p>
 JUL. Proba ergo, hoc in eis, quod gratiae
Christi apostolus Paulus adscripsit, impleri, videlicet
ut ex multis delictis justificationem operetur, id est,
ut justitiam peccatorum plurium una semel remissione
contribuat: aut ergo doce parvulos multis obnoxios
esse criminibus, ut eis quoque illud persuadeas
convenire, in quo laudem munificentiae Christi Apostolus
collocavit, ut ex multis eos constet liberatos
esse peccatis; aut confitere, Paulum nihil in his
locis de parvulis, nihil de hominum disputasse natura,
quando ea dimitti gratiae liberalitate testatus
est, quae te quoque annuente nequeunt in nascentibus
inveniri.
</p>
          <p>AUG. Quid est quod loqueris, quid est quod tibi obstrepit
loquacissima vanitas, ne intret in aures tuas
manifestissima veritas? Utique Jesus, qui ex multis
delictis salvum facit populum suum, non praetermittit
etiam originalia singula parvulorum; quia in eisdem
multis et ipsa sunt.</p>
        </div3>
<div3>
          <head>CXV.</head>
          <p>
 JUL. <hi>Gratia,</hi> inquit, <hi>ex multis delictis in justificationem.</hi> 
Tu parvulos non plus quam uni obnoxios
dicis esse peccato. Vides ergo in eorum persona laudem
gratiae claudicantem; quia non invenit multa
peccata, quorum remissione laudetur. Quod dixit
itaque apostolus Paulus, <hi>Gratia autem ex multis delictis
in justificationem,</hi> falsissimum esse in parvulorum
statu proditur. Quo hinc tu igitur conaberis exsilire?
Procul dubio dicturus es (hunc enim sensum tuum
superior sermo patefecit), hoc quod ait Apostolus, <hi>Gratia autem ex multis delictis in justificationem;</hi> 
 apud
homines perfectae aetatis impleri, qui multis delictis
per motum propriae voluntatis convincantur obnoxii,
in parvulis autem non ex multis, sed ex uno delicto
fieri justificationem.
</p>
          <p>AUG. Non erat magnum ut intelligeres ab hac justificatione,
quam Salvator ex multorum delictorum
dimissione suis confert, vos potius subtrahere parvulos,
<pb n="1190"/>
quibus nullum peccatum remitti posse contenditis:
non autem nos, qui cum dicimus per unum
peccantem missos omnes in condemnationem, nullam
excipimus aetatem; quia hoc delictum etiam majoris
aetatis homines habent: itemque cum dicimus
ex multis delictis justificare gratiam, nullam nihilominus
excipimus aetatem; quoniam qui multa peccata
dimittit (quo multorum nomine utique omnia intelliguntur),
profecto ulla non praetermittit, hoc est,
nec pessimorum plura, nec aliquorum pauciora, nec
singula parvulorum. Hoc ergo ut videretis, non erat
magnum, nisi invideretis parvulis medicum Christum,
eumque illis Jesum prorsus esse nolletis, horrenda
impietate, mira caecitate, blasphema loquacitate.
Quid est autem insanius, quam velle gratiam
Christi ad eos tantummodo pertinere, quorum sunt
multa peccata? Hac quippe ratione, vel potius mentis
excaecatione, non solos huic gratiae subducitis
parvulos, quos nullum ex origine reatum trahere existimatis,
sed omnes omnino qui multa peccata non
habent: quoniam sic putatis intelligendum quod ait
Apostolus, <hi>Gratia autem ex multis delictis in justificationem <note>(Rom. V, 16)</note>
            </hi>,
ut ad istam gratiam nemo pertineat,
nisi cui dimittit multa peccata. Ac per hoc,
quoniam nullum peccatum, sicut opinamini, parvulus
habet, profecto cum creverit, et peccare jam
coeperit, non dico si pauca peccata, sed si adhuc
unum forte commiserit, et ad Christi Baptismum venerit,
nullo modo ad istam gratiam pertinebit; quia
non ex multis delictis in justificationem mittitur, sed
ex uno. Puto quod non usque adeo cordis in vobis
praevalet surditas, ut vos haec tanta erubescere non
compellat absurditas. Porro, si pertinet ad istam
gratiam etiam cui unum peccatum dimiserit; sic dixit
Apostolus, <hi>Gratia ex multis delictis in justificationem,</hi> 
ut totius populi peccata voluerit, qui per illam
justificatur, intelligi, aliis illic habentibus plura,
aliis pauciora, aliis etiam singula, quae utique multa
sunt omnia.</p>
        </div3>
<div3>
          <head>CXVI.</head>
          <p>
 JUL. Verum tali expositione, qua quidem
nec pervertere sensum, nec subfugere valebis, tamen
non solum praestigias tuas, sed etiam illius,
quam in nos inflammabas, figmentum invidiae perdidisti.
Graviter quippe nos in fidem commisisse jactabas,
qui dicimus gratiam quidem Christi uniformiter
esse tradendam, nec debere verba ejus et instituta
concuti; sed aequaliter cunctis a se imbutis adoptionis
et sanctificationis et promotionis dona conferre:
verum non omnes accedentes in unis reatibus invenire;
sed eos quidem qui propria voluntate peccaverint,
sine cujus opere nullum potest esse peccatum,
liberare de reatu, et de malis facere bonos; innocentes
autem infucata primaevitate felices, pro nullo
operae malae voluntatis arguere, cujus apud eos novit
<pb n="1191"/>
experientiam non fuisse?
</p>
          <p>AUG. O dementiam singularem! Hoc disputare est,
an insanire? Cum miseria se natos esse parvuli flendo
testantur, quos non vis Christum habere Jesum; et
felices eos dicis, quos tamen ejus non admittis in
regnum: quod regnum si christiana charitate diligeres,
ab illo separari magnam esse miseriam judicares.</p>
        </div3>
<div3>
          <head>CXVII.</head>
          <p>
 JUL. Sed de bono facere meliores: atque
ad unum quidem collem omnes, quos susceperit,
sanctificationis evehere, sed non omnes in eadem
vitiorum palude deprehendere; verum alios invenire
in statu innocentium, alios in studiis noxiorum. Hoc
ergo quia dicimus, quod fidei sanitate, praesidio rationis,
atque intelligentiae pietate munitur, per
quod et Christi gratia jure laudatur, nec Deo applicatur
ullus reatus; tu dicis auctoritatem nutare Sacramenti,
atque acumine pistillo omni obtunsiore
asseris, auferri auctoritatem gratiae, nisi ei calumniandi
flagitium adscribatur, nisi justitiae instituta
perverterit, nisi his qui scientiam non habent, alienae
conscientiae crimen impegerit; postremo nihil
eam efficere, si non in omnibus uniformiter praedicetur
operari.
</p>
          <p>AUG. Quid est quod acumen, non meum, sed
omnium catholicorum disputatorum, cum quibus inconcussum
teneo, quod frustra labefactare conamini,
pistillo comparandum putasti? An quod vos fragiles
conterat, sentire coepisti? Et tamen qui velut defensione
justitiae Dei niteris, ut evertas quod de parvulorum
non regeneratorum damnatione tota Christi
sentit Ecclesia, nunquam dicturus es grave jugum
super parvulos unde sit justum, si non trahunt originale
peccatum. Nec advertis, vos potius pervertere
instituta justitiae, et hoc omnipotentis Dei, a quo vel
sub quo istam poenam sine ullo merito innumerabilibus
omnium hominum millibus, hoc est, imaginum
Dei, a die exitus de ventre matris eorum, dicitis irrogari.
Postremo, nunquam dicturus es, unde sit justum
ut parvuli nulla sua, nulla plerumque etiam suorum
culpa, sine Baptismate mortui, a parentibus et
propinquis fidelibus separentur, et ad Dei regnum non
admittantur, nec inter vasa facta in honorem, sicut
alii parvuli baptizati, sed inter vasa facta in contumeliam
(quia nullum est tertium genus vasorum), sine
ullis malis meritis deputentur. Displicet enim haereticae
prudentiae vestrae, quod catholica fides credit,
posteaquam ierunt omnes ex uno in condemnationem,
in aliis fieri misericordiam gratiae, in aliis judicium
veritatis manere, per investigabiles Domini vias, quae
universae sunt misericordia et veritas <note>(Psal. XXIV, 10)</note>.</p>
        </div3>
<div3>
          <head>CXVIII.</head>
          <p>
 JUL. Id ergo totum, per quod stultitia sordentes
decipiebas animos, tua expositione evanuisse
manifestum est.
</p>
          <p>
            <pb n="1192"/>AUG. Evanuisti, sed tu, qui videre vel confiteri non
vis remissionem peccatorum etiam ad illos pertinere,
qui unum habent: ad quam medicinalem gratiam non
pertinent parvuli, si nullum habent: quos impie necatis,
quia eis salvatorem negatis.</p>
        </div3>
<div3>
          <head>CXIX.</head>
          <p>
 JUL. Nam cum Apostolus pronuntiat, <hi>Gratia
autem ex multis delictis in justificationem,</hi> et hoc tu
dicis in parvulis quidem non posse constare; in illis
autem, qui jam perfectae aetatis sunt, solis ideo impleri,
quia ad unum illud alia quoque motu propriae
voluntatis addiderint; confiteris sine dubio, diversam
esse operationem gratiae pro diversitate venientium.
In his quippe, qui motu propriae voluntatis utuntur,
suppetit ei materia gloriandi; quia ex multis criminibus
in justificationem, quos adoptarit, educit: in parvulis
autem, secundum te, jejunius, angustius, exilius,
nec virtute magna, nec medicina idonea, nec
honestate salva, nec pudore securo, unum illud peccatum
se promittit auferre, quod nec debuit imputare;
et ex hoc uno, quos liberat, in justificationem
conatur emittere.
</p>
          <p>AUG. Jam responsum est: eadem multum dicis,
non inveniendo quid dicas. Cum dicitis nullum peccatum
parvulis imputandum, injustum facitis Deum,
qui eis grave jugum a die exitus de ventre matris imposuit <note>(Eccli. XL, 1)</note>.
Quod etsi Scriptura non diceret,
quis tam caecus est mente, qui non videat miseriam
generis humani a fletibus incipere parvulorum?
Injustam facitis etiam Dei legem, quae octavo die non
circumcisi animam damnat infantis <note>(Gen. XVII, 14)</note>:
vanum quoque judicatis esse praeceptum, ubi sacrificium
pro peccato, infante nato, jubetur offerri <note>(Levit.
XII, 6 et 7)</note>. Si autem reatus iste originis, et Scriptura
sancta proditur, et ipse se prodit; etiam hoc
peccatum inter illa est multa peccata, ex quibus justificat
gratia, quae parvulos quoque ex hac miseria
beatificat. Et hoc non in isto saeculo, quod universum
Deus hominibus voluit esse poenale, ex quo primos
homines foras de paradisi felicitate dimisit; sed in futuro
aeterno, unde nunc Christus membris suis sancti
Spiritus pignus impertit.</p>
        </div3>
<div3>
          <head>CXX.</head>
          <p>
 JUL. Confessus es ergo aliter operari gratiam
in majoribus, aliter in minoribus. Nec quidquam putes
 responsioni tuae relictum loci, si inferas, magnam
quidem, sed in remissione peccatorum esse distantiam;
ut etsi unum peccatum, tamen inveniat
quod remittat. Verum nihil hac argumentatione promoves:
neque enim refert in qua specie varios unius
gratiae fatearis effectus, dummodo varios posse esse
fateare.
</p>
          <p>AUG. Aliud est varios effectus gratiae dicere, quia
et Scriptura sancta multiformem dicit gratiam Dei <note>(I Petr. IV, 10)</note>;
et aliud est gratiam remissionis peccatorum
parvulis denegare, eosque in Ecclesia veritatis,
si non eruuntur de potestate tenebrarum,
mendaciter exorcizari exsufflarique contendere, cum
magna injuria Creatoris, si non indigent auxilio
<pb n="1193"/>
Salvatoris, ut de potestate deceptoris eruantur.</p>
        </div3>
<div3>
          <head>CXXI.</head>
          <p>
 JUL. Ego enim hoc contentus sum, quod
mihi es tu dare compulsus, quia quod praedicavit
Apostolus in liberalitate gratiae, non possit cunctis
aequaliter aetatibus convenire: tu si quid attuleris,
quod et in prima nascentium aetate remissionem
confirmes exsequi; illud tamen non admovisti,
quia non compleatur in parvulis unde Apostolus
gratiam Christi pronuntiavit esse laudabilem. Nam
cum medicinam mysterii, peccato primi hominis,
quem formam fuisse docebat, sequentibus anteferret,
ait, <hi>Judicium ex uno delicto in condemnationem,
gratia autem ex multis delictis in justificationem.</hi> 
Illud ergo per quod praetulit gratiam, quia ex multis
videlicet delictis justificationem operatur, nec secundum
te constat in parvulis; atque ad hoc, quamvis
reluctareris, attractus es, ut non aequaliter in diversis
aetatibus gratiam faterere versari.
</p>
          <p>AUG. Jam responsum est: vana loqueris. Gloriosa
est gratia Dei, etiam cum dimittit singula quorumque
peccata; quia et ipsa singula ad eam multitudinem
pertinent peccatorum, ex qua justificat homines
qui salvum facit populum suum a peccatis eorum <note>(Matth. I, 21)</note>:
ad quem populum dignissime non
pertinetis, quia parvulos ad eum pertinere non vultis.</p>
        </div3>
<div3>
          <head>CXXII.</head>
          <p>
 JUL. Quod cum receptum est a te, apparuit
nullam fuisse necessitatem naturae humanae calumniam
concitandi, ob hoc solum, ne Baptismatis
magis gratia varios habere pro aetatibus diceretur
effectus. Quo persuasionis colore sublato, si quid
nervorum habes, si quid ingenii, si quid virtutis, annitere
probare naturale peccatum, quod vides ratione,
auctoritate, aequitate destructum. Quo enim es
deceptus intuitu, ut commixtionem corporum, quam
Deus instituit, et conciliatricem ipsius commixtionis
voluptatem sexuum, quae tam in hominibus quam
in pecoribus vigens, auctorem suum eum quem corporum
indicat conditorem, diaboli opus et fruticem
vocares?
</p>
          <p>AUG. Erubesce: tu es ille laudator libidinis. Erubesce,
inquam: libido ista, quae tibi multum placet,
contra quam necesse est ut pugnet, qui non vult ei
sollicitanti consentiendo perpetrare peccatum, non
erat in paradiso ante peccatum. Aut ergo nulla ibi
erat, aut voluntatem mentis nec praecedebat, nec excedebat.
Non est talis modo: hoc in se ipso sentit
omnis homo; et tu homo es. Cohibe renitendi studium,
et agnosce vitium unde trahitur originale
peccatum. Hoc in hominibus propagatis invenerunt
nuptiae, non fecerunt: hoc necessitate utuntur, castitate
bene utuntur, idcirco nulla ratione culpantur.
Hoc in pecoribus ideo non est malum, quia non in
eis caro concupiscit adversus spiritum: quod malum
<pb n="1194"/>
in hominibus sanandum est bonitate divina, non humana
vanitate laudandum.</p>
        </div3>
<div3>
          <head>CXXIII.</head>
          <p>
 JUL. Quae autem ratio fuit, ut primo innocentiam
crimine sauciares alieno, dehinc rem studiorum
miscere seminibus conareris?
</p>
          <p>AUG. Eadem per eadem dicis: sed procul dubio
sunt vana quae dicis. Natura bona sunt semina, sed
vitiantur et semina, eisque vitiatis propagantur et vitia.
Saltem species te corporum doceat, quorum
cum sit opifex summe bonus et nullo vitio depravatus,
vitiosa tamen multa nascuntur: et utique si nemo
peccasset, nulla in paradiso talia nascerentur.</p>
        </div3>
<div3>
          <head>CXXIV.</head>
          <p>
 JUL. Ut Baptismati veritatem propriae operationis
auferres? ut Deo, qui totus aequitas est, qui
sine justitia Deus esse non potest, perspicuae iniquitatis
crimen adscriberes?
</p>
          <p>AUG. Vos hoc potius facitis: quoniam si parvuli
sine ullius peccati merito premuntur gravi jugo, iniquus
est Deus: sed quia ille non est iniquus, tu es
calumniosus et caecus.</p>
        </div3>
<div3>
          <head>CXXV.</head>
          <p>
 JUL. Tam, inquam, perspicuae, ut ipse
hanc injustitiae speciem, quam ejus mentiris adhaerere
judiciis, legis suae auctoritate damnaverit.
</p>
          <p>AUG. In ejus lege scriptum est, animam parvuli, si
die octavo non circumcidatur, interituram de populo
suo <note>(Gen. XVII, 14)</note>: quo merito? dic, si potes. Sed
omnino non potes; et tamen originale peccatum negando
non taces.</p>
        </div3>
<div3>
          <head>CXXVI.</head>
          <p>
 JUL. Quae ergo tot blasphemiarum necessitas
fuit, si nec ista quam amplexabaris fuit?
Quae quidem nihil habens momenti, tamen velut quaedam
tabula videbatur, quam in tanto naufragio contineres,
quam victis remisisti, sero licet, lacertis.
Ut enim res repetitione clarescat: ideo Manichaeus
credebaris ab ineptis quibusque tolerandus, ne gratiae
Christi non in omnibus una efficientia videretur:
ad hoc tu nunc, sine adactu nostro, expositionis tuae
processibus intulisti, dicens Apostoli sententiam,
quae ait, <hi>Gratia autem ex multis delictis in justificationem,</hi> 
in hominibus quidem majoris aetatis posse, in
parvulis vero non posse compleri; sed esse in parvulis
aliud brevius, exilius, egentius; quod licet tu excogites,
tamen nequaquam dixisse Apostolum confiteris.
</p>
          <p>AUG. Relegatur quod tibi responsum est, ut intelligatur
te nihil dicere, et tamen tacere non posse, homo
linguose. Gratia ex multis delictis mittit in justificationem,
cum salvum facit Jesus populum suum a peccatis
eorum. In eisdem multis invenit etiam singula
parvulorum: quemadmodum etiamsi peccata originalia
nulla essent, in eisdem multis inveniret peccare
incipientium etiam singula grandiorum, quibus
ad Christi Baptisma venientibus nullo modo diceretur,
Non potestis modo baptizari, quia nondum habetis
<pb n="1195"/>
multa delicta; gratia enim ex multis delictis
mittit in justificationem. Verissime quippe responderent,
In multitudine delictorum, ex quibus justificat
gratia, etiam nostra delicta sunt singula, ubi habent
aliqui plura, aliqui pauciora, quae simul cum singulis
nostris multa sunt omnia.</p>
        </div3>
<div3>
          <head>CXXVII.</head>
          <p>
 JUL. Igitur et secundum te, in adoptione
quidem per omnes aetates gratiae est aequalis effectus:
in remissione vero peccatorum non in omnibus
est una taxatio. Sed egi hactenus parce nimis atque
patienter:
</p>
          <p>AUG. Si tam multa loqueris parce loquens, ut
unum meum librum, nec ipsum totum, tuis octo
libris insecteris; nimium profusa et luxuriosa est parcimonia
tua. Sed si hactenus parce egisti; quare in
tam multis contra veritatem clamans, animae tuae non
pepercisti?</p>
        </div3>
<div3>
          <head>CXXVIII.</head>
          <p>
 JUL. Praemissa scilicet disputatione probare
contentus, te quoque qui nobis seditionem per
hoc maximam concitabas, dicere remissionis peccatorum
non in cunctis unam constare rationem; ut
etiamsi unum hoc naturale peccatum persuadere
posses, tamen liqueret necessario dici, non semper
accedentium ad gratiam unum statum esse; et hoc
Apostoli dictum, <hi>ex multis delictis in justificationem,</hi> 
in adulta solum, non autem etiam in prima aetate
compleri.
</p>
          <p>AUG. Secundum tua vaniloquia, nec in adulta aetate
completur: quoniam multi adulti habent singula
(etiamsi secundum vos non habent originalia), quibus
contigit venire ad Baptismum, quando peccare coeperunt;
aliqui habent etiam paucissima, non tamen multa:
non ergo pertinebunt ad hanc gratiam Christi;
quoniam ex multis delictis illa justificat, quae non
habent isti: quod si quisquis sapit, ineffabiliter desipit.
Agnosce Christum ex multis delictis justificantem,
salvumque facientem populum suum, et in iisdem
multis intelligens posse quorumlibet et pauca
et singula computari, noli ab hoc populo sortem subtrahere
parvulorum; etiam ipsis crede necessarium
esse Jesum, qui hoc non vocatur, nisi quia salvum
facit populum suum, in quo utique sunt et parvuli, a
peccatis eorum.</p>
        </div3>
<div3>
          <head>CXXIX.</head>
          <p>
 JUL. Nunc vero assero consequenter nihil
Apostolum de Manichaea traduce suspicatum: ostendit
quippe ad gravem injuriam pertinere mysteriorum,
si compararentur per cuncta peccatis, id est, si
non efficacius prodesset gratia, quam culpae forma
nocuisset. Maximam ergo christianae fidei dignitatem
in eo Magister Gentium collocavit, quod eam affirmavit
antestare delictis: ob hoc illi curae fuit, ut
morbis veteribus medicinae praeferret effectum.
</p>
          <p>AUG. Hanc medicinam negatis parvulis, quos falsa
et inimica defensione salvos esse contenditis. Sed
Deus eorum, qui ex ore infantium atque lactentium
medicinae suae perficit laudem, profecto et vos destruit,
<pb n="1196"/>
qui eis adhibetis inimicam defensionem, cum
destruit inimicum et defensorem.</p>
        </div3>
<div3>
          <head>CXXX.</head>
          <p>
 JUL. Inde gratiam ostendit esse laudabilem,
si ei per omnia conveniret quod dixit, <hi>Judicium
ex uno in condemnationem, gratia autem ex multis delictis
in justificationem.</hi> Qua tu ergo licentia gratiam
Christi ea laudatione fraudabis, qua illam Apostolus
voluit praedicari; ut dejicias titulum dignitatis, per
quem solum honorem ejus vas electionis voluit agnosci?
</p>
          <p>AUG. Haec ad parvulos non pervenit, si nullo delicto,
secundum vos, obligati sunt: sed quia obligati
sunt, profecto gratia ex multis delictis multitudinem
fidelium suorum justificans, etiam ad unum delictum
sanandum pervenit eorum, ut ex ore infantium
destruat ora fallentium inimicorum et defensorum.</p>
        </div3>
<div3>
          <head>CXXXI.</head>
          <p>
 JUL. Ille dixit, <hi>Gratia ex multis delictis in
justificationem:</hi> ille peccati efficientiae medicinae
copiam praetulit; qui sensus Catholicorum dogmati
congruit, intelligentium in his remissionem peccatorum
fieri, in quibus possunt multa deprehendi, id
est, motu propriae voluntatis attracta: in quibus autem
non sit hic motus propriae voluntatis, id est, in
parvulis, non minus nulla esse, quam multa.
</p>
          <p>AUG. Nulla ergo ad eos Salvatoris pertinet medicina,
et Christus non est eis Jesus: et tu qui hoc dicis,
audes vocari christianus! Deinde, si, ut definis,
in his fit remissio peccatorum, in quibus possunt
multa deprehendi; quoniam sic accipis quod ait Apostolus, <hi>Gratia ex multis delictis in justificationem:</hi> 
 non
pertinent ad remissionem peccatorum, qui, secundum
vos, non habentes originale peccatum, ad lavacrum
regenerationis cum singulis veniunt paucisve
peccatis. Videte quae dicitis; et non erubescitis, non
expavescitis, non tacetis? Si autem homines peccare
incipientes, et nondum habentes multa delicta, percipiunt
tamen gratiam ex multis justificantem delictis;
cur in eisdem multis etiam singula quorumlibet
computare non vultis, non ob aliud, nisi ut ab ea
parvulos impie separetis; vobisque pernicies pessimae
iniquitatis incumbat, ut ab illa etiam grandiores
primum peccare incipientes, nondumque habentes
multa, sed singula, vel pauca peccata, alienos esse
dicatis?</p>
        </div3>
<div3>
          <head>CXXXII.</head>
          <p>
 JUL. Apostolus ergo ubi praetulit gratiam
peccato, nostrum dogma communit.
</p>
          <p>AUG. Imo vestrum dogma subvertit: quia ista gratia
quam peccato praetulit, ex multis delictis justificat,
et ideo pertinens ad pusillos cum magnis, nec
ullum praeterit pusillorum, qui remittit omnia omnium
suorum, id est, pusillorum atque magnorum.</p>
        </div3>
<div3>
          <head>CXXXIII.</head>
          <p>
 JUL. Nunc tu ede, ubi aequaverit peccato
gratiam; ut quoniam fides tua non capit remedia
praelata vulneribus, saltem capiat in angustum non
excedentia comparationem redacta: quod si scriptum
<pb n="1197"/>
uspiam repereris; Paulum tamen ab hac constabit
abhorrere sententia: et ut compendio totus
Apostoli sensus eluceat, ait, <hi>Gratia ex multis delictis
in justificationem:</hi> multa autem delicta nec secundum
te parvuli habent, qui secundum Apostolum,
nullum habent.
</p>
          <p>AUG. Multa delicta nec secundum te habent, qui
primum peccare coeperunt: et tamen eos negare non
potes ad hanc ex multis delictis justificantem gratiam,
cum ad Baptisma veniunt, pertinere. Multa
ergo delicta sunt totius populi, in quo sunt et parvuli;
ad quem populum civitatis Dei cum pervenit
gratia ex multis delictis justificans, invenit ibi et
multa aliquorum, et pauca aliorum, et singula parvulorum;
quae simul utique multa sunt omnia, et
multitudine sua redarguunt multa et inania verba
tua. Si autem secundum Apostolum, sicut putas, nullum
delictum habent parvuli; unde ergo secundum
Apostolum mortui sunt? Quia et secundum te, etiam
pro ipsis mortuus est Christus: <hi>Unus</hi> enim <hi>pro omnibus
mortuus est; ergo omnes mortui sunt; et pro omnibus
mortuus est <note>(II Cor. V, 14 et 16)</note>
            </hi>. Juliane, non hoc
Augustinus, sed Apostolus dixit; imo ipse per suum
Apostolum Christus: cohibe te a vaniloquio, cede Deo.</p>
        </div3>
<div3>
          <head>CXXXIV.</head>
          <p>
 JUL. Constat hic igitur Magistrum Gentium
non de nascentibus disputasse, sed de his qui
jam motu propriae voluntatis utuntur.
</p>
          <p>AUG. Digere crapulam contentionis, et expergiscere,
et intellige delictum, et unius, et unum, de quo
dictum est, <hi>Si enim ob unius delictum multi mortui
sunt <note>(Rom. V, 15)</note>
            </hi>: multi quippe isti ipsi sunt omnes,
de quibus alio loco dicit, <hi>Sicut in Adam omnes moriuntur <note>(I Cor. XV, 22)</note>
            </hi>:
et ibi videbis et parvulos, quia
et pro ipsis etiam, te confitente, mortuus est Christus:
utique cum dixisset Apostolus, quia <hi>unus pro omnibus
mortuus est,</hi> continuo quid necessario sequeretur,
ostendit dicens, <hi>Ergo omnes mortui sunt; et pro omnibus
mortuus est.</hi> </p>
        </div3>
<div3>
          <head>CXXXV.</head>
          <p>
 JUL. Jam vero quod addidit Apostolus, <hi>Sicut per unius delictum in omnes ad condemnationem;
ita et per unius justitiam in omnes homines ad justificationem <note>(Rom. V, 18)</note>
          </hi>,
tantum opis impertit nobis,
quantum in dogma tuum movet fragoris. Ponens quippe
in contrariis partibus <hi>omnes,</hi> quibus verbis non potest
ulla esse conjunctio, ad Scripturarum nos morem
remittit, ut intelligamus <hi>omnes</hi> dici solere pro multis.
Nam in ipsa fronte verborum magna barbaries est:
qui enim omnes ad justificationem veniunt, si perrexerint
omnes ad condemnationem? aut qui omnes ad
poenam, si omnes rapiuntur ad gloriam? Generalitas
unius partis, locum excludit alterius.
</p>
          <p>AUG. Ergo et ubi dictum est, <hi>In quo omnes peccaverunt <note>(Ibid., 12)</note>
            </hi>,
multi sunt intelligendi, non omnes:
quod si ita est, cogeris dicere, non omnes peccatores
unius illius hominis imitatione peccasse, sed multos.
Quod si dixeris, ideo non omnes, sed multos ejus
imitatione peccasse, quia multi, non omnes peccaverunt;
volens eos qui non peccaverunt, intelligi parvulos:
<pb n="1198"/>
respondebitur tibi, quia nec mortui sunt in illo
parvuli, ac per hoc non pro illis Christus mortuus est,
quia nonnisi pro mortuis ille mortuus est, sicut
Apostolus clamat: atque ita, et contra te ipsum venies,
et a gratia Christi penitus parvulos separabis, pro
quibus Christum mortuum non esse dicturus es. Consequenter
etiam baptizandos negabis in Christo. <hi>Quicumque</hi> 
enim <hi>baptizati sumus in Christo,</hi> sicuti ait idem
apostolus, <hi>in morte ipsius baptizati sumus <note>(Rom. VI,
3)</note>
            </hi>: illi autem baptizantur in morte Christi, pro quibus
mortuus est Christus. Nullo modo igitur ab originali
peccato alienabis parvulos, nisi eos simul a
gratia Baptismatis Christi feceris alienos. In eo
vero quod tibi videtur, duo ista inter se esse contraria,
ut omnes eant in condemnationem per Adam, et
omnes rursus in justificationem per Christum, omnino
erras. Nullus enim hominum nisi per Adam trahitur
ad damnationem, de qua per lavacrum regenerationis
homines liberantur; et nullus hominum nisi per
Christum ab hac damnatione liberatur: ideo ex utraque
parte dicti sunt omnes; quia nemo ad damnationem
generationis nisi per istum, nemo ad vitam regenerationis
nisi per illum. Ac per hoc non generalitas
unius partis locum excludit alterius; quia ex his
ipsis qui generaliter moriuntur in Adam, quos vult vivificat
Christus. Non ergo tibi videbuntur inter se ista
contraria, si non sis tibi ipse contrarius.</p>
        </div3>
<div3>
          <head>CXXXVI.</head>
          <p>
 JUL. Verum ut hic quoque quantum
muniamur advertas: a loco medicantis locum intellige
vulnerantis. Si Christus salvavit universos, Adam
quoque universis nocuisse fingatur.
</p>
          <p>AUG. Numquid ideo non mittuntur omnes in damnationem
per Adam, quoniam quos vult ab hac damnatione
liberat Christus? Qui propterea omnes liberare
dictus est etiam ipse, quoniam non liberat quemquam
nisi ipse: sicut dictus est illuminare omnem hominem <note>(Joan. I, 9)</note>,
quia nemo quemquam illuminat, si
non ipse.</p>
        </div3>
<div3>
          <head>CXXXVII.</head>
          <p>
 JUL. Si Christus mutavit officia genitalium,
Adam ea pervertisse credatur: si Christus
aliquid correxit in sensibus carnis, aestimetur eos
Adae culpa turpasse: si Christus fecit medicinam ire
per propaginem, dicatur Adam per generationem transmisisse
delictum.
</p>
          <p>AUG. Jam ad ista responsum est: sed audi breviter
etiam nunc. Si Christianus catholicus esses, appareret
tibi et Adam delictum generando transmittens,
et Christus regenerando dimittens. Carnaliter autem
generat Adam, spiritualiter regenerat Christus. Noli
ergo quaerere in utroque propaginem carnis; quam
propaginem non pertinere ad regenerationem spiritualem,
si non contendis, attendis. Contra infirmitatem
vero carnis nunc Christi gratia certamen instituit,
<pb n="1199"/>
postea ejus perficiet sanitatem: cujus sanitatis futurae
atque perpetuae nunc pignus Spiritum sanctum dedit <note>(II Cor. V, 5)</note>,
per quem diffunditur in nostris cordibus
charitas <note>(Rom. V, 5)</note>, ut nos ad agonem interim
relicta carnis non vincat infirmitas.</p>
        </div3>
<div3>
          <head>CXXXVIII.</head>
          <p>
 JUL. Sin autem his omnibus in eo,
quem suscipiunt a natura, ordine permanentibus, adhortationibus,
signis, exemplis, promissione vel munerum,
vel poenarum, ad fidem voluntas sine inductione
necessitatis allicitur, et haec per instituta, per
mysteria, per dona; non oppressa, sed exspectata,
sed libera, sed provocata curatur; apparet, et si uno
spiritu totus mundus vel rugiens vel rabiens refragetur,
voluntatem uniuscujusque, non nativitatem,
tinctam imitatione fuisse peccati.
</p>
          <p>AUG. Quacumque te vertas, ab originali peccato
non alienabis parvulos, nisi eos negaveris mortuos:
quod si feceris, mortuum pro eis Christum simul negabis:
si autem, ne hoc neges, mortuos parvulos confiteris;
profecto in Adam mortuos non negabis: aut
si non ibi, dic ubi.</p>
        </div3>
<div3>
          <head>CXXXIX.</head>
          <p>
 JUL. Quamvis nimis molliter egerim:
etsi enim Christus ex eo quo venit tempore, universis
hominibus doceretur et iter interclusisse mortis, et
vitam donasse perpetuam, ut nemo prorsus ex eo die,
quo Verbum caro factum est, aut in peccatum laberetur,
aut pro peccato poenam timeret; non tamen a
conditione primae iniquitatis, quae liberalitatis doceretur
extremae: quoniam subvenire non merentibus,
potest et solet Deus, cum laude clementiae; punire autem
non peccantes non potest, sine eversione justitiae.
</p>
          <p>AUG. Quia ergo gravi jugo a die exitus de ventre
matris, puniti sunt parvuli; agnosce judicem justum,
et confitere originale peccatum. Punire enim nullius
peccati meritum habentes, sicut etiam ipse confiteris,
non potest sine eversione justitiae.</p>
        </div3>
<div3>
          <head>CXL.</head>
          <p>
 JUL. Attende igitur quid disputatio tota confecerit.
Si gratia Christi et Adae culpa in diversis effectibus
aequaliter censerentur, ut vel numero operationum
pares essent, quae operationum genere dissidebant;
docendum erat, tantis profuisse gratiam,
quantis culpa nocuisset: ut appensionis illius, qua
trutinabantur, aequitas et momenta constarent. Subvenire
ergo debuit etiam illis omnino locis illisque
partibus medicina, quibus insederat aegritudo; id est,
si aliquid in motibus genitalium, in sensibus coeuntium,
in obscenitate membrorum, in infelicitate nascentium,
antiquum crimen effecerat, immutatione
horum quae diximus, remedia contulisset: alioquin
grande testimonium imbecillae artis, nihilque profuturae,
nec locum aegritudinis invenisse, et languentibus
eversisque naturalibus, inertia fomenta voluntatibus
admovisse.
</p>
          <p>AUG. Jam responsum est, cum de distantia praesentis
<pb n="1200"/>
et futuri saeculi locuti sumus <note>(Supra, capp. 93,
94, 106)</note>. Hic enim accipimus per pignus Spiritus, et
certandi et vincendi vires: ibi autem, sine hoste ullo
externo et interno, ineffabili hac sempiterna pace
perfruemur. Quisquis ergo omnia quae ibi habenda
sunt, hic vult habere, fidem se indicat non habere.</p>
        </div3>
<div3>
          <head>CXLI.</head>
          <p>
 JUL. Ostendit autem inter haec veritas, quia
etsi prodesset effusa generaliter medicina motibus
atque mortalibus, illis quoque qui eam nullo studio
nec ulla intentione meruissent; non tamen continuo
noceret culpa nascentibus, qui nihil ad eam assensionis
admovere potuissent. Ac per hoc, etsi aequalis
esset gratiae peccatique taxatio; clarebat tamen, ne
tum quidem ejusmodi appensionem eo usque constare,
ut quisquam nasci probaretur reus.
</p>
          <p>AUG. In illo gravi jugo, quo etiam parvuli premuntur,
quomodo est justus Deus, si nullus nascitur
reus?</p>
        </div3>
<div3>
          <head>CXLII.</head>
          <p>
 JUL. Nunc autem, cum Apostolus non solum
non postposuerit culpae gratiam, verum etiam
praeposuerit, dicens multo in plures abundasse beneficia,
quam irrepsisse dispendia; per opinionem autem
traducis, multo magis constet nocuisse peccata,
quam profuisse gratiam: irrefutabiliter approbatum
est, apostolum Paulum nihil sensisse de traduce, sed
ejus sententia Traducianos cum Manichaeis magistris
suis pariter fuisse destructos.
</p>
          <p>AUG. Non dixit apostolus Paulus,  « multo in plures
abundasse beneficia, quam irrepsisse dispendia: » 
non hoc dixit; prorsus falleris, si ipse non
fallis. Multo magis enim abundasse gratiam dixit in
multos, non in magis multos; sed magis abundasse.
In comparatione namque pereuntium pauci sunt qui
salvantur; sine comparatione autem pereuntium et
ipsi multi sunt. Sed quare sint illi plures, quam illi,
consilium Dei velle nosse multorum est: nosse autem
vel paucissimorum hominum, vel omnino nullorum.
Posset autem omnipotens non creare, quos
omnium rerum praescius malos futuros ignorare non
posset, nisi uti etiam malis pluribus optime optimus
posset: unde nos aliquid Apostolus docuit, id est, ut
iram suam potentiamque monstraret in eis, quae attulit
in multa patientia vasa irae, et ut notas faceret
divitias gloriae suae in vasa misericordiae <note>(Rom. IX,
22, 23)</note>. Sed nolunt credere Pelagiani, quod in uno
homine tota est massa vitiata, et tota damnata: a
quo vitio et damnatione sola sanat et liberat gratia.
Quare enim justus vix salvus erit <note>(I Petr. IV, 18)</note>?
Numquid liberare justum labor est Deo? Absit: sed
ut ostendatur, quo merito fuerit damnata natura,
non vult facile de tanto malo, nec ipse Omnipotens
liberare; propter quod, et peccata proclivia sunt, et
laboriosa justitia, nisi amantibus: sed charitas, quae
hos amantes facit, ex Deo est <note>(I Joan. IV, 7)</note>.</p>
        </div3>
<div3>
          <head>CXLIII.</head>
          <p>
 JUL. Verum quia hic fui longior, pergamus
ad reliqua.
</p>
          <p>AUG. Ita hoc dicis, quasi alibi brevior sis futurus;
<pb n="1201"/>
cum loquacissime inquiras quemadmodum Apostoli
manifestissimis verbis nebulas ingeras vanitatis.</p>
        </div3>
<div3>
          <head>CXLIV.</head>
          <p>
 JUL. « Omnes autem dixit ad condemnationem
per Adam, et omnes ad justificationem vitae
per Jesum Christum; cum utique non omnes eos qui
moriuntur in Adam, transferat Christus ad vitam:
sed omnes dixit atque omnes, quia sicut sine Adam
nullus ad mortem, ita sine Christo nullus ad vitam.
Sicut dicimus de litterarum magistro, si in civitate
solus est, Omnes iste hic litteras docet: non quia
omnes discunt, sed quia nemo nisi ab ipso. Quos
autem omnes dixerat, multos postea dixit; eosdem
tamen omnes multosque significans. <hi>Sicut enim per
unius inobedientiam peccatores constituti sunt multi,
ita et per unius obedientiam justi constituentur multi <note>(Rom. V, 19)</note>
          </hi>.
Adhuc quaerat per quid peccatum inveniatur
in parvulo. Respondent ei paginae sanctae, <hi>Per unum hominem peccatum in mundum intravit</hi> 
 » <note>(De Nuptiis et Concupiscentia, lib. 2, nn. 46, 47)</note>.
Sanctas quidem Apostoli esse paginas confitemur,
non ob aliud, nisi quia rationi, pietati, fidei congruentes,
erudiunt nos et Deum credere inviolabilis
aequitatis, et opera ejus bona honestaque defendere,
et praeceptis ejus moderationem, prudentiam, justitiam
vindicare.
</p>
          <p>AUG. Ipsa te convincit in parvulis aequitas Dei:
quoniam magna est iniquitas, si jugo gravi premuntur
et parvuli sine ullo merito vinculoque peccati.</p>
        </div3>
<div3>
          <head>CXLV.</head>
          <p>
 JUL. Ac per hoc, negare quemquam pro
alterius peccato posse damnari, negare ullum peccatum
ad posteros naturae conditione transire: atque
credere, atque asserere, hominem de instituta a Deo
fecunditate genitum liberi arbitrii justis legibus conveniri,
ut vitet omne quod malum est, exerceat
omne quod bonum est, nec, secundum vos, aestimet
amorem et necessitatem criminum substantiae suae
causis, id est, ipsis adhaesisse seminibus; nec recipiat
tam stultam, tam insanam, tam impiam sententiam,
in contumeliam videlicet naturae, rationis, Dei,
Apostoli volumine contineri, quia dixerit per unum
hominem peccatum in hunc mundum intrasse, et in
omnes homines transisse mortem <note>(Rom. V, 12)</note>; cum
hoc diu caligare non siverit, addens eos quos omnes
dixerat, debere multos intelligi, qui imitatione, non
generatione peccassent.
</p>
          <p>AUG. Potes dicere, non omnes gentes semini Abrahae
fuisse promissas, ubi dictum est, <hi>In semine tuo
benedicentur omnes gentes <note>(Gen. XXII, 18)</note>
            </hi>; quia easdem
dixit et multas, ubi legitur, <hi>Patrem multarum
gentium posui te <note>(Id. XVII, 5)</note>
            </hi>? potes, inquam, hoc
dicere, et in eo quoque loco Scripturae praenuntianti
quod rebus ipsis videmus impleri tuo vaniloquio contradicere;
et prohibere nos intelligere omnes gentes,
ubi promissae sunt, quid aliud quam omnes gentes?
quia per tuam dialecticam, <hi>omnes</hi> non pro omnibus,
<pb n="1202"/>
sed pro multis quae omnes non sunt, positas atque
intelligendas doces. Si autem possunt quidem, ubi
dicuntur multi, non omnes intelligi; sed tamen ubi
dicuntur omnes, vereque sunt omnes, recte dicuntur
et multi; ne ipsi omnes, pauci intelligantur; sicut illi
sancti, quos ignis ardens urere est vetitus, omnes
inter innoxias flammas laudabant Deum, et tamen
ipsi omnes pauci erant, quoniam tres erant <note>(Dan. III,
49-51)</note>: quid habet virium argumentatio tua, qua
propterea omnes non vis omnes intelligi, quoniam
iidem ipsi dicti sunt multi? Quandoquidem qui vere
sunt omnes, ideo nonnunquam dicuntur et multi, ut
discernantur ab eis, quicumque ita sunt omnes, ut
sint tamen pauci. Capilli quippe hominis omnes,
etiam multi sunt; digiti vero etiam omnes, pauci
sunt.</p>
        </div3>
<div3>
          <head>CXLVI.</head>
          <p>
 JUL. Totum denique quod egerat, enodavit
dicens, <hi>Sicut enim per inobedientiam unius hominis
peccatores constituti sunt multi; ita et per unius obedientiam
justi constituentur multi <note>(Rom. V, 19)</note>
          </hi>: ut
sicut nemo praemia virtutis meretur, nisi qui ad ea,
post incarnationem tamen Christi, sanctitatis ejus
imitatione contenderit; ita in Adam praevaricator
nemo teneatur, nisi qui in transgressione legis primi
hominis imitatione deliquerit.
</p>
          <p>AUG. Hoc est occultum et horrendum virus haeresis
vestrae, ut velitis gratiam Christi in exemplo ejus
esse, non in dono ejus, dicentes, quia per ejus imitationem
fiunt justi, non per subministrationem Spiritus
sancti, ut eum imitentur adducti; quem Spiritum
super suos ditissime effudit: et quasi vigilanter
additis,  « post incarnationem tamen ejus; »  propter
antiquos videlicet, quos sine gratia ejus fuisse dicitis
justos, eo quod non habuerint ejus exemplum. Quid
si ergo et post incarnationem Christi, nondum audito
Evangelio, proposuerint sibi aliqui homines superiorum
exempla justorum, justeque vixerint? quid agitis?
ubi vos videtis? Itane vero isti virtutis praemia
non merentur? Si ergo ex justorum imitatione justitia;
Christus gratis mortuus est <note>(Galat. II, 21)</note>:
quia fuerunt justi et ante ipsum, quos imitari possent,
qui justi esse voluissent. Quid est etiam quod
Apostolus non ait, Imitatores estote Christi, sicut et
ego; sed ait, <hi>Imitatores mei estote, sicut et ego Christi <note>(I Cor. XI, 1)</note>
            </hi>?
Ergo se illis voluit esse pro Christo?
Videtisne quae mala vos consequantur, quando
Adam et Christum Apostolo proponente, vos imitationem
imitationi, non regenerationem generationi
vultis opponere?</p>
        </div3>
<div3>
          <head>CXLVII.</head>
          <p>
 JUL. Pervenire autem et ad innocentes
gratiam Christi, ad quos Adae culpa non pervenit:
propter quod, vigilanter inculcavit, <hi>Multo magis gratia
Dei et donum unius hominis Jesu Christi in plures
abundavit <note>(Rom. V, 15)</note>
          </hi>: ut illa superior coaequatio
<pb n="1203"/>
ejus aetatis quae ratione utitur in contrariis studiis
indicet imitationem; haec autem in gratiae largitate
praelatio, consecratos et provectos approbet innocentes.
Quae cum ita sint, tibi, non mihi, Apostolum
obviare senti, contra te eum arma ferre cognoscito,
qui dogma tuum, praeceptorisque tui Fausti, a quo es
velut prima manu tinctus, hoc uno, si caetera deessent,
vehementer everteret, quia dicit per unius inobedientiam
multos, non omnes, peccatores constitutos
fuisse, et per unius obedientiam justos non
omnes constitutos fuisse, sed multos. Ut enim diligenter
quam tibi sermo hic repugnet, lectoris intelligentiae
suggeratur: Apostolus pronuntiat, non omnes
per Adam peccatores constitutos fuisse; tu dicis,
omnes omnino per Adam peccato naturali ad jus
diaboli pertinere: ambigi non potest, inter te et
Apostolum magnam esse pugnam.
</p>
          <p>AUG. Omnes dicit, eosdemque multos; non multos
dicendo negat omnes, ne sibi sit ipse contrarius,
sicut vestra aut fallit improbitas, aut fallitur caecitas.
Quia enim utrumque dixit Apostolus, et omnes, et
multos; ostendi ego non inter se duo ista pugnare;
quia ipsi omnes, ideo etiam multi sunt dicti, quia
omnes aliquando dicuntur et pauci: tu autem dicendo
non omnes, quos omnes dixit Apostolus, procul dubio
convinceris Apostolo esse contrarius.</p>
        </div3>
<div3>
          <head>CXLVIII.</head>
          <p>
 JUL. Nam cum tu et Manichaeus dicitis,
Omnes sunt naturaliter peccatores: Apostolus autem
dicit, Multi sunt, non omnes, peccatores; removet
accusationem a seminibus quae armatur in mores, et
destruit originale peccatum. Utque hoc ipsum quod
egimus, urgeamus: praescribit Apostolus, multos debere
intelligi per Adae inobedientiam peccatores;
multos autem per Christi obedientiam justos; eos
utique qui justi sunt, ostendens ab illis qui criminosi
sunt, esse discretos: tu qua impudentia argumentari
niteris, ut ex his sermonibus probes naturale peccatum?
Nam cum dicis omnes nasci criminosos per
Adam, et propter hoc ad diabolum pertinere, sed aliquos
inde per Christum postea liberari; non hoc sentis
quod Apostolus, qui dicit, non omnes per Adam
peccatores constitutos esse, sed multos.
</p>
          <p>AUG. Quoniam non est contrarium, sicut jam ostendimus,
ut iidem sint multi, qui sunt omnes; ideo quos
multos, eosdem omnes Apostolus dicit: non omnes
autem, non Apostolus, sed tu dicis; ac per hoc Apostolo
contradicis. Verum est autem quod Apostolus
dicit: falsum ergo quod tu dicis. Et quod superius
dixisti,  « vigilanter inculcasse Apostolum, <hi>Multo magis
gratia Dei et donum unius hominis Jesu Christi in
plures abundavit</hi> »  <note>(Supra, cap. 147)</note>; volens intelligi,
ideo plures dictos, quia pervenit gratia ejus ad parvulos,
ad quos imitatio primi hominis non pertinet:
aut mendosus codex tibi mentitus est, aut ipse mentiris,
aut ab aliquo falso, sive fallente, aut oblivione
deceptus es. Non enim ait Apostolus <hi>plures,</hi> sed <hi>multos.</hi> 
Graecum attende codicem, et invenies <foreign xml:lang="greek">πολλούς</foreign>,
non <foreign xml:lang="greek">πλείστους</foreign>. Dixit ergo, multo magis abundasse gratiam
<pb n="1204"/>
in multos, non in magis multos, hoc est, non in
plures, sicut jam ostendimus: quoniam si plures
dixisset, propter parvulos quos tenet gratia, cum primi
hominis non teneat imitatio; falsum dixisset, et
esset similis vobis. Si enim omnes imitatores Christi
post ejus incarnationem, regeneratis parvulis additis,
conferantur cum peccatoribus, quos omnes vultis propter
arbitrium libertatis ad imitationem primi hominis
pertinere, ab ipso Adam usque in finem saeculi
voluntate peccantes; qui eorum multo plures sint evidenter
apparet, ut et vestra falsitate vincamini.</p>
        </div3>
<div3>
          <head>CXLIX.</head>
          <p>
 JUL. Si enim quale tu, tale aliquid ille sensisset,
debuit utique dicere, Per unius inobedientiam
peccatores constituti sunt omnes, sed per obedientiam
Christi ex his aliqui ad justitiam reverterunt. Ita enim
prorsus ei loquendum fuerat, si hoc quod tu fingis,
voluisset intelligi. Verumtamen cum hac sententia
illud aliud nequivisset asserere, multo magis profuisse
Christi gratiam, quam Adae laesisset iniquitas. Etsi
ergo penitus nesciremus, qui mos esset, quo per inobedientiam
unius hominis multi peccatores constitui
dicerentur: tamen maneret in solido, non hoc pertinere
ad originale peccatum, quod Apostolus inculcaverat,
multis, non omnibus convenire.
</p>
          <p>AUG. De multis et omnibus, jam responsum est.
Nec sic locutum fuisse Apostolum, quemadmodum dicis
eum loqui debuisse, si hoc diceret quod nos dicimus,
quid mirum est? Quandoquidem etiamsi, secundum
vos, Apostolus per unius delictum ita multos
peccatores constitutos esse dixisset, ut iidem multi
non possent omnes intelligi, sed hi tantum qui ex imitatione
primi hominis propria voluntate peccarunt;
non dixit per obedientiam Christi ex his aliquos justificatos,
quod tamen verum est. Quid est ergo quod
dicis,  « Si tale aliquid quale nos sensisset Apostolus,
eum dicere debuisse, Per unius inobedientiam peccatores
constituti sunt omnes, sed per obedientiam
Christi ex his aliqui ad justitiam reverterunt? »  Quasi
vos negetis, ex praevaricatoribus legis, quales tantummodo
peccatores ad similitudinem praevaricationis
Adae pertinere contenditis, aliquos per obedientiam
Christi ad justitiam fuisse conversos. Possumus ergo
et nos vobis dicere: Si tale aliquid quale vos sensisset
Apostolus, debuit utique dicere, Per unius inobedientiam
peccatores constituti sunt multi quidem, non
omnes, sed etiam ex his per obedientiam Christi aliqui
ad justitiam reverterunt. Aut etiam multo apertius
ita loqueretur, si aliquid tale sensisset, ut diceret:
Multi quidem Judaeorum per inobedientiam unius hominis
peccatores sunt constituti, qui lege accepta,
simili praevaricatione peccarunt, sed etiam ex his
aliquos justificavit Christi obedientia. Quod si tibi non
praejudicavit, non ita loquendo, sicut dixi eum loqui
debuisse, si hoc sentiret quod tu: nec mihi utique
praejudicare debet, quia non ita locutus est, quomodo
eum dicis loqui debuisse, si hoc sentiret quod ego.
Cum ergo Apostolus ita sit locutus, sicut loquendum
esse arbitratus est; videndum est quis ei nostrum
<pb n="1205"/>
consentiat, utrum ego qui dico verum esse quod ait, <hi>Per unius delictum in omnes homines ad condemnationem;</hi> 
et verum esse quod ait, <hi>Per unius inobedientiam
peccatores constituti sunt multi <note>(Rom. V, 18, 19)</note>
            </hi>; quoniam
non repugnat ut qui multi sunt omnes sint, et
qui omnes sunt multi sint: an tu qui dicis, Ubi ait
multos, multi sunt; ubi ait omnes, non omnes sunt.</p>
        </div3>
<div3>
          <head>CL.</head>
          <p>
 JUL. Patefacta igitur vel imperitia vel impudentia
tua, quae aut non curat aut non valet quid dicatur
exponere, ostensoque veritatis ipsius, quam se
esse Christus appellavit <note>(Joan. XIV, 6)</note>, lumine, nihil
de apostoli Pauli sermonibus Manichaeae, id est vestrae,
cohaerere dementiae: nunc expositioni operam demus,
ut sicut ostensum est qualiter non possit, ita clareat
qualiter et debeat Paulus et possit intelligi.
</p>
          <p>AUG. Ita desereris veritate, et contra manifesta
Apostoli verba non potes invenire quid dicas, ut quod
in eis intellexerunt tot sancti clarique doctores, qui
hoc in Ecclesia catholica didicerunt atque docuerunt
(non enim sanum sensum habentes in tam manifestis
verbis aliud intelligere potuerunt), tu Manichaeorum
esse dicas, quod illos non fuisse cogeris confiteri,
quantolibet veneno Pelagianae pestis insanias.</p>
        </div3>
<div3>
          <head>CLI.</head>
          <p>
 JUL. Scribens itaque ad Romanos, eo jam
tempore, quo Gentium coeperat esse permixtio, atque
ideo tam ex Judaeis quam ex Gentibus complebantur
Ecclesiae, tumultus populi utriusque componit, inculcans
quoniam nec gentes impietatem suam, qua mutaverant
gloriam Dei in similitudinem imaginis hominis,
et volucrum, et quadrupedum, et serpentium,
legis possint ignoratione diluere, quae per vim rationis
ingenitae, etsi non ritum ceremoniarum Judaicarum,
tamen Deum innotescentem operibus, substantiae
vero profunditate secretum, potuerint ex his
ab eo quae sunt facta cognoscere. Legis autem normam,
quantum ad vitae probitatem respicit, proprius
unicuique suggerebat affectus; videlicet ut nihil tale
inferret proximo, quale perpeti noluisset: atque ideo
profanitatem Gentium jure optimo argui posse convincit,
etsi non per legem, per eam tamen justitiam
quae condidit legem, et qua judicante, hi qui sine lege
peccaverunt, sine lege et peribunt. Judaeos vero, quorum
magis intererat, quia in despectum Gentium
maxime tumescebant, honorem sibi de legis purificationibus
vindicantes, ac per hoc aestimantes non sibi
ita ut Gentibus profuisse Christi gratiam peccata donantem,
quandoquidem legis ea institutione vitassent,
magna disputationum virtute confringit, allegans, eis
tanto amplius per indulgentiam fuisse collatum, quanto
post legis admonitionem sine ulla ignoratione peccassent;
per quod approbat eos reos fuisse, et vehementer
potuisse damnari in ejus justitiae examine, apud
quem qui in lege peccaverunt, per legem judicabuntur: <hi>Non enim auditores legis justi sunt apud Deum,
sed factores legis justificabuntur 
 <note>(Rom. I-II, 13)</note>
          </hi>. Hoc
ergo proposito, per totum librum disputans, tum superbiam
reprimit Judaeorum, tum excusationem vanitatis
Gentibus demit, ut doceat aequaliter ambobus
populis Christi profuisse medicinam.
</p>
          <p>
            <pb n="1206"/>AUG. Hanc medicinam parvulis vos negatis, quos
lex ipsa circumcidi octava die jussit, ejus gratiam
praefigurans, cujus resurrectionem dominicus, id est,
post septimum Sabbati dies octavus ostendit: nec
valetis ac vultis attendere, ita parvulum morientem
sine Christi gratia periturum, quemadmodum dictum
est, incircumcisi animam parvuli interire de populo
suo <note>(Gen. XVII, 12, 14)</note>: cujus interitus invenire meritum
non potestis, quamdiu non trahere peccatum
originis parvulos dicitis.</p>
        </div3>
<div3>
          <head>CLII.</head>
          <p>
 JUL. Qui et crimina voluntatis ignovit, a
quibus liberum fuerat abstinere; et sui imitatione,
qui erat virtutum forma et norma, correctis gloriam
beatae aeternitatis indulsit. Cum ergo utramque nationem
pro voluminis sui tempore et jure conveniat:
in his tamen locis, de quibus quaestio est, cum Israelitis
omnino manum conserit, qui audebant de praeputiatorum
stirpe venientes, eo usque despicere, ut
affirmarent eos, nec suffragio fidei ad consortium
suum transire potuisse: contra quod supercilium replicat
Judaeae gentis exordia, et in ipsa radice circumcisionis,
ostendit non tanti esse praeputium,
ut aut injustos ejus relictio, aut justos faciat ejus
ablatio.
</p>
          <p>AUG. Quando ista dicebat Apostolus, non de circumcisione,
vel praeputio; sed de praeceptis legis in
quibus est etiam, <hi>Non concupisces <note>(Exod. XX, 17, et
Deut. V, 21)</note>
            </hi>, agebat: quod et ipse commemoravit <note>(Rom. VII, 7)</note>.
Quid tergiversamini? Priores peritis,
dum caliginem offunditis imperitis.</p>
        </div3>
<div3>
          <head>CLIII.</head>
          <p>
 JUL. <hi>Non ergo per legem promissio Abrahae,
ut haeres esset mundi, sed per justitiam fidei. Si enim
qui sunt ex lege, haeredes sunt; evacuata est fides, destructa
est promissio. Lex enim iram operatur: ubi autem
non est lex, nec praevaricatio. Ideo ex fide, ut secundum
gratiam firma sit promissio omni semini; non
ei tantum quod ex lege est, sed quod ex fide est Abrahae,
qui est pater omnium nostrum (sicut scriptum est, Quia
patrem multarum gentium posui te), ante Deum cui credidit,
qui vivificat mortuos, et vocat ea quae non sunt
tanquam quae sunt. Qui praeter spem in spem credidit,
ut fieret pater multarum gentium, secundum quod dictum
est, Sic erit semen tuum. Et non infirmatus in fide
consideravit corpus suum jam emortuum, cum fere
centum annorum esset, et emortuam vulvam Sarrae: in
repromissione autem Dei non haesitavit diffidentia, sed
confirmatus est fide, dans gloriam Deo; plenissime
sciens quia quaecumque promisit, potens est et facere:
propter quod et reputatum est illi ad justitiam <note>(Id. IV,
13-22)</note>
          </hi>.
</p>
          <p>AUG. Haec te commemorare non pudet, qui oppugnas
gratiam qua ista promissa complentur? Contra
Deum enim loquimini, dicendo, Nos facimus: quod
ille se facturum esse promisit. In Isaac quippe, qui
Abrahae promissus est filius, hi praefigurati sunt, non
<pb n="1207"/>
qui se ipsos justos, sed quos Deus fuerat ipse facturus?
Unde universae per prophetam dicit Ecclesiae: <hi>Ego enim sum Dominus, qui facio te 
 <note>(Isai. XLV, 8, sec.
LXX)</note>
            </hi>. Propter quod et filii promissionis vocantur,
apertissime dicente Apostolo: <hi>Non potest autem excidere
verbum Dei: non enim omnes qui ex Israel, hi
sunt Israel; neque quia semen Abrahae, omnes filii;
sed in Isaac vocabitur tibi semen: hoc est, non hi qui
filii carnis, hi filii Dei, sed filii promissionis deputantur
in semine <note>(Rom. IX, 6-8)</note>
            </hi>. Quod itaque Deus promisit,
Deus facit. Hoc ergo totum sicut aedificat eos
quorum spes in Deo est, sic evertit eos qui confidunt
in virtute sua <note>(Psal. XLVIII, 7)</note>: ac per hoc, sicut
catholicam fidem aedificat, sic Pelagianum evertit errorem.</p>
        </div3>
<div3>
          <head>CLIV.</head>
          <p>
 JUL. Qui locus quam sit opinioni vestrae totus
infestus, et primo opere disputatum est, et si quid
hinc recoli oportuerit, disseretur. Nunc autem advertatur,
promissionem, quae facta est ad Abraham ob
remunerationem fidei ejus, in qua dicitur, quia pater
multarum gentium constitueretur, ostendisse, nec
unius illum populi genitorem debere defendi, qui multarum
gentium pater sit praedictus; nec ita solum
credulitatis recepisse mercedem, ut alios similiter
credentes a praemii consortio putetur excludere. <hi>Non
est autem scriptum,</hi> inquit, <hi>tantummodo propter ipsum,
quia reputatum est illi; sed et propter nos, quibus reputabitur,
credentibus in eum qui suscitavit Jesum Christum
Dominum nostrum a mortuis; qui traditus est propter
delicta nostra, et resurrexit propter justificationem
nostram <note>(Rom. IV, 23-25)</note>
          </hi>.
</p>
          <p>AUG. Dicite nobis, o vani, non defensores, sed
inflatores liberi arbitrii, qui ignorantes Dei justitiam,
et vestram justitiam volentes constituere, justitiae Dei
non estis subjecti <note>(Id. X, 3)</note>; dicite, inquam, nobis:
si noluissent gentes credere justeque vivere, evacuaretur
promissio quae facta est ad Abraham? Non,
inquies. Ergo ut Abraham ob stipendium fidei consequeretur
dilatationem seminis, praeparata est gentium
voluntas a Domino; et ut vellent quod et nolle potuissent,
ab illo factum est, qui ea quae promisit, potens
est et facere.</p>
        </div3>
<div3>
          <head>CLV.</head>
          <p>
 JUL. Cum ergo ille adhuc in praeputio testis
sit fidei pronuntiatus, et ob ejus stipendium dilatationem
fuerit seminis consecutus; qua, inquit, regula
tu, Judaee, non putas ad consortium justitiae pertinere
Gentiles, qui fidem Abrahae, paria de Dei virtutibus
credendo, restituunt?
</p>
          <p>AUG. Bene contra vos loqueris: quia utique si de
Dei virtutibus credunt, non sicut vos confidunt in virtute
sua, ut justificentur, id est, ut justi fiant; sed in
illius, qui justificat impium.</p>
        </div3>
<div3>
          <head>CLVI.</head>
          <p>
 JUL. Cur putes, inquit, sine consecrationibus
legis, ad Abrahae stemma nationes non posse perduci;
cum constet promissionem, quae facta est ad
Abraham, anteriorem fuisse quam legem, nec eam
ablutionibus tributam fuisse, sed moribus?
</p>
          <p>
            <pb n="1208"/>AUG. Hos mores, quos procul dubio bonos vis intelligi,
si ut putatis, homo sibi facit; praedicere ista
debuit Deus praescius, non promittere; ut non de illo
in hac causa diceretur, <hi>Quae promisit, potens est et
facere <note>(Rom. IV, 21)</note>
            </hi>; sed, Quae praescivit, potens est
et praenuntiare, aut, potens est et ostendere. Quando
autem dicunt homines, Quod Deus promisit, nos facimus;
se ipsos faciunt jactantia potentes, illum
arrogantia mentientem.</p>
        </div3>
<div3>
          <head>CLVII.</head>
          <p>
 JUL. <hi>Si enim qui sunt ex lege, haeredes sunt;
evacuata est fides, destructa est repromissio <note>(Ibid., 14)</note>
          </hi>.
Qui sermo, nisi intelligatur, ingerit maximam quaestionem:
dubio enim procul, dicit eos esse ex lege,
quos supra dixerat ex circumcisione, quos sibi tantum
noverat arrogare, ut putarent praeter se neminem
assumi ad Abrahae seminis dignitatem: atque hoc
disputatione collegerat, ut quia non solum hi qui ex
circumcisione, sed et illi qui ex praeputio sectari voluissent
vestigia fidei Abrahae, non immerito Abrahae
filii censerentur.
</p>
          <p>AUG. Quid, si noluissent? evacuaretur promissio?
Admoneo ut intelligatis, cui gratiae sitis inimici, negando
operari Deum voluntates in mentibus hominum:
non ut nolentes credant, quod absurdissime
dicitur; sed ut volentes ex nolentibus fiant. Non sicut
facit doctor homo, docendo et hortando, minando
et promittendo in sermone Dei: quod frustra fit, nisi
Deus intus operetur et velle per investigabiles vias
suas. Cum enim verbis doctor plantat et rigat, possumus
dicere, Forte credit, forte non credit auditor:
cum vero dat incrementum Deus <note>(I Cor. III, 6)</note>,
sine dubio credit et proficit. Ecce quod interest inter
legem et promissionem, inter litteram et spiritum.</p>
        </div3>
<div3>
          <head>CLVIII.</head>
          <p>
 JUL. Cum ergo superius id egisset, ut intelligeremus
a consortio justitiae non potuisse excludi
Gentes, sed per eamdem fidem cum filiis circumcisionis
in Abrahae stirpe numerari; nunc intulit, neminem
de circumcisione ad eam promissionem, quae
Abrahae data est, pertinere: hoc autem omnino, nisi
intelligatur, repugnat. Quod itaque ait, <hi>Si enim qui
sunt ex lege, haeredes sunt; evacuata est fides, et destructa
est promissio;</hi> non hoc pronuntiavit, ut videlicet
nemo de Judaeis per fidem fieri credatur haeres
promissionis antiquae: sed deest sermo, cujus vicem
implet intelligentia, non solos haeredes esse qui ex
lege sunt; ut si hoc modo dictum esset: Si enim qui
sunt ex lege, soli haeredes sunt, evacuata est fides.
Vere enim praeputium videretur excludi, si ad nullos
praeter eos qui ex circumcisione erant, benedictionis
haereditas perveniret. Intelligenda igitur consuetudo
Scripturarum est, quia non continuo quod non dicitur,
denegatur, ut intelligentiae opere verborum dispendia
suppleantur.
</p>
          <p>AUG. Sic intelligunt, qui non intelligunt. Cur non
attenditis, rogo, ideo non esse haeredes ex lege,
quia <hi>lex iram operatur? Ubi enim non est lex, nec
praevaricatio <note>(Rom. IV, 15)</note>
            </hi>. Ideo autem ex promissione,
<pb n="1209"/>
quia Deus quod promittit, ipse facit. Qui enim
praecepta legis implere se putat per arbitrium propriae
voluntatis sine spiritu gratiae, suam justitiam vult
constituere, non justitiam Dei sumere. Nam unde
dicit idem apostolus, <hi>Ut inveniar in illo non habens
meam justitiam, quae ex lege est, sed justitiam quae est
ex fide, justitiam ex Deo <note>(Philipp. III, 9)</note>
            </hi>? Quare suam
dicit justitiam, quae ex lege est, eamque justitiam
reprobat; non autem suam, sed ex Deo justitiam,
quae est ex fide? Numquid lex non est ex Deo? Quis
nisi infidelis hoc dixerit? Sed ex lege dicit justitiam
suam, in qua homo putat sufficere sibi legem ad facienda
divina mandata, confidens in virtute sua. Ex
fide autem justitiam, ideo dicit esse ex Deo, quia
Deus unicuique partitur mensuram fidei <note>(Rom. XII,
3)</note>: et ad fidem pertinet credere quod in nobis Deus
operetur et velle <note>(Philipp. II, 13)</note>; sicut operabatur
in illa purpuraria, cujus aperuerat sensum, ut intenderet
in ea quae a Paulo dicebantur <note>(Act. XVI, 14)</note>.
Ac per hoc, nec ipsi Judaei qui crediderunt in Christum,
in quibus et Paulus fuit, ex lege haeredes omnino
dicendi sunt, sed potius ex promissione. Ideo
enim dictum est, <hi>In Isaac vocabitur tibi semen,</hi> quia <hi>non qui filii carnis, hi filii Dei; sed filii promissionis
deputantur in semine 
 <note>(Rom. IX, 7 et 8)</note>
            </hi>.</p>
        </div3>
<div3>
          <head>CLIX.</head>
          <p>
 JUL. Collegit itaque Apostolus argumentum
hoc modo: Si nulli essent haeredes benedictionis,
nisi qui ex lege sunt; ut praeputium constabat exclusum,
ita consequens erat, neminem qui fuisset ex
lege, benedictione privari: id est, si circumcisio
tantum valeret, ut sine ea fides nihil valeret; sicut
Gentes liquebat repulsas, ita probabatur de Judaeis
ad perditionem nunquam quemquam ire potuisse.
</p>
          <p>AUG. Quomodo erat consequens, o grosse dialectice?
quomodo erat consequens, si nulli essent haeredes
benedictionis, nisi qui ex lege sunt, neminem
qui fuisset ex lege, benedictione privari? Numquid
quia nemo est haeres, nisi baptizetur, propterea qui
baptizantur, omnes haeredes sunt? Sed hoc dixerim,
non quia ibi est quae inter vos vertitur quaestio; verum
ut ostenderem quam sis ipse acutus, qui me
obtunsiorem dicis esse pistillo <note>(Supra, cap. 117)</note>.</p>
        </div3>
<div3>
          <head>CLX.</head>
          <p>
 JUL. Nunc autem cum confiteamini praevaricatores
in lege non esse benedictionis haeredes, quia
talibus lex iram operatur; constat promissionem illam
non circumcisioni convenire, sed fidei. Destrueretur
autem promissio, si praeter legem nemo justus
esset: quandoquidem post quadringentos et triginta
annos promissionis allata lex <note>(Galat. III, 17)</note>, et
ipsum Abraham, et Isaac, et Jacob, et omnes in medietate
 sanctos expertes benedictionis ostenderet,
quae non potuisset cuiquam sine lege conferri.
</p>
          <p>
            <pb n="1210"/>AUG. Imo destrueretur promissio, si ex lege quisquam
justus esset. <hi>Si enim qui ex lege, haeredes sunt;
exinanita est fides, evacuata est promissio; lex enim
iram operatur <note>(Rom. IV, 14, 15)</note>
            </hi>: ad hoc utique, ut
ad iram evadendam, Dei gratia requiratur.</p>
        </div3>
<div3>
          <head>CLXI.</head>
          <p>
 JUL. Quod quia manifesto falsum est; et sub
lege quippe peccatores poenam merebantur, et ante
legem justitia et fides remunerationis suae fructibus
privatae non sunt; constat, non ad truncatas ferro
carnes, sed ad illustres probitate mentes, promissionis
illius gloriam pertinere. Sequitur autem fulminea
contra traducem sententia: <hi>Lex enim,</hi> inquit, <hi>iram operatur: ubi autem non est lex, nec praevaricatio.</hi> 
Persuade ergo legem datam esse conceptis, legem
posse dari nascentibus; ut eos praevaricationis
reos possit arguere. Caeterum nos cum Apostolo credimus,
quem nihil contra rationem sensisse defendimus,
non esse in ea aetate praevaricationem, in qua
lex esse non potuit; quia <hi>ubi non est lex, nec praevaricatio:</hi> 
quae <hi>lex iram operatur,</hi> non vitio suo, sed
eorum iniquitate, qui peccata virtutibus anteponunt.
</p>
          <p>AUG. Non est ergo lex Christi, <hi>Nisi quis renatus
fuerit ex aqua et Spiritu, non potest intrare in regnum
Dei <note>(Joan. III, 5)</note>
            </hi>? quam legem vides, etiam ad parvulos
pertinere. Verum tu dic potius parvulus cujus
anima interibat de genere ejus, si die non circumcideretur
octavo <note>(Gen. XVII, 14)</note>, cujus praevaricationis
arguebatur, ut tali supplicio plecteretur? Nisi
quia ipse in se ipso nihil peccans, tenebatur reus <hi>in similitudine praevaricationis Adae, in quo omnes
peccaverunt 
 <note>(Rom. V, 14, 12)</note>
            </hi>. Quae verba apostolica,
tam clara obscurare, tam recta curvare, ingenti
quidem, sed inani labore conaris.</p>
        </div3>
<div3>
          <head>CLXII.</head>
          <p>
 JUL. Approbavit ergo Apostolus, quia non
sit tantummodo scriptum propter Abraham, quod
reputatum est illi ad justitiam; sed et propter nos,
quibus sine dubio reputatur, cum in Deum credimus,
qui Jesum Christum ex mortuis excitavit: <hi>Qui traditus est,</hi> 
 inquit, <hi>propter delicta nostra, et resurrexit
propter justificationem nostram <note>(Id. IV, 23-25)</note>
          </hi>.
</p>
          <p>AUG. Ab hac gratia separatis parvulos, quos nullum
delictum ex origine tractum habere contenditis;
unde fit consequens, ut non ad eos pertineat beneficium,
quo propter delicta nostra est traditus Christus:
et haec sentientes et dogmatizantes christianos
catholicos vos dicere audetis!</p>
        </div3>
<div3>
          <head>CLXIII.</head>
          <p>
 JUL. Quam vehementer inculcat, apud justum
judicem Deum aliena peccata aliis non nocere,
qui commendans mortem Christi vigilanter enuntiat,
propter nostra illum delicta, quae et plura erant, et
nostra erant, et non propter unum et alienum, et
olim defuncti hominis, mortem oppetiisse?
</p>
          <p>AUG. Inobedientia quidem unius hominis non absurde
utique delictum dicitur alienum, quia nondum
nati nondum egeramus aliquid proprium, sive bonum,
sive malum: sed quia in illo qui hoc egit,
quando id egit, omnes eramus, tantumque fuit ac
<pb n="1211"/>
tale delictum, ut eo natura universa vitiaretur humana;
quod satis indicat etiam ipsa generis humani tam
manifesta miseria; hoc delictum alienum obnoxia
successione fit nostrum: propter quod dictum est
a doctore catholico, qui recte intellexit Apostolum,
 « Omnes homines sub peccato nascimur, quorum
ipse ortus in vitio est »  <note>(Ambrosius, de Poenitentia,
lib. 1, cap. 2 vel 3)</note>. Cujus intellectum, et aliorum
ejus in catholica veritate sociorum, si sequi volueritis,
non cogemini alienare parvulos a beneficio mortis
ejus, <hi>qui traditus est propter delicta nostra;</hi> et <hi>unus
pro omnibus mortuus est:</hi> ubi quod sequitur clamat
Apostolus, <hi>Ergo omnes mortui sunt; et pro omnibus
mortuus est <note>(II Cor. V, 14 et 15)</note>
            </hi>: et vos reclamatis, Non
sunt mortui parvuli; clamate et quod sequitur, Ergo
non pro ipsis mortuus est; et videte utrum vos non
mortui jaceatis, qui mortuis, ne vivificentur, Christi
mortem negatis. Quia non eis, sicut putatis, peccatum
debet unius et olim defuncti hominis imputari.
Nec attenditis, primum hominem Adam sic olim
fuisse defunctum, ut tamen post illum secundus
homo sit Christus; cum tot hominum millia inter illum
et hunc orta sint: et ideo manifestum est, ad
illum pertinere omnem qui ex illo successione propaginis
nascitur, sicut ad istum pertinet omnis qui in
illo gratiae largitate renascitur. Unde fit ut totum genus
humanum quodam modo sint homines duo, primus
et secundus.</p>
        </div3>
<div3>
          <head>CLXIV.</head>
          <p>
 JUL. Qui ergo dicit multa delicta, nihil
de uno Manichaeorum, id est, traducis suspicatur.
</p>
          <p>AUG. Sed utique, homo contentiose, multa delicta
essent, quae multi haberent, etiam singula singuli,
propriae voluntatis, si ad lavacrum regenerationis
venirent, cum primum peccare coepissent; quos
omnes secundum istam, non rationem, sed distortionem
tuam, ab hac gratia, quae ex multis delictis
justificat, facitis alienos; quoniam non vultis ejus
esse participes quoslibet homines, quorum delicta
sunt singula. Quanto magis ergo multa sunt, eis additis
quae habent alii plura, alii pauciora? a quibus
tamen omnibus liberat ista gratia, de qua dictum
est, <hi>Ex multis delictis in justificationem <note>(Rom. V, 16)</note>
            </hi>.
 « Fuit enim Adam, et in illo fuimus omnes; periit
Adam, et in illo omnes perierunt. »  Ambrosius hoc
dixit <note>(Lib. 7 in Luc. XV, 24)</note>: calumniose, non erat
Manichaeus. Parvulos contagium mortis antiquae prima
nativitate contrahere, Cyprianus dixit <note>(Epist. 64,
ad Fidum)</note>: calumniose, non erat Manichaeus. Omnes
in uno Adam peccasse, Hilarius dixit: calumniose,
non erat Manichaeus. In qua Ecclesia ista
didicerunt, calumniose, non erat Manichaea: et quia
catholica erat, atque catholica perseverat, ideo
vos contra ista sentientes et contendentes ferre
<pb n="1212"/>
non potuit; et ut catholica permaneret, infirmitatem
parvulorum suorum vestra damnatione munivit</p>
        </div3>
<div3>
          <head>CLXV.</head>
          <p>
 JUL. <hi>Justificati itaque ex fide, pacem habeamus
ad Deum per Dominum nostrum Jesum Christum,
per quem et accessum habemus in gratiam
istam, in qua stamus, et gloriamur in spe gloriae Dei <note>(Rom. V, 1 et 2)</note>
          </hi>.
Qui vobis videtis, inquit, justificationem
per peccatorum veniam fuisse collatam, firmam
tenete concordiam, et paribus animis Mediatoris
dona laudate, cujus munere collatum nobis est
ut in hanc gratiam haberemus introitum; et eos
quos justitia reos tenebat, quia reos nos non natura
fecerat, sed voluntas, libertati reddidit, et
eripuit ultioni; praestititque, ut qui sperabamus
aeterna supplicia, modo gloriemur in spe gloriae
Dei.
</p>
          <p>AUG. Non per solam peccatorum dimissionem
justificatio ista confertur, nisi auctoribus vobis. Justificat
quippe impium Deus, non solum dimittendo
quae mala facit, sed etiam donando charitatem, ut
declinet a malo, et faciat bonum per Spiritum sanctum,
cujus subministrationem jugem poscebat
Apostolus eis, quibus dicebat, <hi>Oramus autem ad
Deum, ne quid faciatis mali <note>(II Cor. XIII, 7)</note>
            </hi>. Contra
istam gratiam geritis bellum; ut liberum non sermone
defendatis, sed praesumptione decipiatis voluntatis
arbitrium.</p>
        </div3>
<div3>
          <head>CLXVI.</head>
          <p>
 JUL. Verum ut magis exprimeretur
virtus istius securitasque doctrinae, quid conferat
fidelibus philosophia christiana persequitur: <hi>Non solum autem, sed et gloriamur in pressuris; scientes
quoniam tribulatio patientiam operatur, patientia
autem probationem, probatio autem spem; spes autem
non confundit, quia charitas Dei diffusa est in cordibus
nostris per Spiritum sanctum, qui datus est nobis <note>(Rom. V, 3-5)</note>
          </hi>.
Id est, Non solum nobis haec beneficia
contulerunt, ut amplitudine quandoque munerum
gaudeamus: sed jam in praesentiarum, in mediis
angorum aestibus constituti, alacres sumus ipsius
possessione virtutis, et de persequentium furore
ridemus, impiorum crudelitatem, eruditionem patientiae
magis, quam perturbationem laetitiae judicantes;
ut non solum propter praemia non peccemus,
sed hoc ipsum non peccare praemium censeamus.
</p>
          <p>AUG. Si praemium est non peccare, quis dat hoc
praemium? Puto quia non dicturus es, Ipse sibi
homo: quamvis hoc te cogat dicere perversitas haeresis
vestrae. Si ergo Deus dat hoc praemium, ut homo
non peccet; donum potius video dicendum esse,
quam praemium, ne aliqua merita praecessisse videantur:
cum eos qui dicunt gratiam Dei secundum merita
nostra dari, Pelagius quoque ipse damnaverit.
Quomodo autem detur hoc donum, id est, non peccare,
et tu paulo ante dixisti, Apostoli verba commemorans: <hi>Quoniam charitas Dei diffusa est in cordibus
nostris per Spiritum sanctum, qui datus est nobis.</hi> 
 Ac
<pb n="1213"/>
per hoc, in philosophia christiana, ut gloriemur in
tribulationibus, non est nostrum, quia et hoc accepimus:
alioquin tanquam de suo a se sibi parto glorianti
homini dicitur, <hi>Quid enim habes quod non accepisti?
Si autem et accepisti, quid gloriaris quasi non
acceperis <note>(I Cor. IV, 7)</note>
            </hi>? Et tamen gloriamur, non
sic quasi non acceperimus; sed gloriamur in illo
qui hoc dedit, ut qui gloriatur, in Domino glorietur <note>(Id. I, 31)</note>.
Haec est gratia, quam catholica fides
praedicat: utquid eam, quaeso, vester error oppugnat,
cum etiam vestro vos ore convincat?</p>
        </div3>
<div3>
          <head>CLXVII.</head>
          <p>
 JUL. Deinde cum in testamentis agi ea,
quae sunt promissa, conspicimus; praesentis vitae inter
ludicra omnino omnia bona malaque numeramus,
fidem pollicitationis Dei de magnitudine in nos charitatis
illius aestimantes. Neque enim confutabit spem
nostram aeternorum frustratio commodorum; quandoquidem
vadem beatitudinis futurae Dei charitatem
tenemus, quae effusa est in cordibus nostris per Spiritum
sanctum, qui datus est nobis: id est, per dona
sancti Spiritus, amorem suum Deus circa genus probavit
humanum.
</p>
          <p>AUG. Non vis esse inter haec dona, etiam non peccare:
sed confidens in virtute tua, hoc tibi tu ipse
vis dare. Noli irasci obsecro: <hi>Maledictus omnis qui
spem habet in homine <note>(Jerem. XVII, 5)</note>
            </hi>.</p>
        </div3>
<div3>
          <head>CLXVIII.</head>
          <p>
 JUL. Restituet ergo totum fideliter, quod
fidelibus repromisit.
</p>
          <p>AUG. Restituet plane etiam hoc ipsum, ut fideles
sint; quia fidem gentium promisit Abrahae: et quidam
magnus fidelis dicit, <hi>Misericordiam consecutus sum, ut
fidelis essem <note>(I Cor. VII, 25)</note>
            </hi>.</p>
        </div3>
<div3>
          <head>CLXIX.</head>
          <p>
 JUL. <hi>Qui</hi> enim <hi>Filio suo non pepercit, sed
pro nobis omnibus tradidit eum,</hi> per quem nos operatione
 sancti Spiritus consecravit, procul dubio <hi>cum
illo omnia nobis donavit <note>(Rom. VIII, 32)</note>
          </hi>. <hi>Ut quid enim
Christus, cum adhuc infirmi essemus, secundum tempus
pro impiis mortuus est <note>(Id. V, 6)</note>
          </hi>?
</p>
          <p>AUG. Testimonia divina commemoras, quibus vester
error evertitur. Non enim dictum est, Christus etiam
pro impiis; sed, <hi>pro impiis,</hi> inquit, <hi>mortuus est.</hi> Ut
autem et ipse alibi confessus es, etiam pro parvulis
mortuus est: et tamen, qua fronte nescio, transiisse
in eos originaliter impietatem primi hominis negas.
Quomodo ergo pertinent ad eum, qui <hi>pro impiis mortuus
est?</hi> </p>
        </div3>
<div3>
          <head>CLXX.</head>
          <p>
 JUL. <hi>Vix enim pro justo quis moritur: nam
pro bono forsitan quis audeat mori. Commendat autem
Deus charitatem suam in nobis: quoniam si cum adhuc
peccatores essemus, Christus pro nobis mortuus est;
multo magis justificati nunc in sanguine ipsius, salvi
<pb n="1214"/>
erimus per eum ab ira. Si enim cum inimici essemus,
reconciliati sumus Deo per mortem Filii ejus; multo
magis reconciliati, salvi erimus in vita ejus. Non solum
autem hoc, sed et gloriantes in Deo per Dominum nostrum
Jesum Christum, per quem nunc reconciliationem
accepimus <note>(Rom. V, 7, etc.)</note>
          </hi>. Aperuit quanta totum
Christus pietate gessisset, qui mori dignatus est pro
nihil boni merentibus.
</p>
          <p>AUG. Haec verba tua sic temperata sunt, ut etiam
parvulos tangere videantur; quoniam et ipsos nihil
boni meruisse conceditis, quos nihil boni egisse
fatemini: sed Apostolus non ita locutus est, qui dixit,
Christum pro impiis et peccatoribus mortuum fuisse.
Frustra ergo tu magnam Christi misericordiam extenuandam
putasti: ille enim pro male merentibus
mortuus est: a quo tanto beneficio Salvatoris parvulos
separatis, quoniam salvos eos dicitis: ille autem
dicit, <hi>Non est opus sanis medicus <note>(Matth. IX, 12)</note>
            </hi>:
non est ergo opus parvulis Christus, quibus utique
secundum vos non est Jesus: quibus autem opus
est, his procul dubio est Jesus. Sed discedite, maligni:
opus est parvulis. Et ipsos ergo a peccatis
eorum salvos facit, quoniam propterea tale nomen
accepit: ubi angelus dixit, <hi>Vocabis nomen ejus Jesum;
ipse enim salvum faciet populum suum a peccatis eorum <note>(Id. I, 21)</note>
            </hi>.</p>
        </div3>
<div3>
          <head>CLXXI.</head>
          <p>
 JUL. Quippe qui rationem et legem criminum
amore calcaverant, euntes post desideria sua,
quae ipsa conscientia, cujus est maxima vis, castigabat.
Verum quia constabat, etiam Prophetas propter
justitiam crebro mortis enituisse contemptu, et plurimos
pro magnis quibusque rebus dignitatisque insitae
fulgore rutilantibus securo ad interitum animo cucurrisse,
ne non singularitas virtutis Christi dilucidior
ejusmodi esset exemplis, intulit Apostolus, per quod
ostenderet charitatem et fortitudinem illius unico
eminere fastigio: Assentio et ego, licet raro, licet
vix, tamen pro rebus justis et bonis mori elegisse
nonnullos; sed illis negotiorum dignitas, id est, ipsarum
rerum pro quibus dimicaverant claritudo, periculorum
temperavit dolorem: Christus autem nihil
habuit quod amaret in studiis impiorum, et pro his
qui erant propria voluntate deformes, non est aspernatus
impendi: apparet autem illum omnium virtutibus
antecellere; quia etsi in tolerantia paucos, in
causa tamen nullos potest habere consortes. Nihil igitur
de ejus munificentia desperemus: quia si pro nobis
mortuus est cum adhuc essemus peccatores; multo
magis justificati nunc in sanguine ipsius, salvi erimus
per eum ab ira.
</p>
          <p>AUG. Nolite ergo eximere parvulos de numero
peccatorum: quia et pro ipsis mortuum fatemini
Christum.</p>
        </div3>
<div3>
          <head>CLXXII.</head>
          <p>
 JUL. Et post reconciliationem, quam cum
Deo habere promeruimus, per operam videlicet
<pb n="1215"/>
Mediatoris; debemus percipere animo sempiterna
gaudia, et non solum salutem sperare, sed etiam gloriam.
</p>
          <p>AUG. Rogo te, attende quod dicit Apostolus, propter
quod factum est ut de primo homine loqueretur: de
reconciliatione agebat, quam tu quoque per mediatorem
Christum ex inimicitiis, quas cum Deo habuimus,
factam esse concedis. Ecce vide verba Apostoli: <hi>Justificati igitur ex fide,</hi> 
 inquit, <hi>pacem habeamus ad
Deum, per Dominum nostrum Jesum Christum.</hi> Et
paulo post: <hi>Si enim Christus, cum infirmi essemus,
adhuc juxta tempus pro impiis mortuus est.</hi> Item
paulo post: <hi>Commendat autem,</hi> inquit, <hi>charitatem
suam Deus in nobis, quoniam cum adhuc peccatores
essemus, Christus pro nobis mortuus est: multo magis
nunc justificati in sanguine ipsius, salvi erimus ab ira
per ipsum.</hi> Adhuc attende: <hi>Si enim cum inimici essemus,</hi> 
inquit, <hi>reconciliati sumus Deo per mortem Filii
ejus; multo magis reconciliati, salvi erimus in vita
ipsius.</hi> Hanc reconciliationem, quam toties commendavit,
etiam in novissimo posuit, dicens, <hi>Per quem
et nunc reconciliationem accepimus:</hi> ac deinde intulit, <hi>Propter hoc, sicut per unum hominem peccatum intravit
in mundum 
 <note>(Rom. V, 1-12)</note>
            </hi>. Sicut ergo per hunc
unum inimicitiae, sic per unum Christum reconciliatio.
Quisquis igitur a peccato in quo inimicitiae factae
sunt, liberos esse parvulos dicit, profecto eos negat
ad hanc reconciliationem, propter quam Christus
mediator factus est, pertinere: proinde separat eos
et a justificatione quae fit in Christi sanguine, cujus
fundendi causa, quando eum bibendum commendavit,
nulla nisi in remissionem dicta est peccatorum <note>(Matth. XXVI, 28)</note>.
Unde fit consequens, ut
parvulis peccata non habentibus mors Christi nihil
prosit omnino: per hanc enim reconciliati sumus
Deo, cum inimici essemus; quod parvuli, secundum
vos, non fuerunt. Ut enim propter hanc reconciliationem
moreremur peccato, in quo inimicitiae fuerunt; <hi>quicumque baptizati sumus in Christo,</hi> 
 sicut idem dicit
apostolus, <hi>in morte illius baptizati sumus.</hi> Ad haec autem
verba ut perveniret: <hi>Si enim mortui sumus,</hi> inquit, <hi>peccato, quomodo vivemus in eo?</hi> 
 Statimque ut
ostenderet mortuos nos esse peccato: <hi>An ignoratis,</hi> 
inquit, <hi>quoniam quicumque baptizati sumus in Christo
Jesu, in morte ipsius baptizati sumus <note>(Rom. VI, 2, 3)</note>
            </hi>?
Ubi est libertas et fortitudo animi vestri? Quare timetis
dicere, quod credere non timetis, parvulos
in Christo baptizari non oportere, quos peccatum,
cui moriantur, dicitis non habere?</p>
        </div3>
<div3>
          <head>CLXXIII.</head>
          <p>
 JUL. <hi>Propterea sicut per unum hominem
in hunc mundum peccatum intravit, et per peccatum
mors; et ita in omnes homines mors pertransiit, in quo
omnes peccaverunt <note>(Id. V, 12)</note>
          </hi>. Ad edomandam superbiam
Judaeorum, qui sibi necessariam peccatorum
veniam non tantum, quantum Gentilibus aestimabant,
<pb n="1216"/>
praerogativa legis sanctitatem suo generi vindicantes;
in morbum humanae conversationis invadit,
et multitudinem delinquentium retro petit: ut quantum
dominationis in hoc mundo iniquitas occupaverit,
antiquitatis ipsius prodat auctoritas; quamque
multa et veternosa crimina, ab obscenitate praecedentium
per manus mutuae imitationis posteris tradita,
Christi gratia sustulisset, ostenderet. Atque ob
hoc recordationem facit primi hominis; non a quo
peccatum coeperat, constat enim prius mulierem deliquisse;
sed qui per privilegium sexus, magisterium
occupasset delicti: per hunc ergo, <hi>intravit peccatum,
et per peccatum mors,</hi> sine dubio illa quae peccatoribus,
id est, aeterna, promittitur: <hi>et ita,</hi> inquit, <hi>in
omnes homines mors pertransiit, in quo omnes peccaverunt.</hi> 
Aperuit prorsus qualiter haec mors transiisset
ad posteros, ob imitationem scilicet, non generationem.
</p>
          <p>AUG. Jam quidem responsum est tibi, cur non mulierem
nominaverit, ex qua fuit initium peccati, sed
unum hominem; aut ut ipsa quoque in illo intelligeretur
propter unam carnem, aut quod a viro incipit
generatio, per quam volebat ostendere in mundum
intrasse peccatum. Sed homines, qui dicitis mortem
quae in peccato est, ob imitationem, non generationem,
ad posteros transiisse, cur non aperte dicitis
baptizari in Christo Jesu parvulos non debere? Si
enim baptizandi sunt in Christo, quoniam quicumque
baptizantur in Christo, in morte ipsius baptizantur;
procul dubio peccato et ipsi moriuntur: hinc quippe
probavit Apostolus, peccato nos esse mortuos, quia
in morte Christi baptizati sumus. Cum enim dixisset, <hi>Si mortui sumus peccato, quomodo vivemus in eo?</hi> 
 mox
ut ostenderet mortuos nos esse peccato, <hi>An ignoratis,</hi> 
inquit, <hi>quoniam quicumque baptizati sumus in Christo
Jesu, in morte illius baptizati sumus?</hi> Quisquis igitur
peccatum non habet, non est cui moriatur in Baptismo:
quisquis autem, cum baptizatur, non peccato
moritur, non baptizatur in morte Christi; ac per hoc,
non baptizatur in Christo. Quid tergiversamini? Libere
aperite inferos vestros: libere ad vos intrent, qui nolunt
in delicto mortuos, in Baptismo vivificari parvulos
suos.</p>
        </div3>
<div3>
          <head>CLXXIV.</head>
          <p>
 JUL. Postquam enim dixerat, <hi>in omnes
homines pertransiit;</hi> subdidit statim, <hi>in quo omnes peccaverunt:</hi> 
hoc, <hi>in quo omnes peccaverunt,</hi> nihil aliud
indicat, quam quia omnes peccaverunt, secundum
illud Davidicum: <hi>In quo corrigit adolescentior viam
suam?</hi> id est, quomodo corrigit viam suam? <hi>In custodiendo
sermones tuos <note>(Psal. CXVIII, 9)</note>
          </hi>. In eo ergo corrigi
dicitur, per quod et corrigitur. Ita et Apostolus in
eo dixit pertransiisse mortem, in quo omnes propria
voluntate peccaverunt: non ut hoc, <hi>in quo,</hi> aut Adam,
aut peccatum videatur ostendere; sed <hi>in quo</hi> omnes
peccantes intelligatur exprimere.
</p>
          <p>AUG. Aperi oculos: in Adam omnes moriuntur,
in quo si non sunt mortui parvuli, nec in Christo vivificantur,
<pb n="1217"/>
utquid cum eis ad Baptismum vivificatoris
et salvatoris simulatione damnabili curritis, quos vivos
sanosque clamando vivificari sanarique non
vultis?</p>
        </div3>
<div3>
          <head>CLXXV.</head>
          <p>
--JUL. Omnes autem pro multis poni,
innumera Scripturarum exempla testantur, secundum
illud, <hi>Omnes declinaverunt, simul inutiles facti sunt:</hi> 
et post pauca, <hi>Qui devorant,</hi> inquit, <hi>plebem meam, sicut
cibum panis <note>(Psal. XIII, 3, 4)</note>
          </hi>; ostendens ab illis
omnibus, quos malum pronuntiaverat operari, hanc
plebem fuisse discretam. In Evangelio refertur, <hi>Et
clamabat omnis populus: Crucifige! crucifige <note>(Matth.
XXVII, 23, et Luc. XXIII, 21)</note>
          </hi>! Et tamen generalitate
verbi hujus nequaquam aut Apostoli, aut Nicodemus,
aut sanctae mulieres includuntur. Hic ipse Apostolus,
quos nunc dixit omnes, paulo post multos nominat.
</p>
          <p>AUG. Ad hoc jam responsum est, non repugnare
omnibus multos, quia ipsi omnes non pauci, sed
multi sunt. Et quod de Psalmo commemorasti, <hi>Omnes
declinaverunt, simul inutiles facti sunt;</hi> prorsus
verum est: filios quippe hominum, qui declinaverunt
omnes, discrevit a filiis Dei, quos non declinantes
devorabant; Deus enim respexit super
filios hominum: hi omnes declinaverunt; ab eis
quippe excepti sunt filii Dei. Ex his ergo declinantibus
omnibus filiis hominum, erat etiam ille omnis populus
qui clamabat: <hi>Crucifige! crucifige!</hi> Ad hunc quippe
populum nullo modo illi, qui jam in Christum crediderant,
pertinebant. Hinc te exue, si potes, quod <hi>unus pro omnibus mortuus est;</hi> 
 et aude dicere, non
omnes mortuos, pro quibus mortuus est Christus;
cum statim tibi Apostolus fauces premat, et opprimat
audacissimam vocem, quid sequeretur ostendens,
et dicens, <hi>Ergo omnes mortui sunt.</hi> Noli sic laudare
Apostolum; noli sic exponere, ut nolis audire, <hi>Si
unus pro omnibus mortuus est, ergo omnes mortui
sunt <note>(II Cor. V, 14, 15)</note>
            </hi>. In hos omnes cum peccato
mors pertransiit, per illum in quo omnes moriuntur:
ibi sunt et parvuli, quia et pro ipsis Christus mortuus
est: qui propterea pro omnibus mortuus est, quia
omnes mortui sunt. Quidquid argumenteris, quidquid
tergiverseris, quidquid apostolicorum verborum coneris
evertere sive pervertere, a morte quae in peccato
est, parvulos non ostendis immunes: quia et pro eis
Christum mortuum negare non audes.</p>
        </div3>
<div3>
          <head>CLXXVI.</head>
          <p>
 JUL. Quid ergo egerimus appareat; <hi>omnes,</hi> 
 plurimos Apostolus dixit; quos ideo ait obnoxios
morti, quoniam voluntate propria peccaverunt.
Non igitur originale, sed voluntarium crimen accusat:
et revera nihil aliud indicant verba, si eorum fides et
proprietas expendatur. Nam si peccatum crederet ad
posteros generatione transiisse, id est, ad eos qui ibi
non fuerant, ab illo fuisse jaculatum, falsissime
omnes peccasse pronuntiaret.
</p>
          <p>AUG. Possem tibi dicere, Quomodo secuti sunt posteri
Adam peccantis exemplum, qui non ibi fuerunt,
<pb n="1218"/>
nec ipsum peccatum vel viderunt, vel audierunt, vel
crediderunt? Sed non hoc dico:  « Fuit enim Adam,
et in illo fuimus omnes; periit Adam, et in illo omnes
perierunt: propter quod in illo omnes moriuntur » <note>(Ambrosius, lib. 7 in Luc. XV, 24)</note>.
Apostolum audiapertissime
loquentem, non te tortuosissime garrientem.</p>
        </div3>
<div3>
          <head>CLXXVII.</head>
          <p>
 JUL. Quod enim unus facit, et ad alios
dirigit, non vere hoc omnes fecisse dicuntur: aut
enim pertransiit ad eos, et ipsi non peccaverunt; aut
ipsi peccaverunt, quo sermone negotium operationis
exprimitur, et ad eos non pertransiit nisi imitatione
sola.
</p>
          <p>AUG. Si quis intemperantia sibi podagram faciat,
eamque transmittat in filios, quod saepe contingit;
nonne recte dicitur, in eos illud vitium de parente
transiisse? Ipsos quoque hoc in parente fecisse, quoniam
quando ipse fecit, in illo fuerunt; ac sic ipsi
atque ille adhuc unus fuerunt? fecerunt ergo, non
actione hominum, sed ratione jam seminum. Quod
ergo aliquoties invenitur in corporis morbis, hoc in
illo unius primi genitoris antiquo magnoque peccato,
quo natura humana universa vitiata est, factum
esse noverat, qui lucidissima locutione, quam vos
conamini tenebrare, dicebat, <hi>Per unum hominem peccatum
intravit in mundum, et per peccatum mors; et
ita in omnes homines petransiit, in quo omnes peccaverunt <note>(Rom. V, 12)</note>
            </hi>.
Gratiam quippe Christi commendare
intenderat, a contrario formam constituens, et
regenerationis principem principi generationis opponens.</p>
        </div3>
<div3>
          <head>CLXXVIII.</head>
          <p>
 JUL. Illud autem quod te opponere credidisti,
vel in isto libro, cui nunc respondeo, vel in
his quos ad Marcellinum scripseras, tum transiisse
peccatum,  « quando omnes homines, »  ut tuis verbis
utar,  « ille unus fuerunt »  <note>(De Peccatorum Meritis,
et Remissione, lib. 1, n. 11)</note>; sine difficultate veritas
deterit, et irrisioni cujusce prudentis exponit.
Nam tali argumento praeter impietatem tuam nihil
aliud indicatur; impietatem, inquam, qua credis ita
esse animarum traducem, in Tertulliani olim et Manichaei
profanitate damnatam, sicut est etiam corporum
tradux: quod tam nefarium est, ut cum a nobis
in ea epistola, quam ad Orientem misimus, vobis
fuisset objectum, tu in his libris, quos nuper ad
Bonifacium misisti, negando a te propulsare coneris.
Ais enim,  « Dicunt autem nos animarum traducem
confiteri; quod in cujus libris legerint nescio »  <note>(Contra
duas Epistolas Pelagianorum, lib. 3, n. 26)</note>: ut
a te videlicet nihil dici tale dejeres. Porro, ut falsitas
tua tuorum verborum collatione prodatur, quomodo
traducem animarum, profanam revera opinionem,
tuis dicis sensibus non teneri; cum profitearis,
<pb n="1219"/>
omnes homines illum unum fuisse? Si enim non
credis partem animae seminibus illigatam; quo ore
scribis, omnes homines Adam solum fuisse, cum
homo utique nisi anima et corpus simul esse non
possit?
</p>
          <p>AUG. Putas hominem non posse dici solum hominis
corpus: cum scias ipsum Filium Dei unicum, Dominum
nostrum Jesum Christum, sub Pontio Pilato crucifixum,
et sepultum, sicut tota ejus Ecclesia confitetur,
et haereses multae, in quibus et vestra est; et
tamen solum corpus Christi sepultum est. Debuit ergo
secundum te Jesus Christus Filius Dei unicus Dominus
noster non dici sepultus; quoniam non ex solo
corpore, sed ex Verbo Dei et anima rationali et corpore
est Christus Dei Filius unicus Dominus noster:
sed cum venisset ad haec verba confessio, Sub Pontio
Pilato crucifixus est; subjici debuit, et corpus ejus
sepultum. Nec de ipso primo homine, de quo agitur,
dicere Scriptura debuit, <hi>Finxit Deus hominem pulverem
terrae <note>(Gen. II, 7)</note>
            </hi>: quia solum hominis corpus ex
terra est. Ipsum denique Deum errasse clamate, qui
mortem minando, dixit homini, <hi>Terra es, et in terram
ibis <note>(Id. III, 19)</note>
            </hi>: cum potius ex tua doctrina debuerit
dicere, Terra est corpus tuum, et in terram ibit. Quia
ergo  « fuit Adam, et in illo fuimus omnes »  <note>(Ambr.,
lib. 7, in Luc. XV, 24)</note>, quod ante nos catholici doctores
secundum Scripturas sanctas in sancta Ecclesia
didicerunt, atque docuerunt; ideo dixi,  « Omnes ille
unus fuerunt; »  quia et illi duo, masculus et femina,
non jam duo erant, sed una caro <note>(Matth. XIX, 6)</note>. Et
ego de omnibus genitis dixi, quoniam quando peccatum
est, omnes ille unus fuerunt: nondum quippe
inde fuerat ullus in matrem seminatione transfusus;
et utique filii a viris transfunduntur in feminas. Et
qualibet ergo, et quantalibet parte, omnes qui ex illo
nati sunt, ille unus fuerunt, sive secundum solum
corpus, sive secundum utramque hominis partem;
quod me nescire confiteor, nec me pudet, ut vos, fateri
nescire quod nescio: nec ideo tamen nescio, de
omni homine scriptum esse, <hi>Homo vanitati similis factus
est; dies ejus velut umbra praetereunt <note>(Ps. CXLIII,
4)</note>
            </hi>; quia et alibi eadem sancta Scriptura dicit, <hi>Verumtamen
universa vanitas omnis homo vivens <note>(Ps. XXXVIII,
6)</note>
            </hi>: quod justo Deo creante non fieret, si peccatum
originale non esset.</p>
        </div3>
<div3>
          <head>CLXXIX.</head>
          <p>
 JUL. Deinde etiamsi hoc solum ad carnem
referas; nec sic potest haec intelligentiae tuae
fatuitas excusari, qua dicis,  « Omnes ille unus fuerunt; » 
cum eo tempore quo peccavit Adam, jam duo
essent homines, non unus, id est, ipse et uxor ejus;
de quorum substantia, non culpa, genus hominum,
secundum quod Deus instituerat, pullulavit.
</p>
          <p>AUG. Jam dixi, et ecce iterum dico: ego de his
dixi,  « Omnes ille unus fuerunt, »  quos fuerat seminaturus,
id est, generaturus Adam. Ex illo ergo uno
principaliter erant tracturi nascentes originale peccatum,
<pb n="1220"/>
qui genuit. Illa autem (qua conjuncta duo fuerunt)
quod excepit, concepit, peperitque posterior
quamvis peccaverit prior. Unde et sancta Scriptura in
lumbis patris Abraham dicit fuisse filios Levi, et
in illo a sacerdote Melchisedech fuisse decimatos <note>(Hebr. VII, 5-10)</note>:
ad Hebraeos Epistolam lege, et
linguam corrige.</p>
        </div3>
<div3>
          <head>CLXXX.</head>
          <p>
 JUL. Denique Abeli filio parentum peccatum
nihil nocuisse, sanctitas ejus Scripturis omnibus
celebrata testatur.
</p>
          <p>AUG. Cur ergo non ipsum posuit Apostolus imitandum,
qui primus justus fuit; sed cum de duobus hominibus
ageret, quorum unus in condemnationem
mitteret, alter in justificationem, Adam dixit et Christum?
Si autem Abel legem non habebat in membris
repugnantem legi mentis <note>(Rom. VII, 23)</note>, quam sicut
justus debellabat interiore certamine, et si caro ejus
non concupiscebat adversus spiritum <note>(Galat. V, 17)</note>,
nihil ei nocuerat peccatum parentum. Sed quisquis
talem dicit fuisse Abel, dicat eum carnem non habuisse
peccati: cum procul dubio Dominus Christus
non habuisset similitudinem carnis peccati, nisi aliorum
omnium hominum esset caro peccati.</p>
        </div3>
<div3>
          <head>CLXXXI.</head>
          <p>
 JUL. E regione Cain, invidus, parricida,
de eadem natura progenitus, non eadem voluntate
provectus, excarnificante animum tremore vastatur.
Ergo in hunc mundum peccatum intrasse per unum,
Apostolus dixit, et per peccatum mortem, et ita in
omnes homines mortem pertransisse qui peccaverunt:
quae sententia catholico dogmati conveniens,
nihil vobis impertit auxilii.
</p>
          <p>AUG. Mortem cum peccato pertransisse ostendit
Apostolus, dicendo, <hi>Et ita in omnes homines pertransiit.</hi> 
Propter hoc et infantes cum baptizantur, eruuntur
de potestate tenebrarum: alioquin cum magna
injuria Dei, sicut jam diximus, et saepe dicendum est,
exorcizatur et exsufflatur imago Dei, si non ibi ille
exorcizatur et exsufflatur princeps mundi, qui mittitur
foras <note>(Joan. XII, 31)</note>, ut sit illic habitatio Spiritus
sancti. Scelus autem quod fecit Cain, ad originis
causam non pertinet, quoniam voluntate commissum
est.</p>
        </div3>
<div3>
          <head>CLXXXII.</head>
          <p>
 JUL. His enim est ordinata verbis, quibus
exemplum praecedens, et studium sequens imitantis
ostenditur.
</p>
          <p>AUG. Jam tibi dictum est: Abel ergo ei debuit
opponi a contraria parte, non Christus.</p>
        </div3>
<div3>
          <head>CLXXXIII.</head>
          <p>
 JUL. Caeterum si generationem peccato
aut infectam, aut obnoxiam voluisset ostendere; non
dixisset per unum hominem intrasse peccatum, sed
per duos.
</p>
          <p>AUG. Jam responsum est. Nihil dicis, et tamen
dicis et dicis, quoniam rectum non potes invenire
quod dicas.</p>
        </div3>
<div3>
          <head>CLXXXIV.</head>
          <p>
 JUL. Nec dixisset, <hi>In eo transiit mors,
<pb n="1221"/>
in quo omnes peccaverunt;</hi> sed, In eo in quo de primi
hominis et de primae mulieris diabolica voluptate et
carne fluxerunt: quod si pronuntia visset; non vestrum
dogma firmasset, sed omnes suas sententias
subruisset Apostolus. Ergo peccantium voluntatem et
peccati accusat exemplum: ac per hoc, vos et ratio
depraeliatur, et Paulus.
</p>
          <p>AUG. Ergo in Abel primo justo ponere debuit
justificationis exemplum, sicut in Adam primo peccatore
positum putatis esse peccati. Cur enim nos pigeat
eadem tibi respondere, cum te non pudeat eadem
toties frustra repetere?</p>
        </div3>
<div3>
          <head>CLXXXV.</head>
          <p>
 JUL. <hi>Usque ad legem enim peccatum in
hoc mundo: peccatum autem non imputabatur, cum lex
non esset; sed regnavit mors ab Adam usque ad Moysen,
etiam in eos qui non peccaverunt, in similitudinem
praevaricationis Adae, qui est forma futuri <note>(Rom. V,
13 et 14)</note>
          </hi>. Qualitatem peccati appellationum varietate
discernit, ut aliud ostendat esse peccatum, aliud praevaricationem;
vultque in hoc duntaxat loco, omnem
quidem praevaricationem peccatum videri, non omne
autem peccatum praevaricationem; ut per vocabulum <hi>praevaricationis</hi> 
 peccato crescat invidia, magisque rei
esse videantur, qui fuerint praecepta transgressi, quam
qui sine legis admonitu rationis ingenitae dissimulatione
deliquerint. Ante eam ergo legem, quae per
Moysen data est, et consignata litteris, cujus sanctione
actuum forma praescripta est, quam ignorare populo
sub ea degenti non licuit, medium illud tempus inter
Adam et Moysen, mortales varia studiorum pravitate
pollutos, peccati Apostolus, non praevaricationis accusat.
</p>
          <p>AUG. Quid est ergo, <hi>Regnavit mors ab Adam usque
ad Moysen, et in eos qui non peccaverunt, in similitudinem
praevaricationis Adae?</hi> Quomodolibet enim distinguatis,
contra vos dixisse Apostolus invenitur. Nam si, <hi>Regnavit mors et in eos qui non peccaverunt,</hi> 
 distinxeritis
; quomodo sit justum, nisi propter originale
peccatum? Et ideo tanquam quaereretur, quare regnaverit
et in eos qui non peccaverunt: responsio reddita
est, <hi>In similitudinem praevaricationis Adae;</hi> id est, non
propter sua propria peccata, sed quoniam sui similes
genuit praevaricator Adam; sicut exposuerunt haec
verba etiam qui ante nos catholici doctores fuerunt.
Quamvis enim peccatum illud primum atque unum,
quod per unum hominem intravit in mundum, commune
sit omnium, propter quod dictum est, <hi>In quo
omnes peccaverunt;</hi> tamen sua propria parvuli peccata
non habent. Et ideo de illis etiam hoc veraciter dici
potuit, quod non peccaverunt; sed regnavit in eos
mors <hi>in similitudinem,</hi> ut dictum est, <hi>praevaricationis
Adae.</hi> Si autem, <hi>Regnavit mors ab Adam usque ad
Moysen, et in eos qui non peccaverunt, in similitudinem
<pb n="1222"/>
praevaricationis Adae,</hi> id est, et in eos qui peccaverunt
quidem, sed non in similitudinem praevaricationis
Adae peccaverunt; neminem secundum vos invenitis,
quia omnes qui peccaverunt in similitudinem ejus
peccasse, id est, exemplum ejus secutos esse contenditis.
Fovea igitur vulpeculae ex utraque parte conclusa
est: non est qua intret, ut lateat; aut si jam
ibi latebat, non est qua exeat, ut evadat.</p>
        </div3>
<div3>
          <head>CLXXXVI.</head>
          <p>
 JUL. Ut quibus lex data non est, intelligantur
non esse praecepta trangressi; rei autem convincantur,
quoniam negligentes rationem, quam proprii
in unoquoque protestantur affectus, vel humanae
societatis vel pudoris jura temeraverint; atque ideo
mutua quidem imitatione, non tamen legis, quae necdum
lata erat, dicuntur transgressione peccasse. Usque
ad legem ergo peccatum fuit, non praevaricatio:
post legem autem, non solum peccatum, sed etiam
praevaricatio. Regnavit autem mors aeterna, quam
Adae, si peccasset, adscripturum se Deus spoponderat.
Igitur illa mors peccato debita, mors poenalis,
regnavit et ante legem, in eos qui peccaverunt, sicut
in Sodomitis, et his qui diluvii tempore propter iniquitatem,
voluntariam tamen, vel varia sunt aetate consumpti,
regnavit: et post legem, in his quos reos praevaricationis
invenit.
</p>
          <p>AUG. Quoniam mortem nisi aeternam non vis esse
poenalem; si mors poenalis non est, quae a corpore
animam separat, cur eam timet natura, quam sic laudas,
ut neges esse vitiatam? Quid causae est ut infans
ubi paululum ab infantia progredi coeperit, jam formidet
occidi? Cur non ita ut in somnum, sensus
est proclivis in mortem? Cur magni habentur qui
mortem non metuunt, hique tam rari sunt? Cur
etiam ipse qui concupiscentiam se dixit habere
dissolvi, et esse cum Christo <note>(Philipp. I, 23)</note>, non
vult tamen spoliari, sed supervestiri, ut absorbeatur
mortale a vita <note>(II Cor. V, 4)</note>? Utquid Petro
dictum est de ipso glorioso fine, <hi>Alter te cinget, et feret
quo tu non vis <note>(Joan. XXI, 18)</note>
            </hi>? Si ergo frustra
mors timetur, ipse timor ejus est poena: si autem
anima separari a corpore naturaliter non vult, ipsa
mors poena est, quamvis eam in usum bonum gratia
divina convertat.</p>
        </div3>
<div3>
          <head>CLXXXVII.</head>
          <p>
 JUL. Quoniam ea judicante justitia,
quae non imputat peccatum, nisi a quo liberum est
abstinere, hi qui sine lege peccaverunt, sine lege judicabuntur,
et hi qui in lege peccaverunt, per legem
judicabuntur <note>(Rom. II, 12)</note>. Quod autem ait Apostolus, <hi>Sed regnavit mors ab Adam usque ad Moysen,
etiam in eos qui non peccaverunt, in similitudinem praevaricationis
Adae;</hi> 
 fecit translucere quod senserat, id
est, Judaeos sub lege peccantes similiter ut Adam
praevaricatos fuisse definiens, quia et illi primo homini,
licet non libris, auribus tamen commendata lex
fuerat abstinendi a gustu arboris: in quo obedientiae
exploratio fuit; de qua contra praeceptum edendo,
praevaricationis crimen incurrit. Ergo et post datam
legem ministerio Moysi, peccans populus, in similitudinem
praevaricationis Adae deliquisse convincitur;
<pb n="1223"/>
quia, ita ut ille, legis transgressione peccabat: in
media autem aetate duarum legum, primae datae, non
scriptae, secundae vero et latae et litteris traditae, qui
peccaverunt, non a peccato ostenduntur alieni, sed
non in similitudinem praevaricationis Adae, quia legem
non acceperant, perhibentur errasse.
</p>
          <p>AUG. Ubi negas similitudinem praevaricationis Adae,
te ipse convincis, quod hi qui sine lege peccaverunt,
non primi hominis exemplo sunt rei: non est igitur
imitatio, sed generatio, qua per peccatum mors in
omnes homines pertransiit. Neque enim, si tam prolixa
tempora quae ante legem fuerunt, transiluisset
haec mors, quae per peccatum primi hominis intravit
in mundum, et a Judaeis serpere inciperet, qui praevaricatores
legis effecti sunt, ut servaret similitudinem
praevaricationis Adae, diceretur de illa, <hi>Per unum
hominem intravit, et per omnes homines pertransiit.</hi> 
Cui enim, non dico stulto, sed fatuo, persuadebitis,
mortem per unum hominem intrasse, et per omnes
homines pertransisse; quam dicitis tot gentes et tot
saecula praetermisisse, et ad eos qui legem acceperant,
intactis caeteris, pervenisse, cum et in eos mortem
regnasse dicatis, qui non in similitudine praevaricationis
Adae, sed sine praevaricatione, quia sine
lege, peccaverunt? Prorsus non est unde vestrum
corrigatis errorem, nisi redeatis ad catholicam fidem,
quae homini primo principi generationis hominem secundum
principem regenerationis opponit.</p>
        </div3>
<div3>
          <head>CLXXXVIII.</head>
          <p>
 JUL. Qui Adam forma dicitur futuri,
id est, Christi: verum forma a contrario, ut sicut ille
peccati, ita hic justitiae forma credatur. Sed sicut incarnatio
Christi, justitiae fuit forma, non prima, sed
maxima; quia et antequam Verbum caro fieret, ex ea
fide quae in Deum erat, et in Prophetis et in multis
aliis sanctis fulsere virtutes; veniente autem temporum
plenitudine, exacta in Christo justitiae norma
resplenduit, et qui praedictus fuerat pater futuri saeculi,
tam praecedentium sanctorum, quam etiam sequentium
remunerator eminuit:
</p>
          <p>AUG. Agnoscimus haeresim vestram: definivit enim
Pelagius, quod non ex fide incarnationis Christi antiqui
vixerint justi; quia videlicet nondum in carne
venerat Christus. Cum profecto id futurum non praenuntiassent,
nisi priores utique credidissent. Sed in
hanc absurditatem cecidistis, dum defenditis esse
potuisse per naturam legemque justitiam: utrumlibet
autem si verum est, ergo Christus gratis mortuus est.</p>
        </div3>
<div3>
          <head>CLXXXIX.</head>
          <p>
 JUL. Ita etiam in parte contraria Adam
dicitur forma peccati, non prima, sed maxima.
</p>
          <p>AUG. Unde ergo non prima, sed maxima? quandoquidem
propter exordium generis humani, non negas
primam, nec invenis cur dicas maximam, nisi fatearis
tanto gravius Adam peccasse, quanto ibi major
non peccandi facilitas erat, ubi vitiata natura nondum
erat, nec lex peccati in membris repugnabat legi
mentis: cum qua poena omnis homo nascitur, periturus
in aeternum, si non renascatur; et perditus, nisi
<pb n="1224"/>
ab eo quaesitus inveniatur, qui venit quaerere quod
perierat <note>(Luc. XIX, 10)</note>.</p>
        </div3>
<div3>
          <head>CXC.</head>
          <p>
 JUL. Maximam autem dico, non quia diabolum
magis reum fuisse diffitear: sed quia cum institutionis
ratio peteretur, accomodatius Apostolus
hominis, quem plurimum successio humanitatis
aspexit, quam aeriae substantiae fecerit mentionem.
Verum in ipsa humanitate primam mulierem
deliquisse constabat; sed quia patrum in omnibus
efficacior est et major auctoritas, eum dixit formam
fuisse peccati, non a quo coepit delictum, sed qui
per potestatem sexus virilis, magis fuisse probatur
imitabilis. Vides nempe, ut consequentia intellectus
veritatem sibi inesse testetur.
</p>
          <p>AUG. Non imitationem imitationi, sed regenerationem
generationi opposuisse Apostolum, ipsa Christi
forma demonstrat; qui homini primo homo secundus
opponitur. Si ergo non pertinent ad justitiam Christi,
qui renascuntur; non pertinent ad peccatum Adae, qui
nascuntur; et non est Christus forma a contrario:
sed quia forma est, procul dubio sicut renati ad justitiam
Christi transeunt, etiam parvuli, quamvis
operari justitiam non valentes; ita cum transitu peccati
ex Adam nati sunt, sive nascuntur, quamvis nec
peccatum adhuc valeant operari. Agnosce formam, et
noli esse contradictione deformis.</p>
        </div3>
<div3>
          <head>CXCI.</head>
          <p>
 JUL. Nunc intuere, quantum a tua expositione
discordent, ut caetera ejusdem loci, ita illa verba,
quibus Apostolus pronuntiat, etiam in eos regnasse
mortem, <hi>qui non peccaverunt in similitudine
praevaricationis Adae, qui est forma futuri.</hi> Si enim de
naturali peccato ageret, de quo dixerat, ut videtur
tibi, <hi>In quo omnes peccaverunt:</hi> qui essent hi, quos
statim pronuntiat, non solum in praevaricatione
Adae? sed ne in similitudine quidem culpae illius
obnoxios deprehendi?
</p>
          <p>AUG. Sed tu sic intelligis, qui non intelligis: Apostolus
autem rationem reddidit, quare mors regnaverit
et in eos qui non peccaverunt, addendo et dicendo, <hi>in similitudinem praevaricationis Adae;</hi> 
 id est,
propterea regnasse ostendens mortem et in eos qui
non peccaverunt, quoniam quamdam similitudinis
formam ex Adae praevaricatione traxerunt. Adam
quippe induunt qui nascuntur, sicut Christum induunt
qui renascuntur.</p>
        </div3>
<div3>
          <head>CXCII.</head>
          <p>
 JUL. <hi>Regnavit,</hi> inquit, <hi>mors etiam in eos qui
non peccaverunt in similitudine praevaricationis Adae:</hi> 
vides eum distinctionem fecisse perspicuam, inter eos
qui similiter ut Adam, et eos qui dissimiliter erraverant.
</p>
          <p>AUG. Si dissimiliter erraverant, ubi est ergo imitationis
exemplum? Regenerationem redde generationi,
non imitationem imitationi; et invenies formam,
quam commendavit Apostolus veritatis, non
quam finxit Pelagius vestri auctor erroris.</p>
        </div3>
<div3>
          <head>CXCIII.</head>
          <p>
 JUL. Quae divisio naturali peccato non
<pb n="1225"/>
potest convenire: quod si esset, omnes prorsus aequaliter
colligaret; nemo ergo esset cui malum hoc non
inesset, et nullus inveniretur de quo vere posset dici,
quia in similitudinem peccati illius non deliquisset, in
cujus omnes veritate peccassent.
</p>
          <p>AUG. Quod retinendo clamas, hoc verum est, et
contra vos est: omnes prorsus originale peccatum
aequaliter colligavit; nemo esset cui malum hoc non
inesset, nisi per Christum gratia divina prodesset. In
eos enim qui non peccaverunt, id est, qui sua peccata
propria non fecerunt, ut mors regnaret, similitudo
meruit praevaricationis Adae, qui est forma futuri,
id est, Christi. Sicut enim primo homine, qui
nascuntur; ita secundo homine, qui renascuntur,
induuntur.</p>
        </div3>
<div3>
          <head>CXCIV.</head>
          <p>
 JUL. Colligit autem Apostolus, et pronuntiat,
esse alios qui peccaverint, sicut Adam; alios
quos nec similitudo antiquae praevaricationis asperserit:
absolute ergo claret, morum crimina esse, non
seminum. Atque ut breviter, quae sunt acta, repetamus;
ait Apostolus, per unum hominem intrasse
peccatum: hoc ratio ostendit imitationi, non generationi
congruere, quae est opus duorum.
</p>
          <p>AUG. Quam multum eadem dicis, et nihil dicis:
nec vides, quia si peccatum imitationis a genere humano
coeptum, isto significaretur loco; per unam
potius quam per unum in mundum diceretur intrasse;
quae ita prima peccavit, ut eam vir quoque
ipsius fuerit imitatus. Sed quia generationem, non
imitationem, volebat intelligi, <hi>Per unum,</hi> inquit, <hi>hominem
peccatum intravit in mundum:</hi> aut ambos singulari
numero includens, propter quod dictum est, <hi>Igitur jam non sunt duo 
 <note>(Matth. XIX, 6)</note>
            </hi>; aut eum
potissimum commemorans, a quo est principium generandi,
cum seminatio exorditur, ut conceptio subsequatur.
Haec saepe jam diximus: sed iterationibus
tuis, nostras quoque vel rarius, tamen iterando, non
cedimus.</p>
        </div3>
<div3>
          <head>CXCV.</head>
          <p>
 JUL. Secutus est, <hi>Et ita in omnes homines
mors pertransiit.</hi> 
</p>
          <p>AUG. Quid est, <hi>ita pertransiit;</hi> nisi quomodo intravit,
id est, cum peccato, sive per peccatum?</p>
        </div3>
<div3>
          <head>CXCVI.</head>
          <p>
 JUL. Fecit distinctionem, ne quis ita putaret
transisse peccatum; ut mors quae praecucurrit
judicante justitia, secuta probaretur materias ultionis,
quas in unoquoque peccatore de studio malae voluntatis
invenerat. Ostendit igitur, non naturam accusandam
esse, sed studia.
</p>
          <p>AUG. Frustra te versas, et reversas. Adam respice,
et Christum: ille forma est futuri; non est ergo a
contrario iste conformis, qui justitiam suam in renascentes
parvulos trajicit, si peccatum in nascentes ille
non trajicit.</p>
        </div3>
<div3>
          <head>CXCVII.</head>
          <p>
 JUL. Subjunxit, in eo regnasse mortem, <hi>in quo omnes peccaverunt:</hi> 
 quo sermone, non nascentis
ruina, sed opera agentis expressa est. Approbavit
<pb n="1226"/>
se itaque pravitatem arguere, nec innocentiam
sauciare.
</p>
          <p>AUG. In illo peccaverunt omnes, in quo moriuntur
omnes: cujus a contrario forma est, in quo vivificantur
omnes. <hi>Sicut</hi> autem <hi>in Adam omnes moriuntur,
sic in Christo omnes vivificabuntur <note>(I Cor. XV, 22)</note>
            </hi>.
Quod ideo dictum est, quia sicut nemo nisi per Adam
vergit in mortem, ita nemo nisi per Christum surgit
in vitam. O homo qui nihil potes dicere, posses saltem
tacere!</p>
        </div3>
<div3>
          <head>CXCVIII.</head>
          <p>
 JUL. Post hoc autem intulit, usque ad
legem regnasse peccatum: ostendens, regnum peccati
lata lege cecidisse.
</p>
          <p>AUG. Si lata lege cecidit regnum peccati, ergo per
legem justitia est. <hi>Si per legem justitia est, ergo Christus
gratis mortuus est <note>(Galat. II, 21)</note>
            </hi>. Apostoli est vox
ista, non mea. Jam erumpite in apertum, inimici
crucis Christi. Quid timetis magnum populum Christi,
et Christi magnum judicium non timetis? Aperte
dicite, Justificari natura, justificari lege possemus;
gratis mortuus est Christus. Sed formidantes multitudinem
christianam, Pelagianum verbum supponitis,
et quaerentibus a vobis, quare mortuus sit Christus,
si natura vel lex efficit justos; respondetis, Ut
hoc ipsum facilius fieret: quasi posset, quamvis difficilius
fieri tamen, sive per naturam, sive per legem.
Christe, responde, vince, atque convince;
clama, <hi>Sine me nihil potestis facere <note>(Joan. XV, 5)</note>
            </hi>: ut
taceant qui clamant, Etsi difficilius, tamen possemus
et sine te facere: aut si tacere non possunt, se ipsos
in latebras aliquas ducant, ut alios non seducant. Cur
ergo ait Apostolus, <hi>Usque enim ad legem peccatum in
mundo fuit;</hi> nisi quia peccatum auferre nec lata lex
potuit, sed ille de quo dictum est, <hi>Ecce Agnus Dei,
ecce qui tollit peccata mundi <note>(Id. I, 29)</note>
            </hi>?</p>
        </div3>
<div3>
          <head>CXCIX.</head>
          <p>
 JUL. Generatio autem quae coepit ab Adam,
et post legem permanet: quae si esset fons peccatorum
et frutex diaboli, sicut tu argumentaris, non
utique usque ad legem, sed et post legem, et post
Christum hoc crimen vigeret. Peccatum itaque de
quo Apostolus pronuntiat, quia usque ad legem fuerit,
nec potuerit manere post legem, actionis, non
nativitatis esse convincitur.
</p>
          <p>AUG. Ecce aperte dicis, non ideo dixisse Apostolum, <hi>Usque ad legem peccatum in mundo fuit,</hi> 
 quia nec
lex potuit auferre peccatum; sed quia peccatum non
potuit manere post legem: nec expavescis vocem
Dei, per hominem Dei intendentem in Christum, atque
dicentem, <hi>Ecce Agnus Dei, ecce qui tollit peccatum
mundi?</hi> Quid desipis? quid insanis? Non natura,
non lex; sed <hi>ecce qui tollit peccatum mundi:</hi> et audes
dicere, peccati regnum lata lege cecidisse, et
post legem non potuisse manere peccatum? cum dicat
Apostolus, <hi>Si per legem justitia, ergo Christus gratis
mortuus est:</hi> cum dicat Apostolus, <hi>Quia in lege
nemo justificatur <note>(Galat. III, 11)</note>
            </hi>: cum dicat Apostolus, <hi>Lex subintravit, ut abundaret delictum 
 <note>(Rom. V,
20)</note>
            </hi>: cum dicat Apostolus, <hi>Si data esset lex quae posset
vivificare, omnino ex lege esset justitia: sed conclusit
<pb n="1227"/>
Scriptura omnia sub peccato, ut promissio ex fide
Jesu Christi daretur credentibus <note>(Galat. III, 21 et 22)</note>
            </hi>.
Si aures habetis, ora jam claudite: si recte aperire
ora vultis, prius aures divinis vocibus aperite. Sane
memineris te dixisse, generationem coepisse ab Adam;
qui soles dicere, generationem nonnisi a duobus incipere,
et ideo non eam voluisse intelligi Apostolum
in eo peccato, quod per unum hominem intrasse
dixit in mundum. Quis te posse crederet oblivisci,
quod toties dixeras falsum? Sed tamen oblitus es, ut
aliquando diceres verum. Expergiscere; audi vel
te ipsum: ab Adam coepit generatio, ac per hoc, per
generationem intravit peccatum, quod per unum
hominem intravit in mundum. Etenim tu dixisti, <hi>Generatio autem quae coepit ab Adam, et post legem permanet.</hi> 
Convenienter igitur Apostolus unum hominem
posuit, a quo peccatum intravit in mundum, quod generatione
traheretur; non diabolum, a quo illud peccatum
intravit in mundum, quod imitatio sequeretur.</p>
        </div3>
<div3>
          <head>CC.</head>
          <p>
 JUL. <hi>Peccatum autem,</hi> inquit, <hi>non imputatur,
cum lex non est <note>(Rom. V, 13)</note>
          </hi>: qua sententia, sicut
et omnibus dictis suis, opinionem traducis interemit.
</p>
          <p>AUG. Plane cum lex non est, non imputatur peccatum;
sed ab hominibus, qui inscrutabilia judicia
Dei nesciunt. Nam si Deus peccatum non imputat,
cum lex non est; qua tandem justitia Dei qui sine
lege peccaverunt, sine lege peribunt <note>(Id. II, 12)</note>?</p>
        </div3>
<div3>
          <head>CCI.</head>
          <p>
 JUL. Nam si ante legem non imputata est peccati
tradux, post legem autem non fuit, nunquam
omnino quo noceret humano generi virus obtinuit.
Ante legem enim imputatum non est naturale peccatum:
sub lege imputatum non est, quia in nullo
unquam loco legis vel monstratum hoc vel imputatum
docetur. Apparet ergo Apostolum, peccatum ante
legem liberae voluntatis, post legem autem praevaricationem
totidem liberae voluntatis arguere.
</p>
          <p>AUG. Si in lege non ostenditur originale peccatum,
cur ergo in lege anima parvuli octavo die non circumcisi
de genere suo dicta est interire <note>(Gen. XVII,
14)</note>? cur infante nato, offerebatur sacrificium pro
peccato <note>(Levit. XII, 6)</note>? Jam, quaeso, tace: attende
infantem, et imitare non fantem.</p>
        </div3>
<div3>
          <head>CCII.</head>
          <p>
 JUL. Ac per hoc, constat nihil eum de peccato
traducis elocutum: quae quamvis copiosa essent,
ad probandum nihil Apostolum de naturali (quod
esse non potest, et a Manichaeis fingitur) sensisse peccato,
ex abundantia tamen etiam distinctionem inculcavit,
non omnes omnino Adae praevaricatione pollutos;
quandoquidem etiam de his, in quibus pro iniquitate
regnaret interitus, invenirentur plurimi, qui
a praevaricatione Adae docerentur alieni.
</p>
          <p>AUG. Calumniose, linguose: <hi>Omnes homines sub
<pb n="1228"/>
peccato nascimur, quorum ipse ortus in vitio est <note>(Ambrosius,
lib. 1 de Poenitentia, cap. 2 vel 3)</note>
            </hi>, qui dixit,
Manichaeus non fuit; sed sicut vestri doctoris ore
laudatur, inter scriptores ecclesiasticos flos quidam
speciosus enituit. Quomodo autem dicis, non omnes
Adae praevaricatione pollutos, et, quod pejus est, Apostolo
imputas, quod tu insipienter sapis? cum ille dicat, <hi>Regnavit mors ab Adam, usque ad Moysen, et in
eos qui non peccaverunt,</hi> 
 volens intelligi parvulos, qui
nulla propria peccata fecerunt: et addat, in <hi>similitudine
praevaricationis Adae <note>(Rom. V, 14)</note>
            </hi>, ostendens
cur in eos regnaverit mors: quod jam superius satis
egimus <note>(Supra, cap. 191)</note>. Quomodo enim <hi>per unum
hominem peccatum intravit in mundum, et per peccatum
mors;</hi> si in aliquos ad hoc unius hominis peccatum
non pertinentes regnavit tamen mors? In quos enim
mors regnavit, pertinent ad peccatum per quod intravit:
qui vero ad peccatum, per quod mors intravit,
non pertinent, quo justo judicio ad mortem
pertinent? Non autem pertinent ad peccatum, quod
per unum hominem intravit in mundum, qui non
in praevaricationis illius similitudine peccaverunt,
sicut ipse dixisti: non igitur in eos regnavit mors.
Quid est ergo, <hi>Regnavit mors etiam in eos qui non peccaverunt
in similitudine praevaricationis Adae;</hi> nisi quia
regnavit mors et in eos qui non peccaverunt, quoniam
nulla peccata propria commiserunt? Regnavit autem
in similitudine praevaricationis Adae; quia licet nulla
ipsi propria peccata commiserint, pertinent tamen
ad peccatum per quod mors intravit in mundum,
trahentes similitudinem praevaricationis, non praevaricationem
peccato proprio perpetrando, sed de praevaricatore,
per quem natura humana tota est vitiata,
nascendo.</p>
        </div3>
<div3>
          <head>CCIII.</head>
          <p>
 JUL. Vide ergo utrum adhuc dubium vel tibi
debeat esse quod dicimus, innocentes videlicet ante
propriae voluntatis usum, rude opus Dei, non peccasse
in Adam, quando, Apostolo teste, etiam de
iniquis, qui in similitudine praevaricationis Adae non
deliquerint, plurimi esse doceantur.
</p>
          <p>AUG. Jam responsum est: opus est ut taceas; nam
non potes nisi perversa dicere, conando Apostoli
verba pervertere. Ille enim, et in eos qui non peccaverunt,
id est, parvulos peccata propria non habentes,
dixit tamen regnasse mortem in similitudinem
praevaricationis Adae, qui est forma futuri: quia ita
Christus trajicit in eos justitiam, sicut Adam peccatum;
ita Christus vitam, sicut Adam mortem. Alioquin
a forma Christi alieni erunt, et christiani non
erunt: quod quidem sentitis, sed aperte dicere formidatis.</p>
        </div3>
<div3>
          <head>CCIV.</head>
          <p>
 JUL. Sed videamus et caetera. <hi>Sed non sicut
delictum, ita gratia: si enim in unius delicto multi mortui
sunt, multo magis gratia Dei et donum, in gratia
unius hominis Jesu Christi, in plures abundavit <note>(Rom. V,
15)</note>
          </hi>. Superari dicit malum delicti copia gratiae; et
eorum qui salvantur numerum illis, quos praevaricatione
<pb n="1229"/>
periisse asserit, anteponit.
</p>
          <p>AUG. Jam saepe diximus: non ait, Plures; sed, <hi>multos:</hi> 
 nec, Magis multos, sed, <hi>magis abundavit;</hi> 
quoniam in aeternum victuri sunt, in quos transiit
vita Christi; quibus ad tempus nocuit mors in eos
transiens per Adam: ecce quomodo multo magis in
eos abundavit gratia, quam peccatum.</p>
        </div3>
<div3>
          <head>CCV.</head>
          <p>
 JUL. Si veritatem Apostoli verbis vindicas,
nec eum impudenter putas fuisse mentitum; doce
quemadmodum de naturali peccato dicenti haec sententia
non incutiat publicae falsitatis pudorem. Nam
si esset originale peccatum, quod omnem omnino
naturam hominum ad jus diaboli faceret pertinere,
qui erat locus ad aequiparandum partium numerum,
eorum videlicet qui salvantur, et illorum qui intereunt?
In Evangelio Dominus cum beatorum ostenderet
raritatem: <hi>Quam arcta et angusta,</hi> inquit, <hi>via quae
ducit ad vitam, et pauci sunt qui inveniunt eam! quam
lata et spatiosa via quae ducit ad perditionem, et multi
sunt qui intrant per eam <note>(Matth. VII, 13 et 14)</note>
          </hi>!
</p>
          <p>AUG. Hoc est quo sensus iste vester evertitur, quoniam
pauci sunt qui salvantur, in eorum comparatione
qui pereunt: nam sine illorum comparatione
per se ipsos etiam ipsi multi sunt; eorum quippe
multitudinem dicit Apocalypsis numerare neminem
posse <note>(Apoc. VII, 9)</note>. Ideo Paulus si eos non multos,
sed plures dixisset, non possemus eos dicere pauciores;
verbum enim comparationis est, plures: quod
verbum vos supponitis, non Apostolus ponit. Sed nec
sic vobis ratio constabit: vestra quippe illa imitatio,
quam vobis videmini velut acute invenisse, contra
verborum apostolicorum clarissimam veritatem, ut
non per generationem, sed per imitationem, peccatores
 omnes ad peccatum primi hominis pertinere
credantur, multo plures unius delicto, vel ob unius
delictum, perire affirmat, quam gratia unius hominis
Jesu Christi liberari. Quis enim non videat, peccatores
plures esse, quam justos? quos peccatores, non
aliquos, sed omnes, non quidem per generationem,
sed tamen per imitationem, ad unius delictum dicitis
pertinere. Sed etsi non omnes peccatores, sed tantum
praevaricatores legis, peccato primi hominis per
imitationis vinculum dicatis astrictos; etiam sic, ex
quo lex Dei per multas gentes praedicatur; <hi>quam lata
et spatiosa via est, quae ducit ad interitum, et multi</hi> 
praevaricatores <hi>ingrediuntur per illam! quam arcta et
angusta via est quae ducit ad vitam, et pauci sunt qui
inveniunt eam!</hi> in comparatione utique multorum qui
pereunt, etiamsi paucis qui liberantur, et parvuli qui
baptizati moriuntur addantur. Quomodo ergo Apostolus
diceret, Multo magis gratia Dei in plures abundavit?
quod vos dicitis, ille non dixit: sed ille dixit, <hi>Multo magis abundavit in multos;</hi> 
 quia etiam qui salvantur,
ut jam dictum est, in comparatione pereuntium
pauci; sine comparatione autem illorum, tam
multi sunt, ut eos quisquam numerare non possit.
<pb n="1230"/>
Multo magis autem in eos abundat gratia; quia temporaliter
per Adam, misere atque mortaliter vivunt;
per Christum vero beatissime, et sine fine victuri
sunt. Turbata est vestra inventio: jam tandem intentio
corrigatur.</p>
        </div3>
<div3>
          <head>CCVI.</head>
          <p>
 JUL. Hoc nempe quod dicitis, multos et paucos,
ad quantitatem infinitam pertinet; quoniam in
comparatione mutua, aut multitudo invenitur, aut
paucitas. Conferens itaque Deus multitudini pereuntium
eos qui salvandi sunt, paucos eos vocavit: et
hic Apostolus conferens his qui ita peccassent ut
Adam, illos quos salvat Christi gratia, multo plures
esse pronuntiat.
</p>
          <p>AUG. Non pronuntiat plures, sed multos. Graece
locutus est, <foreign xml:lang="greek">πολλούς</foreign> dixit, non <foreign xml:lang="greek">πλείστους</foreign>: lege, et tace.</p>
        </div3>
<div3>
          <head>CCVII.</head>
          <p>
 JUL. Assere ergo hoc peccato Manichaeorum,
id est, traducis convenire.
</p>
          <p>AUG. Doctores catholici, non Manichaei deceptores,
dixerunt omnes in Adam peccasse: illi hoc dixerunt
qui intellexerunt Apostolum, quod vos negatis contra
Apostolum. Ergo et vos deceptores estis: et vos enim
sicut Manichaei, sed diverso morbo, insanitis.</p>
        </div3>
<div3>
          <head>CCVIII.</head>
          <p>
 JUL. Nam si universitatem, quam fecunditas
humana protulit, regno diaboli peccatum naturale
transcripsit, et inde in extrema aetate mundi aliqui
liberati per Christum putantur; quae veritas est, aut
quae auctoritas ejus magistri, qui contra tam clarum
testimonium totius mundi, dicit in plures justitiam
abundasse quam culpam? Quid ergo ei creditur de
involutis dogmatibus disserenti, si de rebus tam perspicuis
mentiatur? Quod quia sentire sacrilegum est,
id autem dici dogma tuum compulit, honore Apostoli
Manichaeorum vilitas conteratur.
</p>
          <p>AUG. Vos potius perspicua nubilare contenditis,
non solum non intelligendo quod Apostolus dixit, verum
etiam mutando et supponendo quod ille non
dixit. Plures enim non dixit ille, sed multos: qui tamen
multi, pauci inveniuntur, quando pereuntibus
comparantur. Calumniose, frontose, verbose, hoc
dixit Apostolus, quod intellexit Ambrosius, qui non
erat Manichaeus: <hi>Omnes homines sub peccato nascimur,
quorum ipse ortus in vitio est <note>(Ambrosius, lib. 1
de Poenitentia, cap. 2 vel 3)</note>
            </hi>. Audi (sicut eum laudavit
magister tuus) florem speciosum; et de tuo corde
istam spinarum deformitatem, hoc est foeda acumina
improbae contentionis, evelle.</p>
        </div3>
<div3>
          <head>CCIX.</head>
          <p>
 JUL. Non mentitur Apostolus: ergo in plures
abundavit Christi gratia, quam Adae culpa, cujus
imitatione dicuntur peccasse qui sub lege peccaverunt:
sub lege autem usque ad Christum Judaei tantummodo
deliquerunt. Confer ergo Judaicam nationem
solam, perfectae duntaxat aetatis sub lege positam,
et per hoc in similitudinem praevaricationis Adae peccantem,
qui accepta lege peccavit, ac de multitudine
vocatarum gentium per praedicationem Evangelii,
eorum millia qui gratiae sunt liberalitate salvati: tuncque
intelliges apostolum Paulum vere pronuntiasse,
ad plures gratiam Dei et donum Jesu Christi pervenisse,
<pb n="1231"/>
quam societatem praevaricationis antiquae.
</p>
          <p>AUG. Cum Apostolus invenitur non plures dixisse,
sed multos, tui hujus argumenti machina tota subvertitur:
quamvis non soli Judaei, sicut tibi placet,
sed omnes praevaricatores esse reperiantur, qui legem
cum ipso Evangelio praedicatam praevaricando damnabiliores
fiunt: qualibus praevaricatoribus, simul
cum Judaeis, ita plenus est mundus, ut in omnium
comparatione sint pauci, qui parvulis quoque baptizatis
additis liberantur; quod et responsione superiore
comprehendi. Evidenter contra vos clamat Doctor
Gentium, <hi>Sicut in Adam omnes moriuntur, ita in Christo
omnes vivificabuntur <note>(I Cor. XV, 22)</note>
            </hi>: qui omnes
non pauci, sed multi sunt. Ac per hoc, multi moriuntur
in Adam, multi vivificabuntur in Christo: sed
plures moriuntur in Adam, quam in Christo vivificabuntur:
plures itaque ad illius mortem, ad hujus vero
vitam, comparatione illorum pertinent pauciores; sed
etiam ipsorum per se ipsos ea est multitudo, quam
numerare nemo possit <note>(Apoc. VII, 9)</note>. Quid est ergo, <hi>Omnes in Christo vivificabuntur,</hi> 
 nisi quia nemo vivificabitur,
nisi in illo? Cujus rei similitudinem de magistro
posui litterarum; si unus sit in civitate, a quo
ibi dicantur omnes litteras discere, non quia omnes
discunt, sed quia nemo nisi ab ipso <note>(De Nuptiis et
Concupiscentia, lib. 2, n. 45)</note>. Quam locutionem nec
tentasti refellere, quia vidisti esse rectissimam, et
omnibus notam.</p>
        </div3>
<div3>
          <head>CCX.</head>
          <p>
 JUL. Exposita liberalitate gratiae, in hominum
salvatorum copia, comparat donum atque peccatum:
et eruditissime ad laudem doni, applicat quod multis
vulneribus una virtute medicetur, <hi>Et non sicut per
unum,</hi> inquit, <hi>peccatum, ita et donum.</hi> 
</p>
          <p>AUG. <hi>Per unum peccantem,</hi> dixit; non, Per unum
peccatum: ut quod deinde dicit, <hi>Judicium ex uno delicto
in condemnationem,</hi> nonnisi illius unius peccantis
hoc delictum possit intelligi. Quod quidem vos
non vultis: sed quid facturi estis; quandoquidem
hoc dixit Apostolus, etiam nolentibus vobis? Corrigimini
ergo: non enim habetis hic aliud, quod facere
debeatis.</p>
        </div3>
<div3>
          <head>CCXI.</head>
          <p>
 JUL. <hi>Nam judicium ex uno in condemnationem;
gratia autem ex multis delictis in justificationem <note>(Rom. V, 16)</note>
          </hi>:
id est, peccata quidem quae gravia
sunt, etiam singula possunt sufficere ad accusationem
et damnationem reorum.
</p>
          <p>AUG. Quare dixisti gravia, quod non dixit Apostolus,
nisi quia vidisti, si unum delictum leve sit, non
sufficere ad damnationem, de qua loquebatur? Non
ergo ex quocumque uno cujuscumque delicto est hoc
judicium; sed ex uno illo delicto, quod factum est per
unum peccantem, id est, Adam, judicium est in condemnationem.
Et adhuc pervertere recta verba Apostoli
vultis, ne vestra quae perversa sunt corrigatis?</p>
        </div3>
<div3>
          <head>CCXII.</head>
          <p>
 JUL. Gratia autem non eodem confertur
modo, ut peccatis aeque admota singulis crebro repetatur:
sed infusa semel uno virtutis suae impetu atque
compendio diversa et plurima delet crimina.
<pb n="1232"/>
Ideo ait, <hi>ex multis delictis in justificationem:</hi> id est, ex
multis delictis liberatos homines ad gloriam perducit
justificationis indultae. Non ergo hic unum Adae peccatum,
ut suspicaris, intelligit; sed ad hoc solum numerum
admovit unius et plurium, ut ad laudem gratiae
respiceret; quia non quoties peccatum ab unoquoque
mortalium fuerat, toties etiam frequentaretur
gratia, quasi baptismata singula nisi peccatis singulis
non possint mederi.
</p>
          <p>AUG. Ita hoc loqueris, quasi dixerit Apostolus, Gratia
autem semel ex multis delictis in justificationem.
Non hoc dixit: attende quod dixit, et corrige quod
dixisti. <hi>Gratia,</hi> inquit, <hi>ex multis delictis in justificationem.</hi> 
Quid huc pertinet, quod semel et simul unicuique
omnia dimittuntur in Baptismo? Nonne et illa
condemnatio, ad quam judicium perducit extremum,
procul dubio semel fit, omnium quae remissa non fuerint
peccatorum? Et magis ipsa damnatio semel,
quam remissio peccatorum per gratiam Christi semel
fit. Quoniam si post Baptismum quisque peccaverit,
non eadem sunt peccata; sed per eamdem gratiam
peccantibus remittuntur; non semel, nec septies, sed
etiam septuagies septies <note>(Matth. XVIII, 22)</note>. Eadem
gratia quotidie dimittit orantibus etiam quotidiana
peccata, cum dicunt, <hi>Dimitte nobis debita nostra;</hi> veraciter
addentes, <hi>sicut et nos dimittimus debitoribus nostris <note>(Id. VI, 12)</note>
            </hi>.
Gratia ergo ex multis delictis, sive
singula in singulis, sive in quibusdam pauca, in quibusdam
plurima invenerit, sive quae ante Baptismum,
sive quae postea committuntur, et poenitendo, orando,
eleemosynas dando sanantur, in justificationem mittit,
quos a damnatione liberat: haec enim omnia,
ipsa sunt multa, ex quibus multis justificat gratia.
Quae si non subveniat, profecto etiam ex uno delicto,
non quod proprium quisque committit, hoc enim loco
non inde loquebatur Apostolus, sed quod per unum
peccantem intravit in mundum, itur in damnationem;
hoc enim Apostolus evidentissime expressit. Neque
enim ait sicut tu, Non sicut per unum peccatum;
tanquam singulum cujusque volens intelligi: sed ait, <hi>Non sicut per unum peccantem.</hi> 
 Aperi oculos, et lege;
et noli tanquam caecis aliud pro alio velle supponere.</p>
        </div3>
<div3>
          <head>CCXIII.</head>
          <p>
 JUL. Sed hoc curavit exprimere: Cum,
inquit, peccata singula reos suos lethaliter vulnerassent,
innumerabiliter confossos homines haec gratia
singulari et semel tradita virtute salvavit.
</p>
          <p>AUG. <hi>Per unum peccantem,</hi> dixit; ubi Adam intelligitur:
non per unum peccatum, ubi tu verbo mutato
atque supposito, vis intelligi singula singulorum.</p>
        </div3>
<div3>
          <head>CCXIV.</head>
          <p>
 JUL. <hi>Si enim ob unius delictum mors regnavit
per unum; multo magis qui abundantiam gratiae et
donum justitiae accipiunt, in vita regnabunt per unum
Jesum Christum <note>(Rom. V, 17)</note>
          </hi>. Consequenter quod coepit
affirmat: duas enim posuit sententias, utrique volens
convenire quod in fine subjunxit. Per unum enim
qui fuit forma peccati, et in cujus similitudine praevaricantur
sub lege peccantes, pronuntiat regnare
<pb n="1233"/>
mortem; et per unum regnare in vita abundantiam
quosque gratiae consecutos, quae gratia virtutem imitantibus
prodest. Non remansit ergo de uno quaestio,
quia hoc quod subditum est: eos videlicet in vita regnare,
qui abundantiam gratiae perceperint, etiam
primum illud absolvit, ut nemo videlicet cogatur in
mortem, nisi qui exemplum peccantis adamaverit.
</p>
          <p>AUG. Cujus exemplum peccantis adamaverit? Nempe
primi hominis: hunc enim formam dicis esse peccati,
propter imitationem, non propter generationem;
proinde, sicut dicis,  « nemo in mortem cogitur, nisi
qui exemplum peccantis hujus adamaverit: »  non
ergo coguntur in mortem, qui non in similitudine
praevaricationis ejus, sicut existimas, peccaverunt.
Quomodo ergo dicis, mortem regnasse et in eos qui
peccaverunt quidem per liberum arbitrium, sed non
in similitudine praevaricationis Adae, quia sine lege
peccaverunt? Non itaque peccaverunt ejus exemplo:
quoniam non peccantes in similitudine praevaricationis
ejus, non exemplum peccantis adamaverunt:
quantum enim ab hac similitudine peccantis hujus,
tantum ab imitatione exempli hujus alieni sunt. Cum
igitur et in eos regnaverit mors, quid est quod dicis,
 « ut nemo cogatur in mortem, nisi qui exemplum
peccantis adamaverit, »  ejus videlicet, quem propter
imitationem formam vis fuisse peccati? Ecce non adamaverunt
peccantis exemplum, qui non in praevaricationis
ejus similitudine peccaverunt; et tamen
etiam regnavit in eos mors. An vis redire ad catholicam
veritatem, ut in eos quoque mortem regnasse
fatearis, qui non peccaverunt, propria non faciendo
peccata, sed regnum mortis in similitudine praevaricationis
ejus, de cujus stirpe sunt nati, tanquam haereditario
miseriae jure subierunt? Sic quippe intellexerunt
haec apostolica verba doctores Ecclesiae, qui
viderunt ea non posse recte intelligi, nisi in eis intelligatur
obnoxiae successionis origo peccati; propter
quod dixerunt, parvulos secundum Adam carnaliter
natos, contagium mortis antiquae prima nativitate
contrahere <note>(Cyprian., Epist. 64, ad Fidum)</note>: nec Manichaei
fuerunt, sed vos Pelagianos, Dei spiritu, qui
per eos locutus est, damnaverunt.</p>
        </div3>
<div3>
          <head>CCXV.</head>
          <p>
 JUL. Vita autem in qua regnaturi sunt sancti,
aeterna monstratur: ergo et mors quae iniquitatem
voluntariam sequitur, aeterna credatur. <hi>Itaque,
sicut per unius delictum in omnes homines in condemnationem;
sic et per unius justitiam in omnes homines in
justificationem vitae. Sicut enim per unius inobedientiam
peccatores constituti sunt multi; ita et per unius obedientiam
justi constituentur multi <note>(Rom. V, 18 et 19)</note>
          </hi>.
Omnis est soluta perplexitas, impudenter de universitate
calumnia concitatur, ineptissime in scirpo nodus
quaeritur. Pronuntiat Apostolus, non omnes esse, sed
multos, qui per inobedientiam primi hominis, peccata
didicissent; et multos esse, non omnes, qui per
alterius obedientiam, justitiam essent adepti. Nihil
<pb n="1234"/>
hic de exortu humanitatis agitur, mores in diversis
studiis publicantur: inobedientia et obedientia studiorum
operam, non generationis, ostendit. Certe
ubi opportunius, si quid secundum te saperet Apostolus,
pronuntiaret omnes ad condemnationem ire
nascendo, paucos autem ad vitam credendo, quam in
hoc loco, ubi summa disputationis complenda erat?
Debuit enim dicere, Sicut per inobedientiam unius
hominis peccatores constituti sunt omnes; imo non
per inobedientiam, sed, sicut per generationem primi
hominis peccatores nati sunt omnes; ita et per unius
obedientiam justi constituentur multi.
</p>
          <p>AUG. Imo debuit dicere, Sicut per inobedientiam
suam peccatores constituti sunt multi; ita per obedientiam
suam justi constituentur multi: aut, si imitationem,
quam vos in magnis angustiis constituti et
persequente veritate coarctati, invenisse vos putatis,
qua exire possetis, hoc loco ille commendare voluisset,
debuit dicere, Sicut per imitationem inobedientiae
unius hominis peccatores constituti sunt multi;
ita et per imitationem obedientiae unius hominis justi
constituentur multi. Ecce et ego dixi quomodo debuerit
Apostolus loqui, si hoc vellet dicere, quod vos dicitis:
ne putes aliquid magnum esse, pro voluntate
nostra verba componere, non auctoris voluntatem in
verbis ejus exponere. Dixit ergo, per inobedientiam
unius hominis, quem generationis principem noverat,
peccatores constitutos esse multos; quoniam illa inobedientia
est natura humana vitiata: et per obedientiam
unius hominis, qui regenerationis est princeps,
justos constitui multos; quia illius obedientia
natura humana sanatur, qui factus est obediens usque
ad mortem crucis <note>(Philipp. II, 8)</note>, ut justi constituantur
per ejus gratiam, etiam qui non hic per suam
conversationem justi esse potuerunt; sicut hi qui continuo
post lavacrum regenerationis exspirant, sive
grandioris, sive infantilis aetatis. Unde maluit verbum
futuri temporis ponere, et <hi>constituentur</hi> dicere, non,
Constituti sunt, quoniam justi illa justitia, quae sine
ullo peccato erit, in futuri saeculi aeternitate victuri
sunt. Cum autem de peccatoribus non dixit, Constituentur,
sed, <hi>constituti sunt,</hi> saeculum hoc quod praeterit,
ubi jam vitiata est humana natura, verbo temporis
praeteriti expressit. Jam vero de multis quia ipsi
sunt omnes, satis tibi responsum est. Tu autem quos
Apostolus dixit omnes, non potuisti nisi contradicendo
exponere, et dicendo, Non sunt omnes; ad
quod te nulla necessitas cogeret, si catholicum quam
Pelagianum sensum tenere maluisses. Omnes enim
propterea dicuntur et multi, ut discernantur ab eis,
qui cum sint omnes, sunt tamen pauci.</p>
        </div3>
<div3>
          <head>CCXVI.</head>
          <p>
 JUL. Quod si ita intulisset, non minus docebatur
impia esse, quam inepta sententia, qua et
comparatio ipsa in diverso proposito personarum stolidissima
doceretur, cum res non similes ad collationem
venirent, natura videlicet et voluntas; ut in
parte mali seminum necessitas poneretur, in parte
vero boni studii sola libertas; imo jam non libertas,
<pb n="1235"/>
quoniam non suppetebat facultas eligendi boni et cavendi
mali, si naturalis reatus fuisset. Dicit ergo
Apostolus sapiens et eruditus Ecclesiae doctor, per
inobedientiam exstitisse transisseque peccatum,
multiplicarique justitiam.
</p>
          <p>AUG. Ubi est quod dixeras, non peccatum transisse,
sed mortem <note>(Supra, capp. 63, 64, 196)</note>?
Ecce nunc dicis, per inobedientiam, quae unius
hominis commemorata est, non solum exstitisse,
verum etiam transisse peccatum. An quid prius dixeris
fortassis oblitus es? Gratulandum est oblivioni
tuae, qua verum compelleris dicere. Nam quod tibi
videtur, in collatione contrariarum partium non debere
ex una parte poni necessitatem seminis, et ex
altera studium voluntatis, stolidum esse reperires,
si videres, sic in mala parte illos qui pertinent ad
hominem primum, connexione generationis, sine
studio suae voluntatis, peccati traxisse contagium,
quemadmodum illi parvuli, qui pertinent ad hominem
secundum, sine studio propriae voluntatis, per
pacem regenerationis justitiae participes fiunt. Si
autem semen ex utraque parte deposcis: sicut per
Adam semen carnale vitiatum est, sic viget spirituale
per Christum. Quod semen insinuavit nobis
Joannes apostolus, dicens, <hi>Et non potest peccare,
quia semen ejus in ipso manet <note>(I Joan. III, 9)</note>
            </hi>. Quod
in futuro saeculo bono potius apparebit, ubi qui
erunt, peccare non poterunt; non in hoc saeculo
maligno, ubi et hi qui pertinent ad saeculum peccata
non habiturum, habent unde quotidie petant a Patre
veniam peccatorum.</p>
        </div3>
<div3>
          <head>CCXVII.</head>
          <p>
 JUL. Ac per hoc, destruit opinionem
peccati naturalis, et docet alias esse causas substantiae,
alias voluntatis. Ac ne intelligentia haec nostro
magis imputetur ingenio, quam apostolico dogmati,
ea quae huic loco addidit, audiamus. <hi>Lex autem subintravit,</hi> 
inquit, <hi>ut abundaret delictum: ubi autem
abundavit peccatum, superabundavit gratia; ut sicut
regnavit peccatum in mortem, ita et gratia regnet per
justitiam, in vitam aeternam, per Jesum Christum
Dominum nostrum <note>(Rom. V, 20 et 21)</note>
          </hi>. Assere igitur
quemadmodum peccatum tuum, id est, traducis,
coeperit abundare post legem, quae post ministerium
Moysi incrementa susceperit.
</p>
          <p>AUG. Imo tu assere, quomodo, sicut superius
dixisti <note>(Supra, cap. 198)</note>, regnum peccati lata lege
ceciderit; cum dicat Apostolus, lata lege abundasse
peccatum. Ego autem quod dixi assero: quia etsi
non asseram, clarum est. Peccatum quippe originale
fuit et ante legem: quia per unum hominem peccatum
intravit in mundum, et cum illo mors per omnes
homines pertransiit <note>(Rom. V, 12)</note>. Erat et voluntarium:
quoniam qui sine lege peccaverunt, sine lege
peribunt <note>(Id. II, 12)</note>. Subintravit autem lex, ut
abundaret peccatum <note>(Id. V, 20)</note>: quia his generibus
<pb n="1236"/>
peccatorum, quae ante legem fuerunt, etiam illud
accessit, quod praevaricatio nuncupatur. Ubi enim
lex non est, nec praevaricatio <note>(Rom. IV, 15)</note>. Ubi ergo
his omnibus generibus peccatorum abundavit peccatum,
superabundavit gratia <note>(Id. V, 20)</note>: quia in his
qui ad eam pertinent, omnium istorum generum reatum
delet, et insuper donat ut delectatio peccati
justitiae delectatione vincatur; atque ad eam postea
perveniatur vitam, ubi nullum erit omnino peccatum.
Quomodo ergo res non similes in collationem venire
non debent, sicut paulo ante dixisti; cum ex contrariis
fiat ista collatio, et ex una parte generatio ponatur,
et ex altera regeneratio; ex una regnum mortis,
ex altera regnum vitae; ex una abundantia, ex altera
remissio peccatorum; ex una delectatio peccati, per
naturae vitium usque ad consuetudinis malum, ex
altera praelium contra concupiscentiam carnis, per
sancti Spiritus adjutorium, usque ad victoriae pacem,
quae nullum intrinsecus, nullum extrinsecus patietur
inimicum? Haec tene, si vis sanus esse: et noli contra
haec, quae ad sanam doctrinam pertinent, insanire.</p>
        </div3>
<div3>
          <head>CCXVIII.</head>
          <p>
 JUL. Certe in his locis Apostolum de
peccato naturali disseruisse contendis. Ad hoc supra
dixerat, usque ad legem fuisse, ut intelligeretur
post legem esse desiisse: nunc autem de eodem dicit,
quod coeperit crescere et abundare post legem. Catholico
intellectui quem sequimur, utrumque hoc convenire
monstravimus: tuo vero dogmati qua impudentia
vindicatur, ut unum idemque peccatum lege
lata, superius quidem defecisse, nunc autem crevisse
dicatur? Quomodo ergo post legem abundat naturale
peccatum? Acriusne coeperunt genitalia commoveri,
ut de augmentis et novitate motuum peccato tuo virtus
videatur adjuncta? An lex data nascentibus est,
ut qui de libidine, quam dicis diabolicam esse et
radicem fructumque peccati, geniti erant, admonerentur
emendare quod facti erant, et gestum corrigere
quem habuerant, cum eos generarent parentes?
Cogerent postremo quae facta erant, infecta esse;
quod illi audire videlicet renuentes, inobedientiae
crimen incurrerent? At hoc a nullo stultorum, nedum
a lege quam Deus dedit, poterat imputari.
</p>
          <p>AUG. Numquid alicubi diximus, peccatum originale
crevisse post legem? Aut hoc intelligi volumus in eo
quod ait Apostolus, <hi>Lex subintravit, ut abundaret
delictum?</hi> Abundavit enim, non quia illud genus crevit,
quod ante jam fuerat; sed quia genus aliud peccati
accessit, quod sine lege non erat, id est,
praevaricatio, sicut paulo ante monstravimus. Concupiscentia
est autem carnis, et libido genitalium,
contra quam sanctorum castitas pugnat. Hanc tibi
multum placentem, quoniam cum ipsa sua pugna,
cui repugnat etiam pudicitia conjugalis, nonnisi ad
<pb n="1237"/>
filios procreandos ea bene utens, aliis autem motibus
ejus obsistens; hanc ergo cum ista sua pugna quia
etiam in paradisi pacem conaris admittere vel immittere,
ipse in paradisum non disponis intrare. Quantalibet
autem abs te defensione muniatur, et laudibus
adornetur, aut vitium est, aut vitiata est: nec immerito,
militibus Christi, a quibus debellatur, odiosa
est; cum qua ipse concludis, ut eam et expugnare te
dicas, et laudare non erubescas. Per hanc humana
quae nascitur, caro peccati est: propter quod per
illam nasci noluit ille, qui natus est in similitudine
carnis peccati <note>(Rom. VIII, 3)</note>; ac per hoc, quamvis
in carne vera, non tamen in carne peccati. Ex hac
concupiscentia, suscepta tua, tibi quidem pulchra
nimis, sed foeda omnibus sanctis, generatione trahitur
originalis peccati vinculum, sola regeneratione
solvendum: illud factum est per Adam, hoc fit per
Christum; illud per quem peccatum intravit in mundum,
hoc per eum qui tollit peccatum mundi. Sic
agnoscit Adam et Christum, qui ex Adam transiit ad
Christum.</p>
        </div3>
<div3>
          <head>CCXIX.</head>
          <p>
 JUL. Quid ergo additum post legem est
peccato naturali, quod quidem non solum prohibitum
 aut condemnatum, verum etiam nec leviter
vituperatum aut tenuiter ostensum probatur in lege?
</p>
          <p>AUG. Ostenditur et in lege, sed si vobis auferatur
velamen <note>(II Cor. III, 16)</note>. Quid enim aliud ostenditur
damnatione animae illius qui octavo die non circumciditur <note>(Gen. XVII, 14)</note>?
quid aliud ostenditur, quando
infante nato sacrificium pro peccato jubetur offerri <note>(Levit. XII, 6)</note>?
quod jam supra memoravi.</p>
        </div3>
<div3>
          <head>CCXX.</head>
          <p>
 JUL. Certe ne tu quidem adeo desipis, ut
dicas peccati traducem post circumcisionem factam
esse majorem: quomodo ergo abundavit post legem,
quae nec arguitur in lege, nec proditur? At hoc vide,
quam sanae intelligentiae concinat, quae peccatum in
sola delinquentis voluntate constituit. Usque ad legem
dicit Apostolus fuisse peccatum <note>(Rom. V, 13)</note>, ut
post legem intelligatur fuisse praevaricatio, promulgata
videlicet praecepta transgrediens; atque hoc genere
abundavit lege subintroeunte peccatum; quoniam
reatui ejus de praevaricatione crevit invidia; et
opus malae voluntatis, sicut ante legem peccatum
erat, ita post legem coepit esse transgressio: quamvis
non eo proposito legem Deus tulerit, ut mortales
fierent ejus sanctione pejores. Neque enim lex peccatum
aut causa peccati; sed mandatum sanctum, et
justum, et bonum <note>(Id. VII, 7 et 12)</note>. Verum quia delinquentium
pravitas, eo se ferro, quo curari debuit,
vulneravit, obstititque consilio Dei, ut inde periclitaretur
unde debuerat sanari; dicit Apostolus, de
effectu rerum, opinionem divini consilii, quo data
lex fuerat, injuriam pertulisse. Et quia non fuit is
proventus emendationis humanae, in quem lator legis
intenderat, sed in plurimis evenere contraria: eo
<pb n="1238"/>
usque ait profecisse studia peccantium, ut non ob
aliud videretur data lex esse, quam ut improbi improbiores
fierent, et ad peccatum praevaricatio jungeretur.
</p>
          <p>AUG. Tu dicis ista, qui consilium Dei in danda
lege non ipsum sapis, quod apostolus Paulus ostendit;
et ad eas blasphemias ipse te impingis, ut dicas,
 « Opinionem divini consilii, quo data lex fuerat, injuriam
pertulisse: »  tanquam aliud factum sit, quam
Deus futurum fuerat opinatus; neque hoc provenerit
lata lege, quod lator legis intenderat. Deum igitur
omnium praescium futurorum, secundum tuam sapientiam,
sua fefellit intentio? Non attendis quod scriptum
est, <hi>Multae cogitationes in corde viri; consilium
autem Domini manet in aeternum <note>(Prov. XIX, 21, sec.
LXX)</note>
            </hi>. Si ergo vis nosse, quantum homini fas est,
quo consilio Dei omnipotentis et omnia praescientis
lex data fuerit, intuere quod dicit Apostolus: <hi>Si enim
data esset lex quae posset vivificare, omnino ex lege
esset justitia.</hi> Et tanquam diceremus, Cor ergo data
est? <hi>Sed conclusit,</hi> inquit, <hi>Scriptura omnia sub peccato,
ut promissio ex fide Jesu Christi daretur credentibus <note>(Galat. III, 21, 22)</note>
            </hi>.
Ecce quod est consilium
datae legis. Quis autem nescit, non legis, sed hominum
vitio lege subintrante abundasse peccatum?
Sed hoc vitium, quo prohibita plus delectant, et fit
virtus peccati lex <note>(I Cor. XV, 56)</note>, non sanat nisi
vivificans spiritus, non littera occidens: quae tamen
ad hoc utilis fuit, quia cum ipsa occideret, per praevaricationem,
crescente per prohibitionem cupiditate
peccandi, vivificantem Spiritum fecit inquiri, et
hominem de sua virtute lethaliter confidentem, adjutorium
gratiae Dei compulit poscere, sub lege,
quamvis sancta et justa et bona, tamen deficientem,
atque ad operanda quae sancta, quae justa, quae
bona sunt, sibi subvenire propriis viribus non
valentem.</p>
        </div3>
<div3>
          <head>CCXXI.</head>
          <p>
 JUL. Jure igitur hoc genere dicitur abundasse
delictum, quod et ante legem, et post legem,
uniuscujusque committebat voluntas; sed ante legem
peccatrix, post legem autem etiam praevaricatrix. Tunc
ergo crescit et abundat aliquid, cum in genere suo colligit
incrementa: sicut peccato liberae voluntatis post
Moysen cumulus transgressionis accessit: de eodem
enim genere fuit, licet in tempore diverso, id est, de
mala voluntate, quae et ante legem, et post legem,
non coactu insuperabili, sed studio vituperabili deliquit.
Quae cum ita sint, tibi nihil potest de apostolicis
convenire verbis. Neque enim subintroeunte lege
peccatum traducis aut copiosius factum docetur, aut
grandius: nec peccatis voluntatis illud abundare jure
dicitur, quod ad nascentium voluntatem nequaquam
attinere monstratur. Non ergo abundavit post legem,
quod lex nec prohibere potuit, nec punire. <hi>Ubi autem
abundavit peccatum, superabundavit gratia: ut sicut regnavit
peccatum in mortem, ita gratia regnet per justitiam
in vitam aeternam.</hi> 
</p>
          <p>
            <pb n="1239"/>AUG. Originale peccatum non quidem post legem
crevit: sed tamen lex etiam ipsum, cujus abolitionem
circumcisione infantis significaret, invenit: sicut invenit
etiam peccata ignorantiae, quae nec ipsa data lege
creverunt; quandoquidem potius ipsa ignorantia diminuta
est, quia scientia legis accessit. Sed peccatum,
sine quo nemo nascitur, crevit voluntatis accessu, originali
concupiscentia trahente peccantis assensum.
Abundavit autem peccatum, id est, nimis crevit, posteaquam
per legem facta est cognitio peccati <note>(Rom. III,
20)</note>, et coepit etiam praevaricatione peccari. Quod si
velitis advertere, et acquiescere veritati; nulla necessitate
cogemini, aperte Apostolo contradicere clamanti, <hi>Per unum hominem peccatum intravit in mundum,
et per peccatum mors; et ita in omnes homines
pertransiit 
 <note>(Id. V, 12)</note>
            </hi>. Illo enim dicente, <hi>pertransiit
per omnes,</hi> cum vos non per omnes pertransisse dicitis,
quid aliud quam Apostolo contradicitis? et si
Apostolo, utique Christo. Quid ergo miramini, quod
abominatur vos Ecclesia Christi, qui sententiis lethalibus
vestris infirmos parvulos subtrahere conamini
medicamentis salubribus Christi?</p>
        </div3>
<div3>
          <head>CCXXII.</head>
          <p>
 JUL. Aperit se Apostolus clarius in processu,
et docet, in perditione salutis humanae, Deum
copia suae miserationis admonitum, desperatis rebus
efficaciorem solito medicinam tulisse; ut quos praeceptis
non correxerat, beneficiis obligaret; et ita devotionem
exigeret in futurum, ut non imputaret peracta;
studerentque deinceps custodire justitiam homines,
quam compendio credulitatis fuerant assecuti. Abundantia
ergo praecedentium peccatorum, tam abundantis
misericordiae exegit auxilium: quoniam nisi tanta
copia indulgentis fuisset, nulla alia disciplina morbis
tam gravibus subveniret. Verum in hac divini commendatione
beneficii, vidit Apostolus objectioni locum
patere eorum qui dicere poterant, Si rite merita causarum
de effectibus aestimamus, et peccatorum copia,
ut misericordia Dei afflueret, impetravit; insistendum
peccatis est, ut gratiae non desit ubertas. Occurrens
itaque opinioni ejusmodi: <hi>Quid ergo dicemus,</hi> inquit? <hi>permanebimus in peccato, ut gratia abundet? Absit: qui
enim mortui sumus peccato, quemadmodum adhuc vivemus
in eo? An ignoratis quoniam quicumque baptizati
sumus in Christo Jesu, in morte 
 illius baptizati sumus?
Consepulti ergo sumus illi, per Baptismum in mortem,
ut quemadmodum surrexit Christus in gloria Patris, ita
et nos in novitate vitae ambulemus.</hi> 
</p>
          <p>AUG. Numquid ideo non vos apostolica ista verba
suffocant, quia et vos ea commemoratis, ne obliviscamur
quam firma conemini domus Dei fundamenta
convellere? Insane, cum dixisset Apostolus, <hi>Si mortui
sumus peccato, quomodo adhuc vivemus in eo?</hi> ideo
subjecit, <hi>An ignoratis quoniam quicumque baptizati sumus
in Christo Jesu, in morte ipsius baptizati sumus?</hi> ut
baptizatos in Christo mortuos probaret esse peccato.
<pb n="1240"/>
Usque adeone surdus es, ut ista non audias? usque
adeo caecus, ut ista non videas? Confitere ergo peccato
mortuos parvulos baptizatos, confitere tandem originale
peccatum; non enim aliud cui morerentur habuerunt:
aut dic aperte, baptizari eos non oportere; aut
cum baptizantur, non eos in Christo Jesu baptizari,
aut non in morte ipsius baptizari: et dele si potes
Apostoli verba dicentis, <hi>Quicumque baptizati sumus in
Christo Jesu, in morte ipsius baptizati sumus.</hi> Porro, si
haec verba delere non potes, sicut non potes: cum
ergo audis, <hi>quicumque;</hi> noli velle inde parvulos separare:
permitte Christum etiam parvulis esse Jesum;
quoniam non exceptis ipsis, sed cum ipsis salvum facit
populum suum a peccatis eorum, propter quod dictum
est ab angelo, <hi>Vocabis nomen ejus Jesum <note>(Matth. I, 21)</note>
            </hi>.</p>
        </div3>
<div3>
          <head>CCXXIII.</head>
          <p>
 JUL. Dicit nos mortuos esse peccato, eo
jam tempore, quo ut acciperemus indulgentiae donum,
renuntiare nos mundo omnibusque peccatis professi
sumus: atque ideo muneris memores debere sic vivere,
ut Christo consepulti esse doceamur; atque resurrectionem
ejus conspicua sanctitate gestemus: et
quomodo ille, postquam resurrexit a mortuis, nullas
infirmitates corporis, nulla flagella perpetitur; ita
etiam et nos esse invulnerabiles peccatis omnibus et
vitiis adnitamur. <hi>Si enim complantati sumus similitudini 
 mortis ejus, simul et resurrectionis erimus; hoc
scientes, quoniam vetus homo noster simul confixus est
cruci, ut destruatur corpus peccati, ut ultra non serviamus
peccato. Qui enim mortuus est, justificatus est a
peccato <note>(Rom. VI, 1-7)</note>
          </hi>. Clara fideles ratione constringit:
Si vultis, inquit, resurrectionis ejus fieri participes,
virtutem quoque mortis imitamini, ut mortui vitiis
in virtute vivatis: tunc enim eritis in illa felicitate
consortes, si mortis ejus imaginem tuleritis, moriendo
peccatis. Vetus enim homo noster debet cruci ejus affixus
doceri, ut destruat corpus peccati, fortitudine videlicet
passionis. Corpus autem peccati, consuetudine
sua Paulus, vitia, non substantiam carnis appellat.
Sic enim sequitur, <hi>Ut destruatur corpus peccati, ut ultra
non serviamus peccato. Qui enim mortuus est, justificatus
est a peccato.</hi> 
</p>
          <p>AUG. Quomodolibet interpreteris corpus peccati,
non negabis parvulos in Christo Jesu baptizatos mortuos
esse peccato, ne apertissime neges eos baptizatos
in morte Christi Jesu; ac per hoc neges baptizatos in
Christo Jesu. <hi>Quicumque</hi> enim <hi>baptizati sumus in Christo
Jesu, in morte ipsius baptizati sumus.</hi> Dic ergo cui
peccato moriuntur, cum parvuli baptizantur in Christo
Jesu? Sed quid dicas, penitus non habebis, nisi cum
tota Ecclesia Christi intelligas, atque respondeas, <hi>Per
unum hominem peccatum intravit in mundum, et per peccatum
mors; et ita in omnes homines pertransiit, in quo
omnes peccaverunt.</hi> Ecce qui peccato moriuntur, cum
in morte Christi Jesu parvuli baptizantur. Rogo, nolite
esse sicut equus et mulus, non habentes intellectum <note>(Psal. XXXI, 9)</note>.
Audite: <hi>Si mortui sumus peccato, quomodo
vivemus in eo? An ignoratis quoniam quicumque
<pb n="1241"/>
baptizati sumus in Christo Jesu, in morte ipsius baptizati
sumus?</hi> Quicumque igitur baptizati sumus in Christo
Jesu, peccato mortui sumus; quia in morte ipsius
baptizati sumus. Audite, <hi>Quicumque baptizati sumus:</hi> 
neque enim parvuli et non majores, aut vero majores
et non parvuli; sed, <hi>quicumque,</hi> id est, sive parvuli,
sive majores, <hi>baptizati sumus in Christo Jesu, in morte
illius baptizati sumus,</hi> ac per hoc, sumus mortui peccato.
Aut ergo aperte dicite non esse Baptismum Christi
parvulis necessarium, aut peccatum cui moriuntur,
quando in Christo baptizantur, dicite parvulorum:
aut quia nullum potestis aliud invenire, tandem aliquando
agnoscite originale peccatum.</p>
        </div3>
<div3>
          <head>CCXXIV.</head>
          <p>
 JUL. Nempe cum viventibus loquebatur,
et his dicebat justitiam per mysteria fuisse collatam.
Quomodo ergo ait eum justificatum esse, quem mortuum;
nisi quia sine aliquo ostendit ambiguo, mortem
hic abrenuntiationem vocare; et ideo a se nomen
mortis assumi, ut ostendat ita fideles a peccatis, sicut
mortuos ab actibus debere cessare?
</p>
          <p>AUG. Homo contentiose, si hoc loco apostolicorum
verborum mors abrenuntiatio vocatur, ut qui peccato
abrenuntiat, peccato moriatur: recole quemadmodum
in Ecclesia Christi, in qua baptizatus es, Baptismatis
mysteria celebrentur; et invenies quod abrenuntient
et parvuli per ora gestantium, sicut credunt
per ora gestantium: quod apud vos jam forsitan
non fit. Sic enim profecistis in pejus, ipsi errantes,
et alios in errorem mittentes <note>(II Tim. III, 17)</note>, qui
vobis consenserint, non debere abrenuntiare parvulum
baptizandum, quia non traxit originale peccatum:
aut si debet abrenuntiare peccato, dicite, cui;
et errorem vestrum aliquando corrigite.</p>
        </div3>
<div3>
          <head>CCXXV.</head>
          <p>
 JUL. <hi>Si enim mortui sumus cum Christo,
credimus quia vivemus cum Christo; scientes quia Christus
suscitatus a mortuis jam non moritur, mors in eum
jam non dominabitur: quod enim mortuus est peccato,
mortuus est semel, quod autem vivit, vivit Deo. Ita et
vos deputate vos mortuos esse peccato, viventes autem
Deo, in Christo Jesu <note>(Rom. VI, 8-11)</note>
          </hi>. Quomodo Christus,
inquit, qui peccato mortuus est semel, id est,
propter peccata nostra mortuus est semel, ultra non
moritur, sed vivit in gloria Dei: ita et vos, deputate
vos peccato mortuos, solis vivere et servire
virtutibus.
</p>
          <p>AUG. O mira expositio! Apostolus dicit Christum
peccato mortuum: et tu dicis, id est, propter peccata
nostra. Ergo quod dicit ille, <hi>Sic et vos existimate vos
mortuos esse peccato:</hi> hoc putandus est dicere, Existimate
vos mortuos esse propter peccata vestra?
Non utique hoc dicit isto loco; nec tu sic intelligis,
sed peccato mortuos, ne peccato viverent, confiteris.
Ostende ergo et Christum mortuum fuisse peccato,
ne inconvenienter Apostolus dixerit, <hi>sic et vos.</hi> Propter
auferenda enim nostra peccata, sed tamen peccato
mortuus est: et hoc quomodo, qui nullum habuit
<pb n="1242"/>
omnino peccatum, nec originale, nec proprium,
nisi quia similitudo, cujus rei similitudo erat, nomen
accepit? Novimus enim Christum in similitudine venisse
carnis peccati <note>(Rom. VIII, 3)</note>; quoniam in vera
carne venit, sed non sicut alii homines in carne peccati:
mortuus est ergo ille similitudini peccati,
quam gerebat in carne mortali; ac sic mysterium
nostrae salutis implevit, ut nos peccato moreremur,
cujus ille similitudinem gessit: ideo in morte ipsius
baptizamur; quia sicut in illo vera mors facta est,
ita in nobis vera fit remissio peccatorum. Sed hic
sunt et parvuli: <hi>Quicumque</hi> enim <hi>baptizati sumus in
Christo Jesu, in morte ipsius baptizati sumus.</hi> Non
enim sic homines baptizantur in Christo, ut aliqui in
morte ipsius, aliqui non in morte ipsius baptizentur;
sed sicut ait, in quo loquebatur ipse Christus, Quicumque
baptizantur in Christo Jesu, in morte ipsius
baptizantur: ac per hoc, quicumque baptizantur in
Christo Jesu, peccato moriuntur. Si <hi>quicumque;</hi> utique
et parvuli: sed cui peccato parvuli moriuntur?
Jam tandem quaeso confiteatur generatio, ne mentiatur
regeneratio; confiteatur in parvulis caro peccati,
ut non negetur etiam pro parvulis mortua similitudo
carnis peccati.</p>
        </div3>
<div3>
          <head>CCXXVI.</head>
          <p>
 JUL. Ubi hic ergo accusatur natura? ubi
humanae substantiae culpantur exordia? ubi motus
generantis arguitur? Luce clarius est, quod sola a
Magistro Gentium conveniatur voluntas, ut abdicet
occulta dedecoris <note>(II Cor. IV, 2)</note>, et in meliorem vitam
actuum correctione proficiat. Sed jam accipiat
expositio nostra compendium, nec interpretari in his
locis dicta Apostoli perseveret; ipsum de suis disserentem
sensibus audiamus. In fine disputationis ejus
apparebit, cujus dogmati fideique consentiat. Nos
nempe dicimus, de peccato Apostolum voluntatis humanae,
quae in unoquoque peccante est, locutum
fuisse: tu vero, de eo quod Fausto credis, generatione
transmissum, et a cunctis sine voluntate susceptum.
Concertationes itaque nostrae, si placet, facessant;
et ut mediocriter agam, dissimulemus Apostoli
dignitatem, qua praescribi posset, etiamsi vobis per
omnia ejus verba concinerent, tamen illum pro officii
sui splendore nihil tam deforme sensisse; ambiguitatem
esse elocutionum, non sensuum pravitatem;
hoc solum ei in praesenti negotio concedatur, ut vir
non perturbatae mentis, magis scripta sua quam tu
intellexisse credatur. <hi>Non ergo regnet,</hi> inquit, <hi>peccatum
in vestro mortali corpore ad obediendum ei <note>(Rom.
VI, 12)</note>
          </hi>. Possem jam hic dicere, exhortationis testimonio
probatum esse, de peccatis eum agere voluntatis:
quia mala si essent naturalia, per justitiam
defendi possent, per misericordiam postremo defleri;
nullo autem pacto admonerentur cavenda. Quovis
enim naturali malo, si ullum esse posset, hoc malum
<pb n="1243"/>
erat majus insaniae, qua tenebatur, quicumque devotionem
in cavendis rebus naturalibus exigebat. Apostolus
autem nihil sanxit quod possit jure reprehendi.
Peccatum itaque voluntatis ostendit, quod inculcat
debere vitari.
</p>
          <p>AUG. Quis ignorat non loqui Apostolum parvulis,
sed eis qui possunt intelligere verba dicentis, et adjuvante
Dei gratia obedire praeceptis? Sed utique
agunt etiam cum filiis suis, ut quemadmodum crescit
in eis rationis usus, ita exseratur obedientiae fructus;
ne in vacuum gratiam Dei susceperint <note>(II Cor. VI, 1)</note>,
quando regenerati sunt, nescientes. Verumtamen illam
pulchram susceptam tuam, quae deformis est
omnibus debellatoribus suis, concupiscentiam carnis
dico, per quam nascitur, et cum qua nascitur homo:
hanc ergo concupiscentiam carnis, cohiberi Apostolus
praecipit, nec regnare permittit, eamque peccati nomine
appellat; quia et de primo peccato originem
ducit, et quisquis ejus motibus ad illicita consenserit,
peccat: quae tunc nulla erit in nobis, quando immortale
corpus habebimus: ideoque cum posset dicere, <hi>Non regnet peccatum in vestro corpore,</hi> 
 cur addidit
verbum, et ait, <hi>in vestro mortali corpore,</hi> nisi ut
tunc speraremus istam, quam peccatum vocat, concupiscentiam
non futuram, quando mortale non habebimus
corpus? Nam tu dic nobis, cur non ait, <hi>Non</hi> 
sit <hi>peccatum in vestro mortali corpore;</hi> sed ait, <hi>Non
regnet:</hi> nisi quia ista concupiscentia, quae non potest
nisi esse in carne mortali, in eis regnat, qui desideriis
ejus ad mala perpetranda consentiunt; et ab ea
quocumque illexerit, victi pertrahuntur majore impetu,
quia lege prohibentur, si gratia non juvantur:
in eis autem, qui Deo donante faciunt quod praeceptum
est, id est, commotae atque instanti non obediunt,
nec ei arma exhibent membra, inest quidem,
sed non regnat. Probatur autem inesse, dum concupiscuntur
mala: et probatur non regnare, dum justitiae
delectatione vincente non fiunt. Quomodo enim
praecipimur ei non obedire, nisi jubenti, sive suadenti?
Quomodo autem facere hoc potest, si non inest?</p>
        </div3>
<div3>
          <head>CCXXVII.</head>
          <p>
 JUL. <hi>Neque exhibeatis membra vestra
arma iniquitatis peccato: sed exhibete vos Deo, tanquam
ex mortuis viventes, et membra vestra arma justitiae
Deo. Peccatum enim in vobis non dominatur: non
enim sub lege estis, sed sub gratia <note>(Rom. VI, 13 et 14)</note>
          </hi>.
Eo, inquit, debetis servire Deo fidelius, quo etiam liberalius.
Peccatum quippe dominabatur vobis, cum
reatuum impendebat ultio; postea autem quam gratia
Dei beneficia consecuti estis, et depositis reatuum
ponderibus respirastis, ingenuo pudore commoniti
debetis gratiam referre medicanti.
</p>
          <p>AUG. Tu vestro more, qui de vestro descendit errore,
non agnoscis gratiam nisi in dimissione peccatorum;
ut jam de caetero per liberum arbitrium ipse
homo se ipsum fabricet justum. Sed non hoc dicit
<pb n="1244"/>
Ecclesia, quae clamat tota, quod didicit a Magistro
bono: <hi>Ne nos inferas in tentationem <note>(Matth. VI, 13)</note>
            </hi>:
non hoc dicit, qui dicit, <hi>Oramus autem ad Deum, ne
quid faciatis mali <note>(II Cor. XIII, 7)</note>
            </hi>: non hoc dicit qui
dicit, <hi>Rogavi pro te, Petre, ne deficiat fides tua <note>(Luc.
XXII, 32)</note>
            </hi>. Isto enim modo gratia ut non peccemus
facit, non quae peccavimus diluit. Utroque enim modo
adjuvat gratia, et dimittendo quae male fecimus, et
opitulando ut declinemus a malis et bona faciamus.</p>
        </div3>
<div3>
          <head>CCXXVIII.</head>
          <p>
 JUL. Verum quia ejusdem, quam supra
exposuerat, quaestionis incurrebat occasio; ut opponeretur
videlicet, liberatos a lege, quae intentabat iram,
securos posse sub gratiae Dei benignitate peccare,
subdidit protinus: <hi>Quid ergo? peccabimus, quoniam
non sumus sub lege, sed sub gratia? Absit: an ignoratis
quoniam cui exhibetis vos servos ad obediendum, servi
estis ejus cui obedistis, sive peccati, sive obeditionis justitiae <note>(Rom. VI, 15 et 16)</note>
          </hi>?
Jamne ei credimus, de cujus
disseruerit hactenus conditione peccati? <hi>Cui,</hi> inquit, <hi>exhibetis vos servos ad obediendum, ejus servi estis, sive
peccati, sive justitiae.</hi> 
 Ubi hic ergo indicatur ab Apostolo
peccatum illud, quod ante voluntatis tempora,
ante obedientium studium, ante scientiae et conscientiae
aetatem, ipsis fingitur supervolasse seminibus?
quod certe nisi in Manichaeorum libris, inveniri
non potest.
</p>
          <p>AUG. Non sunt Manichaeorum libri, ubi legitur, <hi>Fuimus enim et nos natura filii irae, sicut et caeteri <note>(Ephes. II, 3)</note>
            </hi>:
quod vos novo more, sed impudentissimo
ore, interpretamini ex graeco, ut Apostolus
dixisse videatur, non <hi>natura;</hi> sed <hi>prorsus,</hi> hoc est, <hi>fuimus prorsus filii irae.</hi> 
 Et forte hoc emendare audebitis
in codicibus vestris: non enim vultis acquiescere,
quod nisi haec, quanto verior, tanto antiquior
fides esset, hoc omnes latini codices non haberent.
Nec ideo tamen Apostolus monere non debuit, obediendum
esse justitiae, non peccato, quia omnes homines
sub peccato nascimur, quorum ipse ortus in
vitio est <note>(Ambrosius, lib. 1 de Poenitentia, cap. 2
vel 3)</note>. Cum enim generationis reatus regenerationis
indulgentia fuerit absolutus, obediendum est justitiae
spiritui, cui consentire, nec obediendum est concupiscentiae
carnis, contra quam certare debemus: ita
sane ut ipsam quoque obedientiam piam donum Dei
esse meminerimus, quod promisit per prophetam,
dicens, <hi>Dabo eis cor cognoscendi me, et aures audientes <note>(Jerem. XXIV, 7)</note>
            </hi>:
quod quid est aliud, quam,
obedientes?</p>
        </div3>
<div3>
          <head>CCXXIX.</head>
          <p>
 JUL. Caeterum Apostolus ostendit (si tamen
aliquam ab hominibus hac tempestate fidem impetrat),
servos se non dicere peccati, nisi eos quos
constat voluntate propria obedisse peccato, cujus mutatione,
id est, voluntatis, coeperunt servire justitiae.
Obedientiam ergo in medio collocavit; et ei imputavit
quod vel vitiis prius, vel postea studuerunt parere
virtutibus.
</p>
          <p>AUG. Qui confidunt in virtute sua <hi>(Psal. XLVIII,
<pb n="1245"/>
7)</hi>, vani sunt, sicut vos; et destruentur, sicut
vos.</p>
        </div3>
<div3>
          <head>CCXXX.</head>
          <p>
 JUL. <hi>Gratias autem Deo, quod fuistis,</hi> 
inquit, <hi>servi peccati; sed obedistis ex corde, in eam
formam doctrinae, in quam traditi estis: liberati autem
a peccato, servi estis facti justitiae <note>(Rom. VI, 17
et 18)</note>
          </hi>.
</p>
          <p>AUG. Surde, audi Apostolum gratias agentem Deo,
quod ejus doctrinae ex corde obedierunt: quandoquidem,
non dixit, <hi>Gratias Deo,</hi> quia praedicata est vobis
doctrina ejus; sed, <hi>quia obedistis.</hi> Non enim omnes
obaudiunt Evangelio <note>(Id. X, 16)</note>; sed quibus datum
est, ut obaudiant: sicut, <hi>Nosse mysterium regni
coelorum vobis datum est,</hi> ait Dominus; <hi>illis autem non
est datum <note>(Matth. XIII, 11)</note>
            </hi>. Non ergo ex corde, hoc
est ex voluntate, obedissent, si non praepararetur voluntas
a Domino: alioquin mendaciter ei de hac re Apostolus
gratias agit, si hoc ipse non fecit.</p>
        </div3>
<div3>
          <head>CCXXXI.</head>
          <p>
 JUL. Ex corde, inquit, obedientiae facta
mutatio, liberavit vos a peccato, et sanctitati fecit adhaerere.
</p>
          <p>AUG. Sed haec mutatio dexterae Excelsi est. Audi hominem
Dei hanc in Psalmo gratiam confitentem, et
disce quis mutet in melius hominis voluntatem. <hi>Et dixi,</hi> 
inquit, <hi>Nunc coepi; haec est immutatio dexterae Excelsi <note>(Psal. LXXVI, 11)</note>
            </hi>.</p>
        </div3>
<div3>
          <head>CCXXXII.</head>
          <p>
 JUL. <hi>Humanum est quod dico propter infirmitatem
carnis vestrae: sicut enim exhibuistis membra
vestra servire immunditiae et iniquitati ad iniquitatem, ita
nunc exhibete membra vestra servire justitiae in sanctificationem <note>(Rom. VI, 19)</note>
          </hi>.
O praeceptorem Spiritu Dei
plenum! vere vas aureum, et tubam non concisis stridoribus,
sed absolutis vocibus increpantem! Auctoritatem
sermoni suo de exhortationis humanitate conciliat.
</p>
          <p>AUG. O te deceptorem spiritu haeretico plenum, totum
dantem hominis voluntati, contra eum qui dicit, <hi>Quid enim habes quod non accepisti 
 <note>(I Cor. IV, 7)</note>
            </hi>? Homo
Pelagiane, plantando et rigando ista dicebat Apostolus:
sciens autem quod <hi>neque qui plantat, est aliquid,
neque qui rigat, sed qui incrementum dat Deus <note>(Id. III,
7)</note>
            </hi>, non praecipiebat tantum, sed etiam orabat ad Deum,
ut malum non facerent, quibus ejus eloquia praedicabat:
aperte enim alibi dicit, <hi>Oramus autem ad Deum, ne quid
faciatis mali <note>(II Cor. XIII, 7)</note>
            </hi>.</p>
        </div3>
<div3>
          <head>CCXXXIII.</head>
          <p>
 JUL. Ne quid enim arduum et inaccessum
homini praecipere videretur, verbum de consuetudine
usurpavit, ut <hi>humanum</hi> diceret, id est, facile,
tractabile, et quod causarum comparatione mitescat.
Non a vobis, inquit, reposco parem augustis rebus
intentionem, nec quam magnae sunt virtutum opes,
tam nova vobis, quibus eas capessatis, praecepta constituo:
nihil ferum ingero, nihil quod vix portari possit
indico; ne si pro splendore justitiae tale aliquid imperarem,
de carnis infirmitate conquesti allegaretis
jugem vos laborem ferre non posse. Nunc itaque hac
moderatione convenio, ut tale studium virtutibus adhibeatis,
<pb n="1246"/>
quale adhibuistis ante criminibus: cumque
injuria sit honestarum rerum, si tali appetantur proposito,
quale est deformibus impensum rebus; tamen
disciplinae huic, in qua estis, sufficit, si vel tali intentione
justitiam sectemini, quali iniquitatem estis immunditiamque
sectati.
</p>
          <p>AUG. Hoc tamen non facient, nisi illi formosae susceptae
tuae, concupiscentiae carnis repugnent robore
charitatis: cum qua lege membrorum, repugnatura
legi mentis, omnis homo nascitur; et cujus obligatione
reus est, si non renascatur; quam mortales
non vincunt suo spiritu, si non aguntur Dei Spiritu: <hi>Quotquot enim Spiritu Dei aguntur, hi filii sunt Dei 
 <note>(Rom.
VIII, 14)</note>
            </hi>. Ite nunc, et contra istam christianam atque
apostolicam veritatem extollendo praecipitate liberum
arbitrium, et in vestra virtute, non assurgendo, sed
cadendo, confidite.</p>
        </div3>
<div3>
          <head>CCXXXIV.</head>
          <p>
 JUL. Credamus itaque Magistro Gentium,
et reddamus ei testimonium veritatis suae.
Vere enim, sicut dixit, humanum est quod praecepit,
ut voluntatis correctio emendaret vitia voluntatis.
</p>
          <p>AUG. Sed correctio haec humana non fit nisi opitulatione
divina. Quis enim hominis corrigit voluntatem,
nisi ille cui dicitur, <hi>Deus virtutum, converte nos <note>(Psal.
LXXIX, 8)</note>
            </hi>; et, <hi>Deus, tu convertens vivificabis nos <note>(Psal.
LXXXIV, 7)</note>
            </hi>? A Domino enim gressus hominis diriguntur,
et viam ejus volet <note>(Psal. XXXVI, 23)</note>. Si autem non
ab illo dirigantur, homo viam Dei non volet, etsi jubeat
lex ut velit.</p>
        </div3>
<div3>
          <head>CCXXXV.</head>
          <p>
 JUL. Sed ut hoc humanum, sic illud aliud
si putasset, non solum inhumanum, non solum ferum,
verum etiam injustum; non solum injustum,
verum etiam insanum; ut peccatum si nosset innasci,
exprobraret suae aetatis hominibus vitia partus antiqui
; et ab his praeciperet abstinendum, quae innata
credebat; atque cum interminatione praescriberet, debere
me ea deponere, quae ante habere coeperam, quam
anima in corpus meum, in hunc vero mundum corpus
intraret.
</p>
          <p>AUG. Ergo carnis concupiscentia non est innata; aut
non ab ea praecipit abstinendum, qui dicit, <hi>Contine te
ipsum <note>(Eccli. XXX, 24)</note>
            </hi>; et, <hi>Desideria juvenilia fuge <note>(II
Tim. II, 22)</note>
            </hi>. Cur non dixit, Voluntaria desideria fuge?
Juventus utique nomen aetatis est: aetates autem natura,
non voluntas habet, et ea concupiscentia de juvenili
aetate maxime accenditur; cujus utique vis in infante
 sopita est, sicut rationis, sicut ipsius voluntatis.
Sed discernit oculus christianus, non Pelagianus, quid
de Creatoris institutione, quid de vitii contaminatione
vel sumat natura, vel contrahat, Conditorem suo bono
praedicans, eodemque propter malum, quo vitiata est,
indigens Salvatore: de reatu enim, cum quo homo
<pb n="1247"/>
nascitur, non est quod ei praecipiatur, nisi ut renascatur.</p>
        </div3>
<div3>
          <head>CCXXXVI.</head>
          <p>
 JUL. Justius admoneretur ab his, quos
emendare studebat, ut quantum imperaret, expenderet;
et sciret primum esse consilii constantis gradum,
imperii modum tenere. Exauctorata quippe doctrina
est, quam non tuetur aequitas; et plena auctoritatis,
quam justitiae libra commendat. Ac per
hoc, constat Apostolum, reverendum Ecclesiarum
informatorem, rationem magisterii sui, consilio,
aequitate, humanitate reddentem, nihil de naturali
sensisse peccato; sed inculcasse, ut res erat, et vitiorum
nos servos nonnisi per voluntatem fuisse, et justitiae
nos eadem posse, si corrigatur, voluntate servire.
Verum quoniam in expositione loci hujus fui hactenus
occupatus, ut ostenderem per apostoli Pauli
verba Manichaeos nihil posse defendi; patuitque contextu
orationis ejus veritas, quam per omne dictorum
suorum corpus exsequitur: hic sit secundi finis
libelli; quo tamen necessario commonemus, nihil Traducianis
praeter impudentiam remansisse, quia cum
se confiterentur nullum in ratione habere praesidium,
de Apostoli dictis, quae exposita sunt, totum sibi
solatium vindicabant: et quoniam claruit, nihil
in his deforme, nihil non sanctitati et rationi consentiens
fuisse praescriptum; apparet cecidisse sententiam,
quam et ratio cum multis auctoritatibus
Scripturarum, et quae in Deo est, religio Catholicorum
proruit, et jam loci istius opinio non tuetur.
</p>
          <p>AUG. Apparet omnibus qui sano capite atque intelligenter
haec legunt, cum contra verba, non magis
mea, quam beati Apostoli, multa tua diceres, nihil
te invenisse quod diceres; et tortuoso strepitu loquacitatis
<pb n="1248"/>
egisse, ut eis qui non intelligunt, dixisse
aliquid videreris. Velitis nolitis, <hi>Per unum hominem
peccatum intravit in mundum, et per peccatum mors; et
ita in omnes homines pertransiit <note>(Rom. V, 12)</note>
            </hi>. Quid est <hi>ita,</hi> 
 nisi per peccatum, non sine peccato? Neque enim
pertransiret mors, nisi ducente peccato: mors enim
peccatum sequitur, non praecedit. Hinc sunt omnes
miseriae mortalium <hi>a die exitus de ventre matris eorum,</hi> 
sicut scriptum est <note>(Eccli. XL, 1)</note>. Quas miserias vos
cum sine ullo peccato accidere dicitis parvulis, injustum
Deum vere vos facitis; Manichaeos autem horribiliter
adjuvatis. Illi enim, ne faciant injustum Deum,
istas miserias a nativitate mortalium immutabili naturae
mali et ab alio principio venienti substantiae tribuunt
tenebrarum: quos impios simul et vos ipsos
vincit catholica fides, quae ista omnia peccato illi tribuit,
quod ex primi hominis voluntate intravit in mundum:
quod secuta est mors etiam ista, quae fugans
animam, corpus interimit; quam vos homini, etiamsi
non peccasset, dicitis naturaliter fuisse venturam. Unde
sequitur, ut non solum illam imperiosam libidinem,
qua nimium delectamini; verum etiam molestissimam
febrem, caeterosque innumerabiles morbos, quibus
videmus afflictos parvulos emori, in paradiso futuros
fuisse dicatis, etiamsi nemo peccasset; quia sine
ullius peccati merito haec perpeti parvulos dicitis. Cohibete
vos, quaeso, cum falsis et noxiis laudibus vestris;
cohibete vos ab infantibus et lactentibus, quos
tanquam nihil mali habentes, crudeli errore laudatis:
ad Christum liberatorem venire liberandos parvulos
sinite; miseram naturam, quam vitiavit homo
primus, ut sanet homo secundus, victi correctique
permittite.</p>
</div3>
      </div1>

<div1>
        <head> <hi>LIBER TERTIUS.</hi> </head>

<pb n="1247"/>
<p>Excutitur tertius liber Juliani: ac primum ostenditur eum, Scripturarum testimoniis, Deuteronomii scilicet capite vigesimo
quarto, libri Regum quarti capite decimo quarto et Ezechielis capite decimo octavo perverse abuti, ut suadere conetur,
parentum peccata filiis non a Deo ulla imputari. Ipsum deinde incassum laborare, ut ab eo se explicet loco Epistolae
ad Hebraeos, capite undecimo, per quem evertenda foret responsio, qua in superiore libro tantopere inculcavit, ideo ab
Apostolo dictum esse <hi>unum,</hi> per quem transivit peccatum, ne generatio sineretur intelligi. Postea reversum ad dicta libri
secundi de Nuptiis et Concupiscentia, inique agere cum Augustino eumdem Julianum, qui ab illo et hominis liberum arbitrium
et Deum nascentium conditorem negari, denuo queritur; quique insuper cum illius dictis haereticam quamdam Manichaei
epistolam comparans, non alia quam quae apud Manichaeum leguntur, argumentorum vice objectari a sancto Doctore,
ab eoque perinde atque a Manichaeo naturam hominum malam pronuntiari calumniatur.</p>
<div3>
          <head>I. </head>
<p>
            <pb n="1247"/>JULIANUS. Oportuerat quidem apud humanum
genus reverentiam omnium vigere virtutum: oportuerat
resisti sapienti semper mente criminibus,
et demereri bonis studiis Conditoris favorem: dignum
erat postremo, ut quia hic continuae devotionis prior
et felicior gradus cum rarus, tum arduus etiam nimis
videtur, vel diu fota vitia respui, et ad emendationis
<pb n="1248"/>
ac poenitentiae praesidium rediri. Oportuerat certe
vel in hoc inviolabilem Dei manere reverentiam, ut
non nobis esset necesse divinam legem tanto vindicare
certamine: verum quia eo usque peccantium
furore perventum est, ut summis laboribus Deum
justum esse doceamus, ipsius justitiae, cujus causa agitur
praesumentes auxilium, quae libro promisimus
<pb n="1249"/>
praecedente reddamus.</p>
        </div3>
<p>AUGUSTINUS. Auxilium Dei quaeris ut impleantur
vani libri tui; et non quaeris, ut corrigantur perversi
sensus tui. Vellem tamen diceres, propter quid in hoc
opere auxilium Dei poscas, cum sit in tuo libero arbitrio
sive facere hoc, sive non facere. An ut ea tibi
praesto sint, quae in potestate tua non sunt, et sine
quibus hoc effici non potest; sicut sunt, ut alia omittam,
ipse victus atque otium? At haec pene semper
Deus per voluntates nobis subministrat aliorum. Vides
ergo id te poscere ab omnipotente Deo, cum
propter implendos tuos libros poscis auxilium, ut in
voluntatibus hominum, quod te adjuvet, et quod te
non impediat, operetur. Nam si nolint homines tibi
victum subministrare sumptusque congruentes, si nolint
postremo a te inquietando impediendoque cessare;
scribere, vel dictare ista non poteris. Speras ergo auxilio
Dei sic agi hominum voluntates inter quos vivis,
ut tibi necessarium nihil desit. Paratur enim (quod
non creditis) voluntas a Domino <note>(Prov. VIII, sec.
LXX)</note>. Aut igitur tuum dogma jam corrige, aut ad
hoc defendendum desine divinum auxilium postulare.</p>
<div3>
          <head>II.</head>
          <p>
 JUL. Cum in primo volumine perspicuis definitionibus
constitisset, Deum ita justum esse, ut si probari
posset justus non esse, convinceretur Deus non
esse; cumque super hoc remansisset nulla dubitatio,
claruit etiam justitiam nihil esse aliud quam virtutem
nunquam quidquam inique judicantem, nihil inique facientem,
sed reddentem sua unicuique sine fraude,
sine gratia, id est, sine personarum acceptione.
</p>
          <p>AUG. « Sine fraude, »  verum dicis; ne puniatur
immeritus:  « sine gratia »  vero si justitia Dei esset,
nunquam Christus pro impiis, id est, pro nihil boni
et multum mali merentibus mortuus fuisset; nunquam
postremo parvulos, quorum nulla bona opera
voluntasque praecessit, in suum regnum adoptasset,
nec in eadem causa alios parvulos ejusdem regni participatione
fraudasset, qui  « nunquam inique judicat,
nihil inique facit, et sua unicuique sine fraude reddit. » 
Agnosce ergo parvulos vasa in honorem per gratiam,
qui assumuntur in Dei regnum; et alios parvulos, qui
in illum honorem non assumuntur, vasa in contumeliam
per judicium: et tandem aliquando ne iniquum
facias Deum, confitere originale peccatum.</p>
        </div3>
<div3>
          <head>III.</head>
          <p>
 JUL. Ejus autem virtutis tunc constare rationem,
si nullum subditorum puniret, nisi pro his delictis,
quae constabat libera voluntate commissa.
</p>
          <p>AUG. Et illud libera voluntate commissum est ejus,
in quo natura humana damnata est, ex qua homines
damnationi nascuntur obnoxii, nisi renascantur in
eo, qui non est natus obnoxius. Hoc dogma christianum
vultis everti: sed illo stante vos evertimini.</p>
        </div3>
<div3>
          <head>IV.</head>
          <p>
 JUL. Nec ea hominibus praeciperet, quae per
naturam eorum sciret non posse servari; nec pro rebus
naturalibus reum quempiam judicaret.
</p>
          <p>AUG. Sed fuit Adam, et in illo fuimus omnes <note>(Ambrosius,
lib. 7 in Luc. XV)</note>; quando ita peccavit, ut perderet
<pb n="1250"/>
in se omnes; nisi quos vellet inde liberaret, qui
venit quaerere quod perierat <note>(Luc. XIX, 10)</note>.</p>
        </div3>
<div3>
          <head>V.</head>
          <p>
 JUL. Nec aliena peccata aliis imputaret; ac per
hoc, nec propter parentum iniquitates innocentes eorum
filios, qui per se nihil operati essent vel boni vel
mali, per quod parentum suorum crimina docerentur
imitati, aeternis adjudicaret suppliciis. Quibus collectis,
Deum et esse, et justum esse constaret, quem claruerat,
si aliquid operetur injustum, tantum subire in
divinitate, quantum pertulisset in aequitate dispendium.
</p>
          <p>AUG. Verum dicis: ac per hoc, nihil operatur injustum,
cum gravi jugo premit filios Adam a die exitus
de ventre matris eorum. Quod utique injustum esset,
si peccatum originale non esset.</p>
        </div3>
<div3>
          <head>VI.</head>
          <p>
 JUL. Quanquam, o infelicitas erroris humani!
nimio quippe, perpendens ipsam conflictus nostri rationem,
dolore concutior, potuissene hoc in dubitationem
venire, atque assertione hanc eguisse causam:
potuisse, inquam, in Ecclesiis, quae Christo se credere
faterentur, dubitari, utrum Deus juste, id est, rationabiliter,
judicaret!
</p>
          <p>AUG. Quia hoc non dubitatur, ideo scriptum est,
grave jugum esse super filios Adam a die exitus de
ventre matris eorum <note>(Eccli. XL, 1)</note>. Neque enim melior
est Pelagiana, quam ecclesiastica sapientia.</p>
        </div3>
<div3>
          <head>VII.</head>
          <p>
 JUL. Sed nimis sum ipsa rerum reverentia, ejus
qua de agitur contentionis oblitus. Miror enim ambigi
de Dei aequitate potuisse; cum constet in Traducianorum
synagogis nihil de ejus iniquitate dubitari.
</p>
          <p>AUG. Quia de Dei aequitate non ambigitur, ideo
grave jugum super parvulum, justum esse creditur:
et quia hoc justum esse creditur, ideo parvulus sine
originali peccato esse non creditur. Proinde in Ecclesia
catholica, unde Pelagiani ex nobis exierunt, non
sicut dicis, nihil de iniquitate Dei, sed potius nihil de
ejus aequitate dubitatur; ubi nec infans, cujus est unius
diei vita super terram sine sorde peccati esse docetur
et dicitur <note>(Job XIV, 4. sec. LXX.)</note>; et ideo in malis
quae patitur, non injustus Deus, sed justus agnoscitur.</p>
        </div3>
<div3>
          <head>VIII.</head>
          <p>
 JUL. Quod certe tanto pejus est, quanto gravius
est studium malorum quam neglectus bonorum,
quanto perniciosior intentio profanitatis quam dubitatio
veritatis, quanto postremo scelestius est audere
criminari Deum quam nolle venerari.
</p>
          <p>AUG. Sed vos criminamini Deum, dum parvulos,
quos judicio ejus gravi jugo premi cernitis, ullum
tamen negatis habere peccatum.</p>
        </div3>
<div3>
          <head>IX.</head>
          <p>
 JUL. Dixerat quidem, ut David propheta testis
est, insipiens in corde suo, quia non esset Deus <note>(Psal. XIII, 1)</note>:
non tamen dixerat, quia esset quidem,
sed tamen injustus Deus; ita concinenter totius
naturae voce resonabat, inseparabiliter Deo adhaerere
justitiam, ut facilius inveniretur qui substantiam
ejus, quam qui aequitatem negaret. Potuit existere
qui putaret non esse quod non videbat; non fuerat
tamen inventus qui diceret iniquum quod divinum
esse credebat.
</p>
          <p>
            <pb n="1251"/>AUG. Et ipse inventus es. Nam cui nisi tali dicit, <hi>Suspicatus es iniquitatem, quod ero tibi similis 
 <note>(Psal.
XLIX, 21)</note>
            </hi>? Sed quoniam Christiani catholici et esse
Deum, et justum esse sciunt; ideo natos homines, si
non renati in parvula aetate moriuntur, cum sint
imagines Dei, non injuste tamen, sed peccati originalis
merito, in regnum Dei non suscipi, dubitare
non possunt.</p>
        </div3>
<div3>
          <head>X.</head>
          <p>
 JUL. Insipiens ergo ille, negando Deum, stetisse
in extimo criminum videbatur: at inventa est
natio Manichaeorum et Traducianorum, cujus profanitatibus
vinceretur.
</p>
          <p>AUG. Sciens quam clari probatique doctores Ecclesiae
Christi, de peccato originali, et de justitia Dei,
quod credo crediderint, quod doceo docuerint, quod
defendo defenderint; sic audire debeo contumelias
tuas, quomodo laudes meas.</p>
        </div3>
<div3>
          <head>XI.</head>
          <p>
 JUL. Sed ut revertamur unde digressi sumus:
liquerat ab eo quem fateremur verum Deum, nihil in
judicio posse fieri, quod justitiae repugnaret; ac per
hoc, nec pro alienis peccatis quosquam reos teneri:
atque ideo nascentum innocentiam nequaquam damnari
ob iniquitatem parentum; quia injustum esset
ut reatus per semina traderetur.
</p>
          <p>AUG. Cur ergo dictum esset, <hi>Semen eorum maledictum
ab initio?</hi> Non enim sic dictum est, quomodo, <hi>Semen Chanaan et non Juda 
 <note>(Dan. XIII, 56)</note>
            </hi>; ubi demonstratum
est quibus similes facti erant, et a quibus
degeneraverant: sed eorum ipsorum semen dixit maledictum,
quos naturaliter malos volebat intelligi,
sicut sunt omnes filii Adam, ex quibus gratia fiunt
filii Dei. Ubi enim dicitur, <hi>Non ignorans quoniam
nequam est natio illorum, et naturalis malitia ipsorum,
et quoniam non poterat mutari cogitatio illorum in perpetuum;
semen enim illorum maledictum ab initio <note>(Sap.
XII, 10 et 11)</note>
            </hi>: puto quod natura, non imitatio redarguitur;
et quomodo natura nisi vitiata peccato, non
in primo homine sic creata? A quo ergo initio maledictum
semen, nisi ex quo per unum hominem
peccatum intravit in mundum? A se ipsis autem mutari
non poterant, non ab omnipotente Deo: qui
tamen eos utique justissimo, quamvis occultissimo
judicio, non mutabat. Ab hac enim massa non arbitrio,
sed Dei gratia se mutatum esse sciebat Apostolus,
quando dicebat: <hi>Fuimus et nos natura filii irae,
sicut et caeteri <note>(Ephes. 11, 3)</note>
            </hi>.</p>
        </div3>
<div3>
          <head>XII.</head>
          <p>
 JUL. Quod licet in tanta luce consistat, ut
nihil aut absolutius inveniatur, aut verius: tamen
pollicitus eram hoc ipsum divinae me legis testimonio
comprobare, id est, iniquissimum esse, si generantium
scelera nascentibus eorum liberis imputentur;
sicque adversari Deum, ut etiam in sua lege praescripserit,
ne tale quidquam judicantium deformitas
perpetraret. Hoc me ergo spoponderam redditurum:
sed quoniam secundus liber apostoli Pauli exponendis
<pb n="1252"/>
est sententiis occupatus, hujus voluminis primis
partibus fidem congruit promissionis impleri. Legimus
ergo in Deuteronomio, in catalogo praeceptorum
quibus vita et conversatio populi illius ordinatur
etiam hoc apertissime a Deo fuisse mandatum. Nam
ut de praecedentibus, et de sequentibus, inter quae
sit collocatum, possit intelligi: <hi>Non fraudabis,</hi> inquit, <hi>mercedem pauperis et egentis ex fratribus tuis, aut ex
proselytis qui sunt in civitatibus tuis: quotidianam reddes
mercedem illius</hi>;
 <hi>non occidat sol super eam; quia
pauper est, et in ea habet spem; et non proclamabit
contra te ad Dominum, et erit in te peccatum. Non morientur
patres pro filiis, et filii non morientur pro patribus:
unusquisque in peccato suo morietur <note>(Deut. XXIV,
14-16)</note>
          </hi>.
</p>
          <p>AUG. De filiis hoc dixit jam natis, non in primo
parente damnatis, in quo omnes peccaverunt, et in
quo omnes moriuntur. Et hoc quidem praeceptum dedit
hominibus judicantibus, ne pater pro filio, vel
filius pro patre moreretur, cum reus tantummodo
pater esset inventus, aut filius. Caeterum judicia sua
Deus, sive cum per se ipsum, sive cum per homines
judicat, quibus dat propheticum spiritum, non alligavit
hac lege. Neque enim quando excepto Noe cum
suis, caeteros omnes diluvio perdidit, separavit infantes
qui nondum fuerant imitati parentes suos, aut
sine suis parvulis Sodomitas ille ignis absumpsit <note>(Gen.
VII, XIX)</note>. Quod si voluisset, utique potuisset omnipotens.
Et ille Achar praecepti transgressor unus inventus,
et tamen cum suis filiis et filiabus occisus est.
Quid de tot civitatibus debellatis eodem duce Jesu
Nave homine Dei? Nonne ita omnes interfecti sunt,
ut nullus spirans relinqueretur <note>(Josue VII, VI, X, etc.)</note>?
Parvuli igitur quid mali fecerant? Nonne per suorum
parentum peccata, quorum nec conscii, nec imitatores
esse adhuc poterant, divino judicio poenam subiere
communem? Aliter ergo judicat Deus, aliter homini
praecipit ut judicet: cum Deus homine sine ulla dubitatione
sit justior. Haec debuisti ante cogitare, ne
ad causam non pertinentibus immorareris exemplis.</p>
        </div3>
<div3>
          <head>XIII.</head>
          <p>
 JUL. <hi>Non declinabis judicium proselyti, et orphani,
et viduae; non accipies pignus vestimentum viduae:
quia famulus eras in terra Aegypti, et liberavit
te Dominus Deus tuus inde; propter hoc ego tibi praecipio
facere verbum hoc <note>(Deut. XXIV, 17 et 18)</note>
          </hi>. Cum
institueret Deus judicandi formam, hoc statim sancire
curavit, ne aut parentes in filiorum, aut filii in parentum
scelere ferirentur. Principium ergo et ingressum
justitiae, quam servari in judicatione mandabat,
ostendit istud esse, ne affinitas gravaret innoxios, et
in ipsum genus excurreret odium, quod persona meruisset.
In causa ergo actuum discernit justitia, quos
necessitudo conjungit. Quod utique non faceret, si
una esset ratio voluntatis et seminis, aut si opus arbitrii
ad posteros fecunditate transiret. Satis ergo superque
docuimus, hoc uno testimonio teterrimam
istam judicii pravitatem, quam novus error amplectitur,
<pb n="1253"/>
antiqua latae legis auctoritate contritam. Quae
certe sententia ita est in causam prolata, ut nullum
locum reliquerit ambigendi.
</p>
          <p>AUG. Resistit tibi Deus, qui dixit in libro Levitico, <hi>Et qui remanserint ex vobis, disperibunt propter peccata
sua, et propter peccata patrum suorum 
 <note>(Levit.
XXVI, 39)</note>
            </hi>.</p>
        </div3>
<div3>
          <head>XIV.</head>
          <p>
 JUL. Instituens quippe Deus quae in examinibus
deberet forma servari, praescripsit ne innocentia
necessitudinis suae periculis jungeretur; atque ut
patrem a supplicio peccantis filii, ita filium a patris
condemnatione separavit; ostendens profecto simili
exitu utriusque personae, tam non posse parentum
ad filios peccata transire, quam nec filiorum transeunt
ad parentes.
</p>
          <p>AUG. Suffocant te parvuli, qui non etiam propter
sua, sed propter sola parentum peccata toties leguntur
occisi.</p>
        </div3>
<div3>
          <head>XV.</head>
          <p>
 JUL. Qui ergo contra hanc sententiam dicit
traducem esse peccati, dicat quoque recursum esse
peccati: ut si a parentibus ad filios peccata descendunt,
ascendant a filiis ad parentes. Quoniam divinae
legis ostendit auctoritas, ita parentum crimina filiis
non nocere, sicut nec parentibus filiorum.
</p>
          <p>AUG. Divinae legis auctoritas in judiciis humanis
noluit filios pendere pro parentibus poenas, non in
divinis, ubi Deus dicit, <hi>Reddam peccata patrum in filios <note>(Deut. V, 9)</note>
            </hi>.
Sic debes legere legis verba quae vis,
ut cogites te auditurum esse quae non vis.</p>
        </div3>
<div3>
          <head>XVI.</head>
          <p>
 JUL. Ergo contra hanc nitens ire sententiam,
pariter fieri asserat, quod pariter ne fieret imperatum
est. Facilius quippe lex Dei negari, quam emendari
potest; et licet sit profana negatio, profanior tamen
absurdiorque correctio est. Si enim de duobus ejus
decretis unum venereris, alterum exsecreris ingratus
ab ejus parte quod suscipis, et illi cogeris obedire
quod respuis; quoniam unius quod tibi charum est
dignitate, etiam id quod aversabare defenditur: atque
absurdissime ea se quisquam credit praecepta venerari,
quorum partem audet incessere. Unde consequentius
potest negari lex universa, quam corrigi:
nemo autem eam corrigere, nisi impius quisque tentabit:
a religiosis ergo et prudentibus tota suscipitur,
tota laudatur. Nec sane quemquam moveat, quod
ritum sacrificiorum veterum Novi Testamenti videat
aetate cessasse. Non est una ratio virtutum et hostiarum:
alia est praeceptorum perennitas, alia sacrificiorum
temporalitas. Veniente tamen Christo, qui hostiis
figurabatur antiquis, impleta sunt, non condemnata,
quae fuerant instituta. Neque enim suis temporibus
praedicuntur exercita: sed succedente perfectione,
quae promissa officiis eorum fuerant, quieverunt.
</p>
          <p>AUG. Hoc quid ad rem? Peccata patrum se dixit
Deus in filios redditurum, non sacrificia: et cum possint
etiam parentes imitari malos filios, nunquam tamen
<pb n="1254"/>
dixit Deus, Reddam peccata filiorum in patres:
sed ubicumque hoc dixit, cum saepe hoc dixerit <note>(Deut.
V, 9; Num. XIV, 18; Exod. XX, 5, XXIV, 7, et Jerem.
XXXII, 18)</note>, patrum dixit in filios; ubi utique generationis,
non imitationis se ostendit vitia persequentem.</p>
        </div3>
<div3>
          <head>XVII.</head>
          <p>
 JUL. Praecepta autem, quibus pietas, fides,
justitia, sanctitas continetur, non solum non cessaverunt,
verum etiam cumulata sunt. Et haec lex justitiae
in judiciis custodiendae, quam de Deuteronomio protulimus,
non ad ceremoniarum aetatem, sed ad praeceptorum
perennitatem respicit, nec cum circumcisione
discessit, sed cum justitia perseverat.
</p>
          <p>AUG. Jam tibi dictum est, hominibus haec imperata
esse judicia, non Deo posita praejudicia. Denique si
homo judicans dicat, Reddam peccata patrum in filios;
injustissime dicit, et divino imperio contradicit:
nec ideo tamen Deus aut mendax, aut injustus est,
cum hoc dicit.</p>
        </div3>
<div3>
          <head>XVIII.</head>
          <p>
 JUL. In absoluto est igitur, si Moysi creditur
magis, per quem Deus loquitur, quam Augustino,
per quem Manichaeus, parentum peccatis reos per naturam
filios non teneri.
</p>
          <p>AUG. Eam fidem me defendere adversus te, quam
catholici sancti clarique doctores, qui fuerunt ante nos,
in Ecclesia catholica didicerunt atque docuerunt,
etiam ipse nosti: sed quoniam illos si lacerare audeas,
nec tui te ferunt; ideo unum me elegisti, quem convicio
falsi criminis appetitum, quasi fugiendum persuadeas;
ut fides illa fugiatur, quae defensa vos damnat.
Jam et superius tibi dixi; quando pro defensione catholicae
fidei ab haereticis contumelias audio, pro
laudibus habeo. Quid laboras nobis praedicare quod
scimus? Moyses verum dixit: sed tu nihil dicis. <hi>Reddam
peccata patrum in filios,</hi> non ait homo, sed Deus:
neque ut homo id faciat, Deus praecepit hoc loco;
sed quid ipse faciat, indicavit.</p>
        </div3>
<div3>
          <head>XIX.</head>
          <p>
 JUL. Atque ita non transire ad posteros generantium
crimina, quamvis ex eis nati sint; sicut nec
filiorum ad parentes, qui de filiis suis nequaquam
potuere generari. Ita igitur innocentiae nativitas sua
officere non potest, sicut non potest obesse cum non
est.
</p>
          <p>AUG. Negare tamen non potes, posse parentes imitari
filios suos, nec unquam Deum dixisse, Reddam
peccata filiorum in patres. Cum ergo dicit, <hi>patrum in
filios;</hi> non imitationem, sed generationem redarguit:
non quomodo ex illo uno, in quo ipsa in deterius natura
mutata est, ut propter hoc etiam mori necesse sit homini,
sed tamen aliquo modo nonnulla quorumque patrum
peccata redduntur in filios, non imitatione, sed generatione
punita: ideo non dicit, <hi>in tertiam et quartam</hi> 
imitationem, sed <hi>generationem;</hi> vobis quidem nolentibus,
verumtamen et vobis, velitis nolitis, audientibus.</p>
<pb n="1255"/>
</div3>
<div3>
          <head>XX. </head>
          <p>
JUL. Acta quidem res est: sed tamen ut ad id
quod affero sit intentus lector, admoneo. Si quispiam
existeret, qui hoc profiteretur libertate verborum,
quod argumentando Traducianus conficere conatur,
id est, ut pugnam indiceret legi Dei, et sententiam
quam protulimus, sine aliquo timore despiceret, assereretque
quibus posset modis, falsum hoc utrumque
esse quod Deus servari voluit, et sententiam de qua
loquimur ex utraque, quantum in se erat, parte subrueret,
prorsus putasset parentes propter filiorum, et
filios propter parentum peccata tam solere quam debere
damnari: nec hic tamen talis peccati traducem,
vel secundum opiniones suas, quiret asserere. Cur?
Videlicet quia etsi constaret falsam legis esse sententiam,
quae testificaretur ejusmodi necessitudines respergi
mutuis non posse criminibus; tamen inconcussum
 manebat, traducem non esse peccati. Hoc enim
ipso, quo et parentum reatus ad filios, et filiorum ad
parentes redibat; constabat non fuisse generationis,
quod ad filios gignentium peccata pervenerant; quoniam
et a filiis ad parentes, ubi generatio non poterat
causa esse, remeaverant. Quid igitur hic confecerim
appareat, inviolabilem quidem esse auctoritatem legis
divinae, et quam nulla queant impietatum argumenta
proruere: ejus autem sanctione signatissime atque absolutissime
fuisse praescriptum, foedam esse opinionem
perversitatemque judicii, quam mandaverat vehementer
cavendam, si rei filii pro peccato pronuntiarentur
parentum; quo fulmine traducis structura
dissilivit: verumtamen tantis esse veritatis praesidiis
munitam, quam tuemur fidem, ut nec ab ea profanitate,
quae potest Dei legem negare, quatiatur.
</p>
          <p>AUG. Quaeris ubi spatieris, vagabunda loquacitate non
copiosus, sed odiosus eis qui rebus inhaerentes, superflua
verba contemnunt. Vinceris quippe ab adversariis
quos habes, et vincendos proponis tibi quos non
habes. Quis enim tibi dicit, falsum esse quod Deus
servare voluit in judiciis humanis, cum jam patres et
filii suas proprias causas habent ad suam cujusque
vitam, quae separatim ducitur, pertinentes, ut nec
filii pro patribus, nec patres pro filiis puniantur? Nemo
vel legi, vel tibi haec dicenti adversatur: tu noli
obsurdescere adversus Deum dicentem, <hi>Reddam peccata
patrum in filios:</hi> et cum hoc assidue dicat, nusquam
dicentem peccata filiorum se reddere in patres;
ut intelligas non qui eorum quos imitentur, sed qui ex
quibus generentur attendi.</p>
        </div3>
<div3>
          <head>XXI.</head>
          <p>
 JUL. Nunc igitur ad eum quicum agimus,
sermo respiciat. Acquiescis legi Dei (professione interim,
caeterum quid facias argumentando novimus),
an resistis? Si acquiescis, sublata contentio; si resistis,
sublata consensio est. Si acquiescis, exstincta
Traducianorum; si resistis, Manichaeorum revelata
<pb n="1256"/>
perfidia est: dummodo constet, opinioni vestrae et legi
Dei neutiquam convenire.
</p>
          <p>AUG. Ego acquiesco legi Dei: sed tu non acquiescis.
Ego non nego nec filium pro patre, nec patrem
pro filio, quando suas separatas causas habent, debere
damnari: sed tu audire non vis in Levitico, <hi>Disperibunt
propter peccata patrum suorum <note>(Levit. XXVI,
39)</note>
            </hi>; et in libro Numerorum, <hi>Reddens peccata patrum
in filios usque in tertiam et quartam generationem <note>(Num.
XIV, 18)</note>
            </hi>; et apud Jeremiam, <hi>Reddens peccata patrum
in sinu filiorum eorum post eos <note>(Jerem. XXXII, 18)</note>
            </hi>.
Haec et alia similia tu non audis; his ac talibus legis
testimoniis tu non acquiescis; et tamen loqui, et Manichaeos
Catholicis objicere non quiescis.</p>
        </div3>
<div3>
          <head>XXII.</head>
          <p>
 JUL. Nisi forte dicas, Deum quidem hoc imperasse,
sed non facere quod praecepit, imo contraria
agere iis quae agenda mandaverit.
</p>
          <p>AUG. Et hoc quam insipienter cogites, cur non attendis?
Facit enim Deus aliquando contra quam facienda
mandavit. Nec opus est ut multa commemorem,
ne sit longum: ecce quod notum est omnibus,
dico. Mandavit homini Scriptura divina, dicens, <hi>Non
te laudet os tuum <note>(Prov. XXVII, 2)</note>
            </hi>; nec tamen Deus
dicendus est arrogans aut superbus, cum se innumerabiliter
laudare non desinit. Et unde agitur, jam
superius demonstravi, quemadmodum Deus sine ulla
iniquitate pro peccatis parentum simul cum eis interemerit
parvulos: quamvis mandaverit homini, ne filios
pro peccatis patrum, cum judicat, damnet. Haec si
adverteres, ista non diceres: aut si et haec advertis,
et tamen ista dicis; adverte etiam vana esse quae
dicis.</p>
        </div3>
<div3>
          <head>XXIII.</head>
          <p>
 JUL. Quod licet quantae sit profanitatis, vix
indicatum jam vehementer appareat, tamen pace ipsius
divinitatis, cujus aequitatem tuemur, quale sit hoc vel
levi discussione videamus. Ut ipse itaque fiat legis suae
praevaricator, rerum necessitate quae eum premunt,
an sua imbecillitate compellitur? An, quia horum neutrum
est, sola libidine delinquendi? At hoc nec Manichaeus
dicere potuit, et ideo commentus est Deum
vestrum grave praelium pertulisse.
</p>
          <p>AUG. Verba jactas, cum rebus urgearis. Non est
legis suae praevaricator, quando aliud facit Deus ut
Deus, aliud imperat homini, ut homini.</p>
        </div3>
<div3>
          <head>XXIV.</head>
          <p>
 JUL. Si ergo nec calamitas, nec imbecillitas,
nec libido ei praevaricationis incumbit; qui fieri potest,
ut eam justitiae formam quam commendavit jubendo,
destruat judicando? imo non in istam justitiam, sed
in reverentiam suam saeviat? Tanta est quippe aequitatis
potentia, ut et deviantes arguat, et nulla fugientium
a se auctoritate minuatur. Postremo, si quae
sunt justa a nobis fieri velit, et ipse faciat quod injustum
est; justiores nos quam ipse est, cupit videri;
imo non justiores, sed nos aequos, et se iniquum.
</p>
          <p>AUG. Quid est quod dicis, homo qui multum desipis?
Quanto excelsior, tanto inscrutabilior divina quam humana
<pb n="1257"/>
justitia, tantoque ab hac illa distantior. Quis
enim homo justus sinit perpetrari scelus, quod habet
in potestate non sinere? Et tamen sinit haec Deus,
incomparabiliter justis omnibus justior, et cujus potestas
est incomparabiliter omnibus potestatibus major.
Haec cogita, et noli judicem Deum judicibus
hominibus comparare, quem non dubitandum est esse
justum, etiam quando facit quod videtur hominibus
injustum, et quod homo si faceret, esset injustus.</p>
        </div3>
<div3>
          <head>XXV.</head>
          <p>
 JUL. An illud quidem justum est, quod ipse
facit, id est, aliena peccata aliis imputando; et nobis
praecipit quod injustum est, ut unumquemque pro voluntatis
suae delictis reum pronuntiemus?
</p>
          <p>AUG. Lege quod tibi superius responsum est: et
disce, si potes, quemadmodum peccata originalia et
aliena intelligantur et nostra; non eadem causa aliena,
qua nostra: aliena enim, quia non ea in sua vita
quisque commisit; nostra vero, quia fuit Adam, et in
illo fuimus omnes <note>(Ambros., lib. 7 in Luc. XV)</note>.</p>
        </div3>
<div3>
          <head>XXVI.</head>
          <p>
 JUL. Et unde ei aut tanta invidia, aut tanta
malignitas? Invidia est enim, si ad hoc decepit praecipiendo
creaturam suam, ne virtutes ejus, in quantum
poterat, conaretur imitari: malignitas autem,
imo crudelitas, si puniat propter injusta opera mortales,
quae cum legi ejus obediunt perpetrarunt.
</p>
          <p>AUG. Jam superius demonstravi, quaedam Deum
juste facere, quae si homo faciat, injuste facit. Nam et
injurias suas Deus ulciscitur juste: hominibus autem
dicitur, <hi>Non vos ipsos vindicantes, charissimi, sed date
locum irae: scriptum est enim, Mihi vindictam; ego retribuam,
dicit Dominus <note>(Rom. XII, 19)</note>
            </hi>.</p>
        </div3>
<div3>
          <head>XXVII.</head>
          <p>
 JUL. An forte non punit (quod quidem facit
prudenter), sed etiam remuneratur famulos, praeceptis
suis licet injustitiam docentibus obsecutos?
Et quid ei profuit invidere, si et injustas res faciendo
eo pervenerunt mortales, quo etiam justitiam servando
venissent? Cumque illis, quos circumvenit, de
felicitate nihil pereat, hic tamen benignitatis ac justitiae
conscientia simul et honore privatur. Quanto erat
tolerabilius a religionis professione colla subducere,
quam per tam praerupta, tam exitialia orbitas ducere?
</p>
          <p>AUG. Sequeris te, nihil dicens. Ab humana justitia
discerne divinam; et videbis juste Deum peccata patrum
reddere in filios; quod tamen in judicio suo si
homo sibi usurpet, injustus est. Ne tu exorbites a via
justa, ut cum audis peccata patrum in filios vindicari,
aut Deum nolis id facere, aut hominem velis, vel
testimoniis vel mandatis resistendo divinis.</p>
        </div3>
<div3>
          <head>XXVIII.</head>
          <p>
 JUL. Igitur quoniam vel a servis suis nihil
tale committi Deus sinit, quale tu ab ipso asseris
perpetrari; manifestum est, te non minus ab honore
ejus, quam ab humana ratione fugisse. Ac per hoc,
non Pelagiano, sicut dicis, errore decipimur: sed
lege Dei dirigimur, ut asseramus iniquum esse, parentum
<pb n="1258"/>
crimina filiis imputari.
</p>
          <p>AUG. Non semel, sed saepius dixit Deus, peccata
patrum se reddere in filios. Ubi utique non dixit, in
patres se reddere peccata filiorum, aut in fratres fratrum,
aut in amicos amicorum, aut in cives civium,
aut aliquid ejusmodi; ut sciremus, quando illud dicitur,
generationem redargui, non imitationem: quod
et tu posses in divinis eloquiis intelligere, si non Pelagiano
impedireris errore.</p>
        </div3>
<div3>
          <head>XXIX.</head>
          <p>
 JUL. Quod tradux peccati, Manichaeorum
filia, vestra mater, hac tempestate prodigialiter peperisse
defletur.
</p>
          <p>AUG. Non ratiocinaris, sed conviciaris et calumniaris.
Relege antiquos divini eloquii tractatores; et vide
non hac tempestate, sed longe ante nos in verbis
Apostoli hoc intellectum esse, quod apertissime dixit,
id est, quod <hi>per unum hominem peccatum intravit in
mundum, et per peccatum mors; et ita in omnes homines
pertransiit <note>(Rom. V, 12)</note>
            </hi>, ad generationem pertinere,
quam regeneratio sanat; non ad imitationem, quam
vos potius hac tempestate peperistis. Unde vos tempestas
novitii dogmatis vestri a facie projecit catholicae
Ecclesiae, tanquam pulverem quem projicit ventus
a facie terrae.</p>
        </div3>
<div3>
          <head>XXX.</head>
          <p>
 JUL. Esse igitur hoc a Deo imperatum
quod asserimus, claruit. Et quamvis sententiae ipsius
aperta et intellectui omnium conciliata germanitas
nullius in se naevum obscuritatis admiserit: tamen
ne tu ad ingenii nostri confugias tarditatem, et dicas
non nos intelligere quod praeceptum est; alio quoque
testimonio non jam praecepti, sed operis secundum
praeceptum exerciti, quemadmodum sit lex intellecta
doceamus. Legimus in libro quarto Regnorum, de
Amessia filio Joas regis Juda: <hi>Factum est,</hi> inquit, <hi>postquam
stabilitum est regnum in manibus ejus, occidit
pueros suos qui occiderant patrem suum; sed filios eorum
non occidit, secundum testamentum legis Domini, quo
praeceptum est, Non morientur patres pro filiis, nec filii
pro patribus <note>(IV Reg. XIV, 5, 6)</note>
          </hi>. Vides quemadmodum
historiae fides justitiam regis judicantis ostenderit:
qui quamvis fuisset devotus; tamen quoniam
claudicasse animo in nonnullis refertur, ad judicii
ejus confirmationem, commemoratae legis Dei accessit
auctoritas. Ne enim parum haberet ponderis factum
hoc consideratione facientis, secundum legem
et testamentum Dei commendatur impletum.
</p>
          <p>AUG. Hoc judicium Deus hominum voluit esse, non
suum, qui dixit, <hi>Reddam peccata patrum in filios <note>(Deut. V, 9)</note>
            </hi>.
Quod etiam per hominem fecit, quando
per Jesum Nave, non solum Achar, sed etiam filios
ejus occidit <note>(Josue VII, 24, 25)</note>: vel per eumdem populi
sui ducem, filios Chananaeorum etiam parvulos,
nondum peccata parentum suis moribus imitatos, cum
eisdem tamen parentibus ut perirent, non injusta utique
severitate damnavit <note>(Id. VI, 21; X, 40)</note>. Noli
ergo loquaciter atque inaniter multiplicare tua scripta;
sed scripturam Dei diligenter attende, ne quod
<pb n="1259"/>
in una ejus parte aperuisse te putas, clausum contra
te in altera invenias.</p>
        </div3>
<div3>
          <head>XXXI.</head>
          <p>
 JUL. Duobus et tribus testibus, etiam contra
sanguinem hominis, credi solet: quanto magis
duobus sacris testibus, legi quae in Deuteronomio
continetur, et historiae quae Regum facta complectitur,
pro Dei honore crederetur? Quomodo judicari
vellet, ipse praescripsit: quomodo quod mandaverat
accipi deberet, secundum legem ejus judicia prolata
testantur. Et dubitatur adhuc traducem peccati
Scripturarum probari auctoritate non posse?
Certe sunt ista contraria, pro quibus tam longis conflictibus
dimicatur, id est, unum quod a vobis, aliud
quod a nobis defenditur; et ita contraria atque repugnantia,
ut vos persequendo, nos disputando, vos
furore, nos ratione certemus. Utraque ergo pars distare
sibi haec et repugnare consentit, id est, propter
parentum peccata puniri filios, et propter parentum
peccata filios non puniri: crimen naturale esse, et
crimen naturale non esse: ut parentum peccata filiis
imputentur, Dei lege praescribi; et ut non imputentur
parentum peccata filiis, Dei lege praescribi.
Has opiniones contra semet sententiasque bellantes
pariter veras non posse esse manifestum est. Nam et
disputationis eruditae regulis indicatur, cum de rebus
incertis opinio duplex nascitur, utramque falsam esse
posse, utramque veram esse non posse. Quod quidem
in speciebus diversis, et quae medium habere dicuntur;
non tamen in his quae contraria sunt, sed medio
carent, evenire potest. Notae dialecticis res sunt: sed
propter lectorem disciplinae hujus expertem, aliquo
id reseremus exemplo.
</p>
          <p>AUG. Ita quaeris unde libros loquacissimos impleas,
ut etiam dialecticam, ubi opus non est, lectores eorum
docere coneris; non cogitans quomodo abjiciat Christi
Ecclesia dialecticum, quem cernit haereticum.
Quis enim te id agere non intelligat, ut in sapientia
verbi evacues crucem Christi <note>(I Cor. I, 17)</note>; qui pro
omnibus pro quibus mortuus est, in quibus et te confitente
sunt parvuli, in remissionem peccatorum sanguinem
fudit?</p>
        </div3>
<div3>
          <head>XXXII.</head>
          <p>
 JUL. Veniat, verbi gratia, in quaestionem
Golias, quo fuerit affectus colore, et unus eum nigrum,
alter candidum fuisse confirmet: diversa haec
opinio potest utraque falsa, utraque autem vera esse
non potest. Non enim potest esse verum, nigrum illum
fuisse, si candidus fuit semper; aut candidum
fuisse, si niger omni aetate permansit. Haec ergo
utraque opinio, quae simul vera esse non potest, simul
falsa esse hoc modo potest; si nec candidus,
nec niger, sed flavus ejus color fuit; vel infracto
candore, nec tamen infusa nigredine, ex contrariis
mediocriter temperatus. Facilius ergo res diversae et
contrariae negari possunt pariter, quam pariter approbari.
Ista autem contraria, quae medium non habent,
ut puta bonum et malum, justum et injustum, innocentia
et reatus, ut uno tempore in unum atque idem
<pb n="1260"/>
convenire non possunt, ita necesse est ut altero
eorum posito, alterum denegetur: id est, ut vel praeceptum,
vel consilium, vel adjumentum, non potest
simul in uno tempore et justum et injustum esse;
ita et homo non potest uno eodemque tempore et reus
et innocens, et bonus et malus esse.
</p>
          <p>AUG. Nemo quaerit cujus fuerit coloris Golias: sed
tu quaeris, ut insidieris, quibus te coloribus versipellis
involvas. Si dialectica ista, quae te non aedificat,
sed inflat, et ridiculum, quoniam jactanticulum, facit;
si haec, inquam, dialectica, quae asserit unumquemque
bonum et malum simul esse non posse, ad
leges christianae disputationis admittitur, non potest
esse unus homo simul et natura bonus, et vitio malus:
quod tamen esse posse clamat veritas; nec tu
negas, et contra dialecticam tuam testis etiam ipse
produceris, cum sicut se res habet, horum duorum
quae contraria esse non ambigis, alterum tribuis Conditori
hominis, alterum voluntati. Erubescat ergo
dialectica tua, et sicut tu de communione, ita et ipsa de
Catholicorum disputatione discedat: si autem, quod
optamus, tu redire volueris, foris ipsa remaneat.</p>
        </div3>
<div3>
          <head>XXXIII.</head>
          <p>
 JUL. Ad causam itaque referantur exempla.
Ut parentum peccata filiis imputentur, et parentum
peccata filiis non imputentur, non potest hoc utrumque
contrarium pariter justum probari: sed si justitia
est, generantium sobolem ream teneri; necesse
est ut injustitia sit, si propter eadem peccata rea non
esse dicatur. Et sicut bonum est juste praecipere, ita
malum est injuste quidquam jubere: et quamvis res
perspicua argumentando levior fiat, tamen quoniam
causam in absoluto positam juvat etiam legis divinae
confirmare suffragiis, inhaereamus huic loco, in quo
quicumque sana mente constiterit, per praerupta quaestionum
praesentium errare non sinitur. Acquiescis
igitur, annuntiator naturalis mali, praescriptum esse
lege Dei, ne filii puniantur in peccatis parentum.
Agnoscis etiam, non aliter hoc praeceptum ab illo populo
intellectum fuisse, quam a nobis nunc observandum
defenditur. Et ideo regem Amessiam praeceptis
Dei obedientem, indignationem, quam de patris sui
internecione conceperat, laudabili moderatione frenasse;
atque occisis sui parentis percussoribus, eorum
tamen filiis non per ignaviam, sed per justitiam
pepercisse. Laudatur quidem Amessias, et hoc secundum
Dei refertur fecisse legem; commendaturque
obedisse voluntati Domini: sed tamen infuscatus vanitatis
reliquiis non tacetur, et ostenditur devotionem
David patris sui imitatus non esse: hic tamen ab
illa generis sui sanctitate degenerans, tenuit in judicio
commendatam divina lege justitiam, tantum reverentia
perspicuae aequitatis valebat. Quid ergo mali
fides tua complectatur expende: hanc iniquitatem
Deo admoves, quem aeternum et pium et justum fatemur,
quam nec superbia purpurati, nec dolor commisit
orbati.
</p>
          <p>
            <pb n="1261"/>AUG. Amessias homo fuit, cui non licebat judicare
de occultis, quae nosse non poterat: ideo praeceptum
quod datum est homini in judicio suo tenuit, ut pro
peccato parentum non occideret filios. Peccatum autem
tam magnum, ut verteret in naturam, quod per
unum hominem intravit in mundum, sine quo nullus
homo nascitur, quomodo posset ab hominibus vindicari,
quandoquidem ita in omnes homines cum morte
pertransiit, ut ei poena sua sit comes usque ad interitum
sempiternum, nisi ubi divina gratia generationem
regeneratione sanaverit? Hoc ergo ad Dei judicium,
non ad hominum pertinet, sicut alia multa, de quibus
homines judicare omnino non possunt. Et ideo
aliter mandavit homini parentes et filios judicandos
jam separatim proprias vitas agentes, aliter autem
judicavit ipse, quando praevaricatricem naturam quam
noverat in radice, quamvis nondum pullulasset in
germine, secundum inscrutabilem justitiam suam
cum stirpe damnavit, liberaturus ab hac damnatione
quos vellet, per gratiam nihilominus inscrutabilem:
quamvis et separatim jam viventibus filiis peccata separatim
viventium reddidit patrum: quod licere judicanti
homini noluit; quia novit ipse cur haec ipsa
faciat quando facit, id autem humana infirmitas
nescit.</p>
        </div3>
<div3>
          <head>XXXIV.</head>
          <p>
 JUL. Verum ut urgeamus locum: constitit
nempe injustitiam Deo adhaerere non posse, constitit
etiam ab ipso esse praescriptum, ne obsint filiis
peccata generantium. Asseruit quidem ipsa praecipientis
dignitas, injustum id esse quod prohibet. Porro,
ut agamus tecum liberalius, respondendi tribuo facultatem
de his duabus opinionibus, quas supra cominus
posui, id est, ut imputentur peccata parentum filiis,
vel non imputentur; quam putas credi justitiam
debere? Si dixeris tuam quamvis etiam ultimo convenire
judicio; refero, utrum illam quae remansit
nostram, justam an injustam putes. Sine dubio iniquam
pronuntiabis. At haec legis auctoritate custodienda
mandatur. Vides ergo unum necessario remanere
de tribus: ut aut legem Dei fatearis injustam,
imo per legem Deum ipsum iniquitatis accuses; aut
certe ad vocem confugias magistrorum tuorum, et
dicas legem quae per Moysen data est, a Deo tuo non
fuisse mandatam; aut si hoc utrumque proferre non
audes, traducem peccati asseri contra legis documenta
et praecepta fatearis. Neque enim adeo te desipere
posse credendum est, ut dicas Deum justitiam quidem
in praeceptis, in judiciis vero iniquitatem tenere; aut
certe secundum dogma vestrum, in judiciis quidem
servare justitiam, praeceptis autem iniquitatem docere:
<pb n="1262"/>
quod licet superius egerimus, nunc tamen necessario
repetivimus.
</p>
          <p>AUG. Odiose repetis, quod otiose loqueris: vacat
enim tibi easdem res loquacitate revolvere, quas
non potes asserere veritate; et dicere sine modo,
quae astruere non vales ullo modo. Vis enim videri
inter se esse duo ista contraria, reddi in filios peccata
patrum, et pro peccatis patrum filios non esse puniendos:
quasi ego unum horum dicam, alterum Deus.
Surde, utrumque Deus dixit; ergo utrumque justum
est, quia justus hoc dixit. Sed quod inter se contraria
Deus non sit locutus, ut intelligas, Dei judicis et
hominis judicis pro diversitate causarum discerne
personas: ita nec Deum quamvis in filios patrum
peccata reddentem, reum facies, nec hominem sic
judicare compelles. Sed tu duo ista velut inter se contraria,
tanta prolixitate et perplexitate disputationis
non ob aliud mihi objicis, nisi quia multum loqueris,
et parum sapis.</p>
        </div3>
<div3>
          <head>XXXV.</head>
          <p>
 JUL. Si autem dixeris utrumque justum
esse, et quod nos dicimus, et quod vos, id est, et
quod lex sanxit, et quod Manichaeus Traducianusque
confinxit: hic sane rationis perspicuae potentiam cohibentes,
benignius te convenimus et mitius. Cur ergo
si creditis et hoc bonum esse quod dicimus, et illud
bonum esse quod dicitis, tantis totam Italiam
factionibus commovistis? Cur seditiones Romae conductis
populis excitastis? cur de sumptibus pauperum
saginastis per totam pene Africam equorum greges,
quos prosequente Alypio tribunis et centurionibus
destinastis? cur matronarum oblatis haereditatibus
potestates saeculi corrupistis, ut in nos stipula
furoris publici arderet? cur dissipastis Ecclesiarum
quietem? cur religiosi principis tempora persecutionum
impietate maculastis; si a nobis nihil aliud dicitur,
quam quod etiam tu bonum cogeris confiteri?
</p>
          <p>AUG. Sicut falsa sunt crimina quae objicis nobis,
ita falsa sunt dogmata quae fingitis vobis. Sed dicite
quantum potestis omne malum adversus nos, mentientes:
nos tantummodo adversus vos christianam
fidem et catholicam defendemus. Et quid opus est vobis
reddere similia maledicta, et non potius Evangelio
credere, atque gaudere, quod ex istis falsissimis
maledictis vestris nobis merces augeatur in coelis <note>(Matth. V, 11, 12)</note>?
Quomodo autem in hac re de qua
nunc agimus, et illud quod dicitis, et illud quod dicimus,
bonum esse possumus credere; cum dicamus
nos Deum dixisse, <hi>Reddam peccata patrum in filios:</hi> 
vos autem quod praecepit homini judicanti, ne peccata
patrum reddat in filios, ita laudetis, ut quod ipse
se dixit reddere, tanquam nostrum arguatis, et tanquam
falsum injustumque sit improbetis; nec in eo
vos, non nobis, sed Deo refragari calumniarique sentiatis?</p>
        </div3>
<div3>
          <head>XXXVI.</head>
          <p>
 JUL. Verum hactenus mitiore sim functus
eloquio: nunc autem splendor flammeae rationis
<pb n="1263"/>
ostendit, malis et bonis, profanis et sacris, piis et
impiis, justis et iniquis, nullum esse consortium; atque
ideo inter praecepta et judicia Dei nihil esse pugnarum;
contrarium autem esse, aliena peccata aliis
imputare, et eadem ne imputentur jubere. Quoniam
de his duobus necesse est, uno concesso, alterum submoveri,
id est, uno justo, alterum iniquum doceri.
In lege autem Dei praescriptum esse, ne parentum
peccata filiis imputentur <note>(Deut. XXIV, 16)</note>. Ac per
hoc, eadem auctoritate contrarium ejus, id est, opinionem
traducis, cum Manichaeis funditus corruisse.
</p>
          <p>AUG. Toties dicere vera me piget, cum toties te dicere
vana non pudeat. Peccata patrum se reddere
in filios Deus dicit: peccata patrum ne reddat in
filios, Deus quidem, sed homini dicit: utrumque
approbandum est, quia utrumque Deus dicit.</p>
        </div3>
<div3>
          <head>XXXVII.</head>
          <p>
 JUL. Ostendi certe non nos aliud defendere,
quam quod primo ratio signat aequissimum,
tum etiam Deus sua lege confirmat, tertio non aliter
quam asserimus, id quod fuerat praeceptum, cum
operis laude completum. Inculcatum est quoque hanc
veram esse justitiam, quam placere sibi Deus etiam
praecipiendo monstravit. Ac per hoc, constitit nihil
adminiculi Manichaeam traducem aut in ratione, aut
in legis testimoniis invenire.
</p>
          <p>AUG. Manichaei dicunt naturam sine initio semper
malam: unde omne malum esse contendunt. Catholici
autem, quod esse noluistis, conditam bonam
peccatoque vitiatam, medico Christo indigere a parvulis
usque ad senes: quoniam pro omnibus mortuus
est: ergo omnes mortui sunt <note>(II Cor. V, 14)</note>.
Unde Manichaei separandum a bono malum sic opinantur,
ut extra sit: nos vero quamvis malum a bono
intelligentia separemus, nec id quod malum dicitur,
aliquam substantiam esse credamus; tamen
ab iis qui liberantur, non ita separandum malum
putamus, ut extra sit; sed in eis sanandum esse scimus,
ut non sit. Illi enim malum substantiam malam
dicunt; nos vitium substantiae bonae, nullamque substantiam.
Quantum intersit attende; et desine medicum
Christum sanandis parvulis invidere, ne ira Dei
maneat super eos dicentis, <hi>Reddam peccata patrum in
filios.</hi> Illum aspice qui hoc dixit: Deus est, non Manichaeus.
Illum aspice qui dixit, <hi>Per hominem mors,
et per hominem resurrectio mortuorum: sicut enim in
Adam omnes moriuntur, sic et in Christo omnes vivificabuntur <note>(I Cor. XV, 21, 22)</note>
            </hi>:
Apostolus Christi est,
non discipulus Manichaei. Illum aspice qui dixit,
 « Omnes homines sub peccato nascimur »  <note>(Ambrosius,
de Poenitentia, lib. 1, cap. 2 vel 3)</note>: episcopus est
catholicus, non Manichaeus, aut Pelagius, aut Pelagianus
haereticus. Quapropter quoniam peccatum operis
punit et homo, peccatum autem originis nonnisi
Deus: ideo Deus, cum se dicat peccata patrum reddere
in filios, praecipit tamen homini ne pro peccatis
patrum damnet et filios. Discerne divina et humana
judicia, et invenies inter se duo ista non esse contraria.</p>
<pb n="1264"/>
</div3>
<div3>
          <head>XXXVIII. </head>
          <p>
JUL. Sed ne forte existat quis usque adeo
obstipus, ut perspicuis sibi velit sententiis approbari,
Deum videlicet non aliter judicare, quam judicari
imperavit; quod quidem est contentionis nefandae:
tamen quoniam veritati arma suppeditant ad omnem
documentorum satietatem, in id ipsum ostendere
testes acerrimos non pigebit. Impletus itaque sancto
Spiritu loquitur Ezechiel propheta: <hi>Factus est sermo
Domini ad me, dicens: Fili hominis, quid vobis parabolam
istam in terra Israel, dicentium, Patres manducaverunt
uvam acerbam, et dentes filiorum obstupuerunt?
Vivo ego, dicit Adonai Dominus, si amplius dicetur parabola
haec in Israel: quoniam omnes animae meae sunt;
quemadmodum anima patris, ita et anima filii, omnes
animae meae sunt. Anima quae peccat, ipsa morietur.
Homo autem qui fuerit justus, qui faciet judicium et justitiam,
in montibus non manducabit, et oculos suos non
extollet ad desideria domus Israel, et uxorem proximi
sui non contaminabit, et ad mulierem menstruatam non
accedet, et hominem non deprimet, et pignus debitori
reddet, et rapinam non rapuerit, panem suum esurienti
dabit, et nudum operiet vestimento, et pecuniam suam
in usuram non dabit, et superabundantiam non accipiet,
et ab injustitia avertet manum suam, et judicium justum faciet inter virum et proximum ejus; et in praeceptis meis
ambulavit, et justificationes meas custodivit, ut faceret
eas: justus est iste, vita vivet, dicit Adonai Dominus.
Et si genuerit filium pestilentem, effundentem sanguinem,
et facientem peccata, in via patris sui justi non
ambulavit, sed qui in montibus manducavit, et uxorem
proximi sui contaminavit, et mendicum et pauperem
depressit, et rapinam rapuit, et pignus non reddidit,
et in simulacra posuit oculos suos, et iniquitatem
fecit, cum usura dedit, et superabundantiam accepit:
hic vita non vivet; omnes istas iniquitates fecit,
morte morietur, sanguis ejus super ipsum erit. Si autem
genuerit filium, et viderit omnia peccata patris sui
quae fecit, et timuerit, et non fecerit secundum ista, in
montibus non manducavit, et oculos suos non levavit ad desideria domus Israel, et uxorem proximi sui non
contaminavit, et hominem non depressit, et pignus non
pigneravit, et rapinam non rapuit, panem suum esurienti
dedit, et nudum operuit vestimento, et ab iniquitate
avertit manum suam, usuram et superabundantiam
non accepit, justitiam fecit, et in praeceptis meis ambulavit:
iste non morietur in patris sui iniquitatibus, vita
vivet. Pater autem ejus quia tribulatione tribulavit, et
rapinam rapuit, contraria fecit in medio populo meo, et
mortuus est in sua iniquitate. Et dixistis: Quid est quod
non accepit iniquitatem patris sui filius? Quia filius justitiam
et judicium et misericordiam fecit, omnia legitima
mea conservavit, et fecit ea; vita vivet. Anima autem
quae peccat, ipsa morietur. Filius non accipiet injustitiam
patris sui, neque pater accipiet injustitiam filii
sui</hi>:
 <hi>justitia justi super ipsum erit, et iniquitas iniqui
<pb n="1265"/>
super ipsum erit. Et iniquus si convertat se ab omnibus
iniquitatibus suis quas fecit, et custodiat omnia mandata
mea, et faciat judicium et justitiam et misericordiam;
vita vivet, et non morietur: omnia delicta ejus quaecumque
fecit, non erunt in memoria; in sua justitia quam
fecit, vita vivet. Numquid voluntate volo mortem injusti,
dicit Adonai Dominus, quam ut avertat se a via sua
mala, et vivat? Cum se autem converterit justus a sua
justitia, et fecerit iniquitates secundum omnes iniquitates
quas fecit iniquus, si fecerit, non vivet: omnes justitiae
ejus quas fecit, non erunt in memoria; in delicto ejus
quo excidit, et in peccatis suis quibus peccavit, in ipsis
morietur. Et dixistis: Non dirigit via Domini. Audite
nunc, domus Israel. Numquid via mea non dirigit?
Nunc via vestra non est aequa. Cum convertit se justus
a sua justitia, et facit delictum; morietur in eo delicto
quod fecit, in ipso morietur. Et cum averterit se iniquus
ab iniquitate sua quam fecit, et fecerit judicium et justitiam:
hic animam suam custodivit, et vivit, ut averteret
se ab omnibus iniquitatibus suis, quas fecit, vita vivet,
et non morietur. Et dicit domus Israel: Non corrigit
via Domini. Numquid via mea non corrigit, domus
Israel? Nonne magis via vestra non corrigit? Ideo
unumquemque vestrum secundum vias ipsius judicabo vos,
domus Israel, dicit Adonai Dominus <note>(Ezech. XVIII, 1-30)</note>
          </hi>.
</p>
          <p>AUG. Haec per Ezechielem prophetam promissio
est novi Testamenti, quam non intelligis, ubi Deus
regeneratos a generatis, si jam in majoribus aetatibus
sunt, secundum propria facta discernit. De quibus
enim dicitur, <hi>Anima patris mea est, et anima filii mea
est;</hi> separatim procul dubio suas vitas agunt. Si autem
filius adhuc esset in lumbis patris sui, sicut scriptum
est de Levi, quod in lumbis fuit Abrahae,
quando decimatus est a Melchisedech Abraham <note>(Hebr.
VII, 9, 10)</note>; non posset tunc dici, <hi>Anima patris mea
est, et anima filii mea est,</hi> quando una utique anima
erat. Velans autem Propheta mysterium suo tempore
revelandum, regenerationem non nominavit, per
quam quisque filius hominis ex Adam transit ad Christum:
sed quod non dixit illo tempore, intelligi voluit
isto tempore, quo fuerat ad Christum transeuntibus
auferendum velamen. Nam quoniam profiteris te
esse christianum, quamvis ostendas antichristum, id
efficere moliens ut Christus gratis mortuus sit; quaero
a te, utrum si homo faciat opera illa cuncta justitiae,
quae propheta Ezechiel toties repetendo commemorat,
etiam non regeneratus, vita vivat. Si dicis eum vita
vivere, contradicit Christus antichristo, et dicit, <hi>Nisi
manducaveritis carnem meam, et biberitis sanguinem
meum, non habebitis vitam in vobis <note>(Joan. VI, 54)</note>
            </hi>:
quem cibum et potum ad regeneratos pertinere, velis
nolis, cogeris confiteri. Si autem tanta mole auctoritatis
obtritus, responderis eum qui omnia illa bona
fecerit, si non fuerit regeneratus, vita non vivere:
responde quae causa sit; et vide generationi regenerationem,
non imitationi imitationem, in eo quod
<pb n="1266"/>
Apostolus Adam ex parte peccati, et Christum ex
parte justitiae proponit, opponi. Evidentius autem tibi
ostendam ad novum Testamentum pertinere, in quo
regeneratorum haereditas est, quod Ezechielem prophetam
dixisse commemoras: non quidem nunc, sed
cum dixeris omnia, quae de ipsis verbis ejus tuae loquacitatis
more dicturus es.</p>
        </div3>
<div3>
          <head>XXXIX.</head>
          <p>
 JUL. Videturne assertor locupules judiciorum
 suorum Deus, qui tam multis capitibus de
hac quaestione non solum judicavit, sed etiam disputavit?
Plane qui temporum nostrorum praevideret errores,
tanta verborum suorum vel luce, vel copia,
duo est juste operatus et provide: unum, ne quis
ulla quaestionum ambiguitate moveretur; aliud, ne
apud eos qui se immersissent sponte naufragiis, excusationis
tabula ulla remaneret. Loquitur ad Judaeos,
qui captivitatem sceleribus exigentes, ad relevandam
propriae praevaricationis invidiam, parentibus, non
moribus suis, debitam eam fuisse jactabant: et convenit
eos auctoritate patria. <hi>Utquid vobis,</hi> inquit, <hi>istam
parabolam, ut dicatis, Parentes manducaverunt uvas
acerbas, et filiorum dentes obstupuerunt? Vivo ego, dicit
Adonai Dominus, si dicetur amplius parabola haec in
Israel: quoniam omnes animae meae sunt; quemadmodum
anima patris, ita anima filii, omnes animae meae
sunt. Anima quae peccat, ipsa morietur.</hi> 
</p>
          <p>AUG. Cum ait, <hi>Si dicetur amplius parabola haec in
Israel;</hi> ostendit solere dici, <hi>Patres manducaverunt
uvam acerbam, et dentes filiorum obstupuerunt.</hi> Nec
arguit quia dicebatur, sed promittit ubi non dicatur.
Unde autem hoc dicebant, nisi quia, <hi>Reddam
peccata patrum in filios <note>(Deut. V, 9)</note>
            </hi>, Deum dixisse
sciebant?</p>
        </div3>
<div3>
          <head>XL.</head>
          <p>
 JUL. Ad exemplandam et confirmandam judicii
sui aequitatem juramento Deus utitur, et auctoritatem
constituti obtestatione cumulat. Intellexit hoc genus
loquendi Apostolus, qui ad Hebraeos ita disseruit: <hi>Volens,</hi> 
 inquit, <hi>Deus ostendere promissionis haeredibus
immobilitatem consilii sui, interposuit jusjurandum,
ut per duas res immobiles, quibus impossibile est
mentiri Deum, fortissimum solatium habeamus <note>(Hebr.
VI, 17, 18)</note>
          </hi>.
</p>
          <p>AUG. Et ibi novum Testamentum promittebatur.</p>
        </div3>
<div3>
          <head>XLI.</head>
          <p>
 JUL. Duobus ergo his ostendi dicit, Deum non
posse mentiri, hoc ipso quia promisit, atque id quod
promisit quia se testatur implere: non quod Deus sine
attestatione tali imbecillum atque dubium soleat habere
sermonem; sed ut veritatem suam documentis
grandibus oneraret, eo genere locutionis abusus est,
quod hominibus etiam fallere solitis credi faciat. Hoc
ergo pondere in praesenti quoque causa admonet Deus
atque praescribit, et ut nullus hoc quod Traduciani
asserunt, de populo suspicetur, et Deum non posse
eo quem detestatur modo judicare, cognoscat: <hi>Vivo
ego, dicit Adonai Dominus, si amplius dicetur parabola
haec in Israel.</hi> 
</p>
          <p>
            <pb n="1267"/>AUG. <hi>Non dicitur in Israel,</hi> recte diceres, si veros
Israelitas regeneratos videres, in quibus hoc non dicetur.
Nam in his qui non regenerantur, merito dicitur;
quoniam non sunt Israel, secundum id quod
ait ad Romanos Apostolus, <hi>Non enim omnes qui ex
Israel, hi sunt Israel:</hi> ubi sine dubio filios novi Testamenti,
hoc est filios promissionis, volebat inteligi.
Denique sequitur: <hi>Sed in Isaac vocabitur tibi semen;
hoc est, non qui filii carnis, hi filii Dei, sed filii
promissionis deputantur in semine <note>(Rom. IX, 6 8)</note>
            </hi>.</p>
        </div3>
<div3>
          <head>XLII.</head>
          <p>
 JUL. Quid est hoc, <hi>Amplius non dicetur:</hi> 
cum hoc usque hodie tantis Manichaeorum conatibus
asseratur? Sed hoc est quod indicat, quoniam nemo
qui est de populo Israel, vel qui hujus Scripturae auctoritatem
suscipit, post definitionem meam tale quid
audebit accredere. Porro omnis qui in illa opinione
perstiterit, nec his obedit Litteris, nec in eo
qui est verus Israel annumerabitur.
</p>
          <p>AUG. Si ergo post definitionem suam vult intelligi
Deus hoc neminem crediturum; quaerendum est, cur
ante hanc non improbe credebatur, peccata patrum
etiam in filios esse reddenda. Et si bene quaeratur,
invenietur propter obnoxiam generationem dictum, <hi>Reddam peccata patrum in filios.</hi> 
 Unde natum est proverbium
illud de uvis acerbis. Propter liberam vero
regenerationem promissum est Testamentum novum,
ubi hoc amplius non dicatur: quia haereditati damnosae
quae venit ex Adam, per Christi gratiam renuntiatur,
quando renuntiatur huic saeculo, ubi necesse
est premi jugo gravi filios Adam, non utique injuste,
a die exitus de ventre matris eorum, usque in diem
sepulturae in matrem omnium <note>(Eccli. XL, 1)</note>: unde
sacra mysteria, etiam parvulis renuntiantibus, satis
quid agatur ostendunt.</p>
        </div3>
<div3>
          <head>XLIII.</head>
          <p>
 JUL. Postquam parabolae illius vanitate reprehensa,
sanxit sententiam promulgatione atque
obtestatione divina, etiam justitiae suae dignatur aperire
rationem, cur necessitudines peccatis non graventur
alienis. <hi>Quoniam omnes animae,</hi> inquit, <hi>meae
sunt; quemadmodum anima patris, ita et anima filii,
omnes animae meae sunt: anima quae peccat, ipsa
morietur.</hi> Quare ergo esset aequissima sententiae
ista moderatio, proprietate quoque ostendit animarum.
</p>
          <p>AUG. Ista proprietas animarum ad vitas pertinet
separatas. Non enim renasci aliquis nisi natus potest.
Quare autem decimatus est Levi cum esset in lumbis
Abrahae, nisi quia nondum in eis fuerat suarum proprietas
animarum?</p>
        </div3>
<div3>
          <head>XLIV.</head>
          <p>
 JUL. Cum anima, inquit, patris mea sit, et
anima filii mea sit (quo testimonio, ut multis aliis,
docetur, animam nihil debere seminibus, quam Deus
juri suo vindicat); iniquissimum, inquit, et stolidum
est, ut mea res, mea imago alienis gravetur
operibus.
</p>
          <p>AUG. Separas ergo carnem a jure Dei, quem putas
animam solam juri proprio vindicare; et oblitus es
<pb n="1268"/>
quod scriptum est, <hi>Sicut enim mulier ex viro, ita et
vir per mulierem; omnia autem ex Deo <note>(I Cor. XI, 12)</note>
            </hi>?
Quod certe aut secundum carnem dictum est, aut
secundum utrumque; non tamen secundum animam
solam. Quod autem tibi placet ut dicat Deus, <hi>Iniquissimum
et stolidum est, ut mea res, mea imago alienis
gravetur operibus:</hi> cur non quaeris unde sit justum,
ut anima carne de parentibus tracta et ipsius Dei
gravetur operibus? Corpus enim corruptibile aggravat
animam <note>(Sap. IX, 15)</note>. Et puto te agnoscere, Dei
opus esse etiam corruptibile corpus. Quid igitur meruit
imago Dei, ut ad impedimentum rerum sciendarum
corruptibili corpore gravetur, si nullum est originale
peccatum? Cur autem non etiam hoc facis
Deum dicere, Iniquissimum et stolidum est, ut mea
res, mea imago per infidelitatem vel negligentiam
parentum vel quorumlibet inter quos vivit, vel per
quamcumque necessitatem, sine Baptismo de corpore
exeat, et ad regnum meum non admittatur, nec vita
vivat, quia carnem sanctam non manducavit, nec
sanguinem bibit <note>(Joan. VI, 54)</note>? An et contra istam
Christi sententiam disputabis atque clamabis, dicens,
Prorsus, etiamsi non manducaverit carnem Christi,
neque biberit ejus sanguinem, vita vivet? O vocem,
cujus, nisi antichristi! Vade, dic ista, doce ista:
audiant te Christiani viri et feminae, audiant homines
mente corrupti, reprobi circa fidem; audiant te,
ament te, honorent te, pascant, vestiant, ornent te,
et perditum sequendo perdant et se. Sed novit Dominus
qui sunt ejus <note>(II Tim. II, 19)</note>: nec desperandum
est et de vobis, quamdiu patientia ejus impenditur
vobis.</p>
        </div3>
<div3>
          <head>XLV.</head>
          <p>
 JUL. Cui hunc statum dedi, ut ei nolenti
nemo noceret externus, sed sponte capesseret vel
peccatum vel justitiam, vel praemium vel reatum.
</p>
          <p>AUG. De prima hominis natura hoc dici potest, non
de ista vitiata atque damnata. Neque enim et in paradiso
ante peccatum aggravabat animam corpus corruptibile:
aut vero usque adeo vos mente corrupti
estis, ut etiam hoc dicere audeatis. Si autem non audetis,
dicite quare corruptibili corpore imago Dei meruerit
aggravari, qui non vultis cum catholica Ecclesia
peccati originem confiteri.</p>
        </div3>
<div3>
          <head>XLVI.</head>
          <p>
 JUL. Indignaris itaque mihi, cur juranti magis
Deo credam, quam Manichaeo somnianti, qui
nulla praesertim, si non sanae fidei testimonia, vel
argumenta promit vigilantis ingenii: quae licet nunquam
tanta inveniri queant, ut veritatis valeant fundamenta
convellere; tamen quae vel in praesentiarum
contra stoliditatis pudorem solatii quidpiam, si apte
dicerentur, afferrent. Persistit Deus, id quod sacrum
fecerat praecipiendo, communire jurando. Pergit planum
facere etiam per exempla quod sancit, et dicit
quia si fuerit homo omnes justitiae species impolluta
devotione custodiens, et hic genuerit filium qui pestilentibus
moribus adhaerescat, atque ab itineribus
<pb n="1269"/>
deflectat paternis, nihil ei prosit tanta patris cura justitiae
comparata nobilitas. Atque item e regione hujus
peccatoris filium statuit, patris sui vias consilio
meliore fugientem, ostenditque nihil ei nocere iniquitatem
parentis. Paremque conditionem justitiae facit
atque peccati, asserens vitia generantium ita non
ire per semina, sicut non queunt ire virtutes; sed ad
jus suum omnes animas pertinere: per quod et illud
ostenditur profanum, quod dicis nascentium et animas
et corpora a jure diaboli possideri.
</p>
          <p>AUG. Jam tibi responsum est: inaniter verbosaris.
Totus homo, hoc est et anima et corpus, per substantiam
suam ad jus pertinet Creatoris: per vitium vero,
quod nulla substantia est, diabolo est mancipatus;
sub eadem tamen potestate Creatoris, sub qua et ipse
est diabolus constitutus.</p>
        </div3>
<div3>
          <head>XLVII.</head>
          <p>
 JUL. Asserta examinis sui libra, jam tunc
opinionem vestram in his qui similia arbitrabantur,
accusat. <hi>Et dixistis: Quid est, quod non accepit iniquitatem
patris sui filius? Quoniam anima,</hi> inquit, <hi>quae peccat, ipsa morietur: filius autem non accipiet
injustitiam patris sui, neque pater accipiet injustitiam
filii sui: justitia justi super ipsum erit, et iniquitas
iniqui super ipsum erit.</hi> 
 Quis nostrum hinc cum tanta
diligentia unquam disputare potuisset, cum quanta
Deus per os Prophetae sui dividendo, comparando,
repetendoque disseruit?
</p>
          <p>AUG. Et tamen cum hoc fecerit Deus, tantae perspicuitati
verborum ejus misces loquacitatem tuam,
sciens bonam non esse causam tuam.</p>
        </div3>
<div3>
          <head>XLVIII.</head>
          <p>
 JUL. Verum non hoc solum explanasse
contentus, aliud quoque ad confirmationem justitiae
hujus, a misericordiae operibus admovet argumentum;
et pronuntiat, illis ipsis personis quae sponte
peccaverunt, si ad poenitentiam emendationemque
confugerint, errores praeteritos non nocere. <hi>Iniquus,</hi> 
inquit, <hi>si convertat se ab iniquitatibus suis quas fecit,
et custodiat mandata mea; omnia delicta ejus quaecumque
fecit, non erunt in memoria; in sua justitia quam
fecit, vita vivet.</hi> Id est, cum in hoc sim proposito
clementiae, ut etiam propria indulgeam peccata correctis,
qui potest fieri ut imputem aliena nascentibus?
aut sinunt res, ut sit apud me rea innocentia,
cum conditur; apud quem est efficax, si vel interpolata
repetatur?
</p>
          <p>AUG. Alia est causa poenitentium, alia nascentium.
Nam prorsus quomodo justum ostendatis Deum, non
invenitis, si et in nascentibus nulla peccata invenit,
et eos tamen corruptibili corpore, et tot tantisque
insuper calamitatibus aggravat. Non enim numerari
possunt mala quae patiuntur infantes, febrem, tussim,
scabiem, dolores quorumque membrorum, ventris
fluxum, lumbricos, et alia innumerabilia ex ipsa
carne existentia, et ipsarum curationum quam morborum
plura tormenta, et extrinsecus ictus vulnerum,
plagas verberum, incursus daemonum. Vos autem
sapientes haeretici, ne fateamini originale peccatum,
<pb n="1270"/>
parati estis talibus floribus implere paradisum.
Si enim haec ibi futura fuisse non dicitis; quaero cur
sint in parvulis nullum habentibus, ut contenditis,
omnino peccatum. Si autem et ista ibi futura fuisse
non erubescitis dicere; quales christiani sitis, quid
nos opus est dicere?</p>
        </div3>
<div3>
          <head>XLIX.</head>
          <p>
 JUL. Displicuit hoc cultoribus idolorum:
displicet et vobis fides nostra, quam videtis hac lege
formatam. Dixerunt ergo profani: <hi>Non est recta via
Domini, Audite ergo,</hi> inquit, <hi>domus Israel. Numquid
non est via mea recta? Nonne via vestra non est aequa?
Ideo unumquemque vestrum secundum viam vestram judicabo
vos, dicit Adonai Dominus.</hi> Perspicisne quibus
testimoniis muniamur? Num aliqua sectamur ambigua?
num aucupamur verba generalia? num aut debilibus
aut in volutis argumentis fidem tuemur? Exsecramur
quod exsecratur Deus, intelligimus quod exponit
Deus, disserimus quod disputavit Deus, credimus propter
quod juravit Deus: <hi>Non accipiet iniquitatem
patris sui filius, neque pater accipiet injustitiam filii
sui: justitia justi super ipsum erit, et iniquitas iniqui
super ipsum erit.</hi> Quomodo se Deus judicaturum promittat
relucet, id est, nec peccata parentum imputare
filiis, nec filiorum parentibus; ac per hoc, constitit
etiam testimoniis Scripturarum, de quo ambigi ratio
non sinebat, eam videlicet justitiam Deum tenere in
judiciis suis, quam tenuit in praeceptis.
</p>
          <p>AUG. Hinc saltem intellige, de his ista locutum
Deum patribus et filiis, qui separatim jam viverent,
quia cum dixisset, <hi>Non accipiet iniquitatem patris sui
filius, neque pater accipiet injustitiam filii sui;</hi> mox
addidit, <hi>Justitia justi super ipsum erit.</hi> Numquid enim
in hoc saeculo dici de parvulo potest, quod justitia
ejus super ipsum sit; quandoquidem per vitam propriam
nec juste, nec inique adhuc potest vivere?
Quidquid igitur poenarum in hac aetate patitur, quo
merito patitur, si nullum ex parentibus traxit? Cum
justissimus Deus poenas immeritas nec infligat alicui,
nec infligi sinat: nec dici possit, ad exercendam virtutem
parvuli, quae adhuc in eo nulla est, haec mala
eum perpeti. Porro, si futurum saeculum cogites, quod
pertinet ad haereditatem Testamenti novi; etiam de
parvulis rectissime dicitur, qui in ipsa aetate moriuntur, <hi>Justitia justi super ipsum erit, et iniquitas iniqui
super ipsum erit.</hi> 
 Sic enim discernetur a regenerato
generatus, ut in eo regno iste vita vivat, in quo justitia
inhabitat; in eo autem supplicio ille morte moriatur,
in quo cruciatur iniquitas. Sed quae istius justitia,
nisi quae in illum transit a Christo, in quo omnes
vivificabuntur? et quae hujus iniquitas, nisi quae in
illum transiit ex Adam, in quo omnes moriuntur?</p>
        </div3>
<div3>
          <head>L.</head>
          <p>
 JUL. Sed ne forte simpliciorum auribus tali cavillo
coneris illudere, ut dicas Deum hic de his qui
perfectae sunt aetatis locutum, id est, ut illis filiis parentum
crimina diceret non nocere, qui naturale
malum operum suorum sanctitate vacuassent: ostendendum
<pb n="1271"/>
est nihil hanc promovere fraudem. Quamvis
enim absolute praescripserit Deus; quoniam iniquitas
parentum non addicat filios innocentes, sed unusquisque
propriis iniquitatibus arguatur; nec hinc fidelis
animus possit ambigere: tamen ut opinionis tuae
confossum tot fulminibus legis retractemus cadaver,
quatenus accipiendam hanc Dei disputationem putabis,
videlicet ut parentum, sicut nec adultis, ita
nec nascentibus filiis obsint delicta? An ut tantummodo
jam grandioris aetatis et justitiam operantibus
non sinantur nocere; parvulos autem, antequam per
propriam justitiam naturale virus exhauriant, scelere
generantium gravari, sicque fiat quod per Prophetam
Deus futurum negavit?
</p>
          <p>AUG. Imo sic fit quod alio loco dicit Deus, <hi>Reddam
peccata patrum in filios <note>(Deut. V, 9)</note>
            </hi>. Cum enim utrumque
ipse dicat, id est, et patrum ad filios non pertinere
peccata, et reddere se in filios patrum peccata, non
potest utique sibi esse contrarius. Et ideo recte, quaerentibus
quomodo utrumque sit verum, unum horum
generationi, alterum regenerationi intelligitur convenire.
Tu qui pervertis cor tuum, cave illum; et
quod verum audis, non vocabis cavillum.</p>
        </div3>
<div3>
          <head>LI.</head>
          <p>
 JUL. Sed ad hoc nos referimus. Et illud ergo
aliud, quod paribus momentis appenditur, fieri profitere,
id est, ut justitiae parentum filiis suis prosint,
eosque sanctificent, atque illis tantummodo non dicantur
prodesse, qui grandioris jam aevi, natales justitias
propriis attrivere criminibus: ut quia utrumque
a Deo negatum, et alterum alterius exemplo dissertum
 atque inculcatum est, quam tu negationem rationibus
tuis videns esse contrariam, in parvulis
mentitam esse contendis, ambas ejus partes nascentum
conditione confutes. Quod cum feceris, duo
mala pariter perpetrabis, unum quod oppugnat
sententiam Dei, aliud quoniam nasci de justo justum,
et de criminoso asseris criminosum.
</p>
          <p>AUG. Negationem Prophetae non dico mentitam,
sed a te non intellectam. Ille quippe regenerationem
prophetavit, quae a peccatis parentum ad Dei, non ad
hominum judicium pertinentibus, sola filios esse praestat
alienos: tu autem dum negas generationem contagium
mortis antiquae de patribus trahere, ipsam regenerationis
causam conaris exstinguere. Quamvis enim
lavacrum regenerationis, quidquid peccatorum invenerit,
diluat; tamen alia peccata possent et poenitendo
sanari; sicut possunt in eis, quos iterum regenerare
fas non est. Illud vero quod generatione contrahitur, nisi
regeneratione non solvitur. Justus ergo ex Deo, non ex
homine nascitur; quoniam renascendo, non nascendo
fit justus: unde etiam tales filii Dei vocantur. Lege
Evangelium: <hi>Non ex sanguinibus, neque ex voluntate
carnis, neque ex voluntate viri, sed ex Deo nati
<pb n="1272"/>
sunt <note>(Joan. I, 13)</note>
            </hi>. Quid quaeris rerum genera multum
diversa conjungere? Homines hominum carne nascuntur,
Dei Spiritu renascuntur. Quid ergo mirum, si
quemadmodum de Spiritu justitiae sumit homo justitiam,
ita de carne peccati trahit originale peccatum?
Neque enim venisset homo unus ad liberandos nos in
similitudine carnis peccati, nisi omnium nostrum
esset caro peccati. Cum igitur huic gratiae christianae
sit inimica haeresis vestra, adhuc mirari et conqueri
audetis, quod vos Christi detestetur Ecclesia?</p>
        </div3>
<div3>
          <head>LII.</head>
          <p>
 JUL. Si autem non sustinens reclamantis strepitum
veritatis, alio tentaris effugere, in plagas
incides fortiores. Nam si dicas, Vera quidem est
Prophetae sententia, sed in personis grandioribus,
quae dicit necessitudines culpis mutuis non gravari;
in parvulis autem ab una sui parte mentitur, qua
dicit eos reos non esse ob scelera generantium; in
alia autem non mentitur, in qua asserit eos nullis
parentum virtutibus sublevari: tunc plane foedissimam
non disputandi, sed confingendi; non eloquendi,
sed loquendi; non postremo sani hominis, sed excidentis
sensu Manichaei libidinem publicabis: si tibi
putes contra perspicuam rationem, contra honorem
Dei, contra exempla, contra testimonia praeceptorum,
contra expositionem judiciorum, quod libuerit licere
respuere, et quod delectarit assumere.
</p>
          <p>AUG. Sententia Prophetae ex parte nulla mentitur:
sed tu non intelligens quod per illam prophetatur,
ut non dicam mentiris, certe (quod sine injuria tua
dixerim) nescis quid loquaris. Nam et hoc quod dicis
asserere Prophetam,  « nullis parentum virtutibus filios
sublevari; »  quomodo et quatenus accipiatur, interest
plurimum. Numquid enim vos negatis, fide parentum
regenerandos offerri filios Ecclesiae matri, et
baptizandos ministris Dei? Quomodo ergo nullis parentum
virtutibus filii sublevantur? An christianam
fidem dicere audebis nullam esse virtutem? Annon
sublevantur, cum in Dei regnum non aliter quam
eadem regeneratione mittuntur? In ipsis quoque beneficiis
temporalibus quare dicitur ad Isaac, <hi>Faciam
tibi propter Abraham patrem tuum <note>(Gen. XXVI, 24)</note>
            </hi>?
Quare etiam Loth filius fratris Abrahae, patrui sui
meritis adjuvatur <note>(Id. XIV et XIX)</note>, si nullis parentum
virtutibus filii sublevantur? Quare postremo et propter
peccata Salomonis filio ejus regnum minuitur,
et propter bona merita David non totum tollitur <note>(III
Reg. XI, 11-13)</note>, si nullis peccatis parentum filii gravantur,
aut nullis virtutibus sublevantur? Homo linguate,
non cordate, ista discerne: hic vide, si potes,
quid per Ezechielem fuerit prophetatum. In aperto est
enim, nec patrem non regeneratum obesse filio regenerato,
ad capessendam vitam aeternam, de qua
dictum est, <hi>vita vivet;</hi> nec patrem regeneratum prodesse
ad hoc ipsum filio non regenerato; nec vicissim
filium patri aut prodesse regeneratum non regenerato,
<pb n="1273"/>
aut obesse non regeneratum regenerato, ut ille vita
vivat, vel iste morte moriatur. Si autem ista non potes
videre, cur nec tacere?</p>
        </div3>
<div3>
          <head>LIII.</head>
          <p>
 JUL. Quis tu es, qui oestro Marcionis concitatus
 in excidium aequitatis irrumpas? qui sub censuram
linguae tuae mysteriis adhuc Manichaeorum
lubricae, Dei tam Judicia quam praecepta compellas?
Nemo hoc unquam facere, nisi qui prius ea negavit,
aggressus est. Tu testamentum Dei, quod ratio, aequitas,
pietas, veritas, fide scribentibus Prophetis, quasi quidam
sacrorum testium ordo signavit, audebis Manichaeo
auctore perrumpere. Olim et intelligentiae sanctitatem,
et religionis speciem perdidisti, si hac sententia,
quae apud Ezechielem est, traducis tuae putes aut
auxilium reperiri, aut exitium non teneri.
</p>
          <p>AUG. Spatiatur loquacitas inopiae copiosa, ubi non
cernitur, vel etiam si cernitur, spernitur veritas; ubi
est non verborum vanissima, sed rerum certissima
copia. Aliud est directus veridicus, aliud disertus
maledicus. Propheta filiis et patribus suas vitas separatim
ducentibus vera dicit: tu Manichaeorum nomine
Catholicis Prophetam recte intelligentibus Pelagiana
rabie maledicis.</p>
        </div3>
<div3>
          <head>LIV.</head>
          <p>
 JUL. <hi>Iniquitas iniqui,</hi> inquit, <hi>super caput ejus:
unumquemque vestrum secundum vias suas judicabo.
Non morientur patres pro filiis, neque filii pro parentibus:
anima,</hi> inquit, <hi>quae peccat, ipsa morietur: quoniam
omnes animae meae sunt, unumquemque pro suis
iniquitatibus judicabo.</hi> 
</p>
          <p>AUG. Deus qui haec dicit, ipse est Deus qui dicit, <hi>Reddam peccata patrum in filios.</hi> 
 Nisi intellexeris quomodo
utrumque sit verum, nullo modo credas Prophetam
te intellexisse veridicum, quantalibet te patiar
loquacitate maledicum.</p>
        </div3>
<div3>
          <head>LV.</head>
          <p>
 JUL. En cui luci, cui populo sententiarum,
cui dignitati judiciorum tradux tua et convicium facere
non timet, et conatur inferre praejudicium. Hic
dubium non est, quia non te pudeat illud dicere,
quod videtur reliquum, id est, ut respondeas veram
Prophetae, imo Dei per Prophetam, esse sententiam,
insuperabilem prudentum rationem, qua docetur
iniquissimum, ut peccata parentum filiis imputentur.
</p>
          <p>AUG. Erubesce, tu es iniquissimus: nam qui dixit, <hi>Reddam peccata patrum in filios,</hi> 
 non est iniquus.</p>
        </div3>
<div3>
          <head>LVI.</head>
          <p>
 JUL. Nec te hoc putare, quia reatu voluntatis
semina omnium hominum polluantur: sed tamen
hanc justitiam in Adae solius crimine non valere;
ipsius unum esse peccatum, quod omnibus imputetur.
Ad quod ego, quid prius facere debeam nescio:
rideamne, quod ineptiae exigunt singulares? sed multorum
perditio quos decipitis, miserationem exspectat
et lacrymas. Serio ergo moerore conficiar? sed
<pb n="1274"/>
argumentorum tuorum prodigia incutiunt, quamvis
moesto animo, cachinnum.
</p>
          <p>AUG. Dic quod dicturus es, egregie corrector; quo
auctore deceptor est credendus Ambrosius, de quo
ait Pelagius magister tuus, quod ejus fidem, et purissimum
in Scripturis sensum ne inimicus quidem
ausus est reprehendere. Tu eum reprehende,
fortior enim es atque potentior inimicus crucis
Christi, quam si esses inimicus Ambrosii; audacius
invides gratiae Dei, quam si invideres illi homini Dei.
Reprehende, inquam, irride exagitando, defle dolendo:
potes enim vi magna eloquentiae in urbanitatem
ducere vanitatem tuam, et in misericordiam
transfigurare vecordiam. Dic ergo illum virum errasse
deformiter, desipuisse infeliciter, affirmando discordiam
concupiscentiae carnis et spiritus in naturam ex
primi hominis praevaricatione vertisse <note>(Lib. 7 in Luc.
XII, 52)</note>. Quis enim sine illa nascitur, ex quo coeperunt
homines nasci, nascendo utique in carne peccati?
Sed tu homo acutissimus, non credens tale ac
tantum illud fuisse peccatum, ut posset in hoc malum
tunc ipsam mutare naturam, eamque ineffabilis apostasiae
merito facere cum stirpe damnandam; hoc
quod omnes sobrii malum sentiunt, malum judicant,
ebrius Pelagiano dogmate asseris bonum. Mirabili
enim facundia potes, eam quam sancti accusant gemitibus,
tu laudibus ornare libidinem, et talem prorsus,
qualis et nunc est, se scilicet nolentibus ingerentem,
et ad certamen provocantem corda castorum,
tanquam formosum et amoenum lignum, etiamsi nemo
ibi peccasset, inter peradisi nemora collocare. Erubesce,
beatitudo Pelagianorum; et vide quo fugias,
quia casti te fugiunt.</p>
        </div3>
<div3>
          <head>LVII.</head>
          <p>
 JUL. Quis enim hoc, si quid saeculo huic superfuerit
aetatis, monumentis poterit credere litterarum,
exstitisse videlicet hominem, qui crederet et juraret,
non esse naturale, quod esset naturale; non
esse generationis, quod esset generationis; non pertinere
ad conditionem parentum, quod ad aliquos
non ob aliud pertineret, nisi quia fuissent parentes?
Puto quod conficta haec, magis quam ab ullis defensa
mortalibus, arbitretur secutura generatio. Hos enim
natatus, et has nauseas, atque hos vomitus, vestra
natio fidesque perpetitur, qui dicitis, Non possunt
parentum peccata ad filios decurrere per naturam,
quia res arbitrii seminibus non ligatur; sed peccatum
Adae, quod de voluntate conceptum est, transit in
omnes homines per naturam, quia res arbitrii seminibus
illigata est: non damnat etiam Deus filios pro
peccatis parentum, quia summae iniquitatis est, sed
damnat Adae posteros propter peccatum parentum,
quod nulla potest justitia vindicari: non pertinet postremo
ad conditionem generationis, quia hi qui
conjuges sunt, fiunt parentes; quod non ob aliud
pertinuit ad Adam, nisi quia conjugii lege generavit.
Hoccine cursum gubernare est, an natare? hoccine
<pb n="1275"/>
est conficere, an nauseare? hoccine est sumere aliquid
solidum, an semper evomere? Iisdem sermonibus
quod negaveris affirmas, iisdem lineis quod affirmaveris
denegas; et irasceris cur non acquiescamus homini,
qui gravi morbo ruptus non potest tenere quod
suscipit:
</p>
          <p>AUG. Absit ut dicamus, aliorum patrum in filios
Deum peccata non reddere: cum Scriptura divina
toties nominatimque testetur, pro quibus patrum peccatis
in quos eorum filios vindicta processerit; usque
adeo ut quoddam peccatum grave regis Achab, parcens
ei Deus, in ejus filium vindicare distulerit <note>(III Reg.
XXI, 29)</note>. Sed quis modus et quae sit divinae ratio et
mensura justitiae de aliorum patrum peccatis, ut reddantur
in filios, indagare quis potest? Propter quod
Deus sibi tenuit ista judicia, hominem vero judicantem
sic vindicare prohibuit. Sed apostasia primi hominis,
in quo summa erat, et nullo impediebatur vitio
libertas propriae voluntatis, tam magnum peccatum
fuit, ut ruina ejus natura humana esset tota collapsa:
quod indicat humani generis tanta miseria, quae a
primis ploratibus vagientium usque ad exspirantium
novissimos halitus omnibus nota est; ita ut qui eam
negant, majorem partem sibi vindicent humanae miseriae
tam horribili et incredibili caecitate: sicut vos
facitis, qui mortalem Adam ita factum, ut sive peccaret,
sive non peccaret, moriturus esset, etiam post
judicium Palaestinum, ubi vos ista dicentes Pelagius
ipse damnavit, adhuc dicere non timetis. Sed
perge, ut tibi placet, atque etiam ipsos tot Palaestinos
episcopos criminare Manichaeos: clama, ad horam
Pelagium cessisse Manichaeis, ne damnaretur ab eis.
Imple paradisum pomis libidinum; et tot ac tanta
mala quae perpeti videmus infantes, tanquam non sint
poenales dolores, sed vernales odores, per illa felicia
prata diffunde. Et me irride quasi natantem; cum tu
in haec profunda demersus intereas: me irride quasi
nauseantem ac vomentem; cum tu mortuus jaceas,
et tanquam vermescente putredine, sic inquieta loquacitate
putescas: me argue quasi affirmantem
quod negaverim, et quod affirmaverim denegantem;
cum tu potius hoc feceris, sicut in tuo volumine superlore
monstravi; et me hoc non fecisse, possint,
qui legunt attendere, et quam fallaciter hoc me fecisse
dixeris, invenire: me dic gravi morbo ruptum, quod
suscipio tenere non posse; cum tu spiritu vitae penitus
amisso, non saltem valeas ingesta suscipere.</p>
        </div3>
<div3>
          <head>LVIII.</head>
          <p>
 JUL. Vides quidem etiam ipse, rem dignam
conflictatione non esse: tamen ut mentibus subveniatur
incautis, quae crassiores quasque opiniones et
malis moribus blandientes in solatium assumunt conscientiae
sauciatae; interrogamus utrum tantae stoliditatis
inventum de aliqua Scripturarum occasione
compereris. Si dixeris, <hi>Per unum hominem peccatum
intravit in mundum <note>(Rom. V, 12)</note>
          </hi>: admonemus te, ut
relegas praesentis operis superiorem libellum, cujus
<pb n="1276"/>
si memor fueris, Apostoli testimonium usurpare non
poteris.
</p>
          <p>AUG. Nos te potius admonemus, ut ipsum Apostolum
legas, et videas pauca ipsa, de quibus agimus,
verba ejus, tam manifesta esse contra te, ut non libello,
sed plane longissimo et loquacissimo libro,
frustra ea fueris in haereticam vestram sententiam
non vertere, sed pervertere; non exponere, sed obscurare
conatus.</p>
        </div3>
<div3>
          <head>LIX.</head>
          <p>
 JUL. Si autem dixeris, quia una est forma
Baptismatis, qua diversae aetatis homines consecrantur;
fateberis, etiam me tacente, commemorationem
ibi nec generationis infectae, nec carnis diabolicae,
nec Adae aliquam contineri: ad quod tamen suo
loco, quamvis ad traducem non spectet, plene responsuri
sumus.
</p>
          <p>AUG. Ubi respondere coeperis, quid ibi nisi, ut soles,
haereticus apparebis?</p>
        </div3>
<div3>
          <head>LX.</head>
          <p>
 JUL. Unam ergo saltem contra tantam a nobis
productorum testium dignitatem, contra justitiam
manifestam, contra perspicuam rationem, legis ede
sententiam, per quam te ostendas fuisse deceptum:
quod ideo addidi, quia etiamsi esset quae tale aliquid
ambiguitate verborum putaretur ostendere, aliarum
tamen sententiarum splendore et magisterio, ita ut
justitiae congruebat, cogebatur exponi.
</p>
          <p>AUG. Certa, non ambigua, contra vos divina testimonia
proferuntur; sicut jam a nobis multa prolata
sunt: sed quia tenebras vestras redarguunt, vobis
lucida non videntur; et quaecumque vobis sua radiante
luce molesta sunt, contra illa cor clauditis, ne inde
nox fugetur erroris.</p>
        </div3>
<div3>
          <head>LXI.</head>
          <p>
 JUL. Nunc autem cum nec exigua opinionis
hujus in Scripturis sanctis inveniatur occasio, et e
regione fides quam tuemur, non minus suis rationibus
quam exemplis et testimoniis muniatur: funesta
es prorsus obstinatione pervasus, qui putas damno legis,
damno rationis, damno prudentiae, damnoque
justitiae, Manichaeorum somniis annuendum.
</p>
          <p>AUG. Damno legis non audis, <hi>Reddam in filios peccata
patrum <note>(Deut. V, 9)</note>
            </hi>. Damno rationis non vides,
mala quae parvuli patiuntur, qui propria peccata in
hac vita nulla fecerunt, nonnisi ex peccatis originis
causas justas habere apud Deum. Damno prudentiae
non caves, contra antiquissimum fidei catholicae fundamentum
dogma proferre vel defensare novitium,
quo negatur originale peccatum. Damno justitiae, sic
iniquus es, ut sub meo nomine, tot viris sanctis,
Ecclesiae Christi filiis et patribus, discipulis atque
doctoribus, qui ante nos fuerunt, atque ipsi matri omnium
catholicae Ecclesiae, non timeas Manichaeae
pestis objectare contagium.</p>
        </div3>
<div3>
          <head>LXII.</head>
          <p>
 JUL. Quid tamen in hunc sensum afferamus,
attende. Etiamsi posses probare Adae peccatum filiis
<pb n="1277"/>
imputari, assentireris tamen aliorum parentum soboli
eorum crimina non nocere.
</p>
          <p>AUG. Quis huic errori assentiatur, nisi qui non
credit Deo dicenti, <hi>Reddam peccata patrum in filios?</hi> </p>
        </div3>
<div3>
          <head>LXIII.</head>
          <p>
 JUL. Manifestum erat, non generationis, sed
alterius cujuscumque fuisse causae, quod unius generantis
peccato, apud iniquum tamen judicem, filii videbantur
obnoxii.
</p>
          <p>AUG. Apertissime dicis iniquum Deum, qui peccata
patrum apertissime dicit se in filios redditurum.</p>
        </div3>
<div3>
          <head>LXIV.</head>
          <p>
 JUL. Fiebatque, ut sicut judicis aestimatio
innocentibus maculabatur addictis, ita generationis
status aliorum parentum vindicaretur exemplis. Si
enim tramitis, si criminis causa in fecunditatis opere
constitisset; omnem fecunditatem conditio ista pollueret.
</p>
          <p>AUG. <hi>Reddam peccata patrum in filios,</hi> Deus clamat:
ergo quia ille verax est, tu ab itinere veritatis
exorbitas.</p>
        </div3>
<div3>
          <head>LXV.</head>
          <p>
 JUL. Cum vero non diversae generationis
diversus tamen appareret status; relucebat prorsus,
etiam in illo conjugio, cujus reatui soboles
sua communicaverat, generationem non fuisse vitiatam.
</p>
          <p>AUG. Etsi diversa generatio non est, cum morituri
ex morituris nascuntur: tamen quod dicit Apostolus, <hi>Corpus quidem mortuum est propter peccatum 
 <note>(Rom.
VIII, 10)</note>
            </hi>, non ad alios patres, sed ad illum pertinet,
qui tanta impietate peccavit, quantam nos metiri atque
aestimare non possumus. Sed quantam illam judicaverit
Deus, satis idoneis didicimus testibus, et
divina scilicet Scriptura, et ipsa generis humani miseria,
quantam pro peccato ejus propagini ejus, non
injusto utique judicio Dei, redditam cernimus: qui,
non dico aeternam et animae et corporis, sed nec
temporalem corporis mortem, nec tot et tanta mala
quae videmus parvulos perpeti, etiam in paradiso, si
nemo peccasset, futura fuisse dicimus, quoniam christiani
sumus. Alii vero patres etiamsi multa peccant,
tamen quia et anima infirma, et in corpore corruptibili
quod aggravat animam, peccant; nec peccatis
eorum fit natura moritura, et peccata eorum in filios,
supplicio longe diverso et longe minore redduntur,
ejus occulto justoque judicio, qui in mensura et numero
et pondere cuncta disponit <note>(Sap. XI, 21)</note>, et, <hi>Reddam peccata patrum in filios,</hi> 
 non mendaciter
dicit.</p>
        </div3>
<div3>
          <head>LXVI.</head>
          <p>
 JUL. Quid igitur actum est? Videlicet tam
certum esse traducem non esse peccati, ut etiamsi
doceres, propter Adae peccatum filios puniri, constaret
tamen innasci peccata non posse, nec crimen ire
cum semine; quando non hoc in omni fecunditate
esse fatereris: ac per hoc, etsi traderentur personis
vitia, non tamen conceptibus miscerentur. Nunc autem
<pb n="1278"/>
cum inter me et te conveniat, parentum peccatum
ad filios, nisi vitio et reatu generationis, non
potuisse transire; rationi autem, exemplis, legique
convenerit, generationis statum nullo pacto potuisse
vitiari; quod etiam ex tua concessione firmatur, qui
dicis nullorum parentum peccata praeter duorum ad
liberos permeare: invictissime confectum est, nec
fecunditatem primorum hominum a diabolo fuisse corruptam,
nec nasci ullum posse peccatum.
</p>
          <p>AUG. Non hoc tibi dicitur: ipse tibi, quod non dicimus,
dicis. Et aliorum patrum in filios peccata
redduntur, divina justitia, non humana: scit enim
Deus quando et quomodo id justissime faciat; homo
autem nescit, et secundum cognitionem suam debet
ferre judicium. Potest enim scire, cum judicat (quamvis
et hoc non semper), factum cujusque personae:
unde autem novit quibus et qualibus vinculis connexa
sit, de qua orta est, natura naturae? Sed illud unum,
quo in mortis necessitatem mutata est humana natura,
etiamsi alia nulla sint, sufficere ad damnationem, nisi
generationis obligatio regeneratione solvatur, hoc
dicimus, etsi audire non vultis; hoc veritate non
vincitis, etsi oppugnare loquacitate persistitis.</p>
        </div3>
<div3>
          <head>LXVII.</head>
          <p>
 JUL. Quaeritur ergo a nobis, cur non assentiamur
naturale esse peccatum. Respondemus,
Quia nullum habet verisimilitudinis, nedum veritatis,
nullum justitiae, nullum pietatis colorem;
quia diabolum conditorem hominum facit videri.
</p>
          <p>AUG. Facit plane videri, sed vobis, non eis qui
noverunt a natura discernere vitium, quamvis in natura
sit vitium. Lege ad Hebraeos, et vide eorum esse
solidum cibum, qui exercitatos habent sensus ad separandum
bonum a malo: quod vos non habetis.
Ideo quando dicimus, Nascitur homo cum vitio; diabolum
ejus conditorem dici putatis, ita caeci vel
contentiosi, ut nec corporum vitia, cum quibus quidam
nascuntur, possitis aut velitis attendere: quorum
vitiorum merita si quaerantur a vobis, quo confugiatis,
nisi ad praecipitium, non invenitis, quamdiu
ad Catholicae solidam petram redire non
vultis</p>
        </div3>
<div3>
          <head>LXVIII.</head>
          <p>
 JUL. Quia Deo judici iniquitatis crimen
affigit.
</p>
          <p>AUG. Vos hoc facitis: quia iniquum est grave
super parvulos jugum, si nullum est originale peccatum.</p>
        </div3>
<div3>
          <head>LXIX.</head>
          <p>
 JUL. Quia liberum arbitrium, quo potissimum
praesidio contra diversos Ecclesia Christi munitur errores,
infringit et destruit:
</p>
          <p>AUG. Liberum arbitrium vos opprimitis, cui reddendo
vel adjuvando Dei gratiam denegatis.</p>
        </div3>
<div3>
          <head>LXX.</head>
          <p>
 JUL. Dicens omnes homines adeo capaces
nullius esse virtutis, ut in ipsis matrum visceribus,
<pb n="1279"/>
antiquis criminibus impleantur.
</p>
          <p>AUG. Quomodo diceremus gratia justificari, id
est, justos fieri, si capaces virtutis homines negaremus?</p>
        </div3>
<div3>
          <head>LXXI.</head>
          <p>
 JUL. Quorum tamen scelerum vim, non solum
expultricem innocentiae naturalis, commentaris;
verum etiam deinceps per totam vitam in vitia universa
coactricem.
</p>
          <p>AUG. Per Dei gratiam minuitur, per Dei gratiam finitur
necessitas nostra: non hic habet quod agat
loquacitas vestra.</p>
        </div3>
<div3>
          <head>LXXII.</head>
          <p>
 JUL. Quam legem etiam peccati in Prophetis
et Apostolis jam magno morum et signorum
fulgore conspicuis, et post illam gratiam mysteriorum
Christi, quam tu his omnibus dogmatis tui
flagitiis opitulari putas, mansisse et viguisse dejuras
.
</p>
          <p>AUG. Susceptam tuam libidinem, hoc est concupiscentiam
carnis concupiscentiae spiritus repugnantem,
Prophetae et Apostoli fideliter expugnabant,
quia non laudabant.</p>
        </div3>
<div3>
          <head>LXXIII.</head>
          <p>
 JUL. Quoniam conatus omnimodae honestatis
exstinguit; quoniam morum obscenitatem,
operum Dei, id est naturae humanae, consolatur et
auget infamia; quoniam omnia mandata legis, reatui
impossibilitatis, id est, iniquitatis addicit.
</p>
          <p>AUG. Qui dicit, <hi>Non quod volo, ago; sed quod odi,
illud facio <note>(Rom. VII, 15)</note>
            </hi>, possibilitatem perfectionis
suae in Dei gratia ponit, contra vos; non in sua virtute
confidit, ne sit vanus ut vos.</p>
        </div3>
<div3>
          <head>LXXIV.</head>
          <p>
 JUL. Quoniam non minus habet turpitudinis
quam profanitatis, cum pro summis assertionis
suae testimoniis genitalium pudorem amplexatur:
</p>
          <p>AUG. Non amplexamur genitalium pudorem: sed
potius pudor iste unde sit, quod vos non vultis, agnoscimus.
Audimus enim Scripturae manifestissimum
testimonium: contra quod vos obsurdescitis, cum
obmutescere deberetis. Quis enim audiens quod illi
primi homines nudi erant, et non pudebat eos <note>(Gen.
II, 25)</note>, non videat unde sit factum, ut post peccatum
puderet eos nudos esse, et ea membra quorum puderet,
festinarent succinctoriis qualibuscumque velare <note>(Id. III, 7)</note>?
Sed inventus est homo, qui etiam talem
libidinem, cui repugnandum est ne peccetur, et
cujus etiam impudentes pudet, in paradiso constitueret,
etiamsi ibi nemo peccasset; nec eum ista dicentem
tantae ac tam sacrilegae deformitatis puderet. Rogo
te, si libido ista, ut credimus, solam tibi ingerit molestiam
resistendi, nullam vero exhibet voluntatem;
cur ei, quamvis falsae, tam magnam laudis persolvendam
putas esse mercedem?</p>
        </div3>
<div3>
          <head>LXXV.</head>
          <p>
 JUL. Et pro auctoritatibus sacris, Dei criminationibus
intumescit.
</p>
          <p>AUG. Itane vero sacra auctoritas non est, <hi>Corpus
mortuum est propter peccatum?</hi> et Dei criminatio, non
<pb n="1280"/>
laudatio est, <hi>Vivificabit et mortalia corpora vestra <note>(Rom.
VIII, 10, 11)</note>
            </hi>? Puto quod non criminator, sed ipso Deo
plenus Dei praedicator haec dixit. Ubi ostendit Adam
non sic esse factum, quemadmodum dicitis, ut sive
peccaret, sive non peccaret, moriturus esset.</p>
        </div3>
<div3>
          <head>LXXVI.</head>
          <p>
 JUL. In cujus praeceptis immoderationem
tyrannicam:
</p>
          <p>AUG. Praeceptum Dei tyrannicum non est; sed ut
impleatur, ipse rogandus est: hoc vos non vultis,
quia in virtute vestra confiditis.</p>
        </div3>
<div3>
          <head>LXXVII.</head>
          <p>
 JUL. In judiciis iniquitatem barbaram:
</p>
          <p>AUG. Quoniam Dei non est iniquum judicium,
ideo in miseria generis humani, quae incipit a fletibus
parvulorum, agnoscendum est originale peccatum.</p>
        </div3>
<div3>
          <head>LXXVIII.</head>
          <p>
 JUL. In juramentis falsitatem punicam
inesse confirmat.
</p>
          <p>AUG. Numquid quando Deus dicit, <hi>Reddam peccata
patrum in filios,</hi> punice loquitur?</p>
        </div3>
<div3>
          <head>LXXIX.</head>
          <p>
 JUL. Quoniam pro disputationibus et pro
omnibus syllogismis, Manichaei innititur somniis et
furori.
</p>
          <p>AUG. Nec Manichaeus erat, nec somniabat, nec furebat,
sive qui dixit, <hi>Fuimus et nos natura filii irae,
sicut et caeteri <note>(Ephes. II, 3)</note>
            </hi>: sive qui dixit,  « Omnes
homines sub peccato nascimur, quorum ipse ortus in
vitio est »  <note>(Ambrosius, lib. 1 de Poenitentia, cap. 2
vel 3)</note>.</p>
        </div3>
<div3>
          <head>LXXX.</head>
          <p>
 JUL. Istae sunt ergo causae, quae nos in
impugnationem mali naturalis accendunt, quae dedignari
et despicere faciunt consortia perditorum.
</p>
          <p>AUG. Tot tantorumque doctorum catholicorum
pium consensum nullo modo, nisi perditus, diceres
consortium perditorum.</p>
        </div3>
<div3>
          <head>LXXXI.</head>
          <p>
 JUL. Quae praestant nihilo magis nos totius
mundi fragore terreri, quam si videremus tristis
lupini silvam sonantem vel immundis suibus,
vel ventis irruentibus commoveri.
</p>
          <p>AUG. Diffusa toto orbe catholica Ecclesia, quae prudenter
exhorruit ora vestra, non est lupini silva, sed
esse voluit a lupinis morsibus tuta.</p>
        </div3>
<div3>
          <head>LXXXII.</head>
          <p>
 JUL. Ergo Deum et justum et pium credimus
et veracem, ac per hoc nihil impossibile mandasse
legem ejus tenemus, nihil falsum confirmare
testimonia, nihil iniquum pronuntiare judicia: sed
ipsum esse hominum conditorem, quos nulli crimini
obnoxios creat, verum plenos quidem innocentia naturali,
voluntariarum autem virtutum capaces.
</p>
          <p>AUG. Unde ergo non exsufflatam, non exorcizatam
imaginem suam non admittit ad vitam suam? Siccine
merces innocentiae redditur? An potius generatione
reatus attractus, neque regeneratione dimissus,
juste negata vita, morte consequente punitur? Alienatos
<pb n="1281"/>
quippe a vita Dei detestatus Apostolus non fuisset <note>(Ephes. IV, 18)</note>,
si poena nulla esset.</p>
        </div3>
<div3>
          <head>LXXXIII.</head>
          <p>
 JUL. Quibus collectis alterum teneatur
necesse est ex duobus: videlicet, ut aut talis credatur
Deus, qualem confingit Traducianus Manichaeus;
aut talis intelligaris cum omnibus qui in traducis scita
concedunt, qualem depraeliatur honoratus Deus. Non
autem potest esse Deus talis, qualem Manichaeus somniat;
sed est pius, justus, et verus Deus, qualem
omnis sancta Scriptura, omnis lex et fides nostra veneratur.
Ac per hoc, hoc est tuum dogma, quod ut
cum Dei injuria suscipitur, ita cum ejus honore
destruitur.
</p>
          <p>AUG. Si pium Deum sentitis, quare Salvatorem,
hoc est, Jesum a parvulis impie prohibetis? Si justum,
quare grave super parvulos jugum sine ullius
peccati meritis creditis? Si verum, quare dicenti, <hi>Reddam in filios patrum peccata,</hi> 
 non creditis?</p>
        </div3>
<div3>
          <head>LXXXIV.</head>
          <p>
 JUL. Tempus est ut ad alia transeamus:
sed reposcit a nobis causae dignitas, ut etiam ea quae
superiori libro putamus praetermissa, reddamus. Quod
quidem prudens lector supervacaneum forsitan judicabit:
tamen quoniam compertum est, rerum periculis
depositam causam etiam levibus inhaerere; opera
est, quibus praesidia sustuleris, auferre solatia.
</p>
          <p>AUG. Quoniam in alia transire coepisti, jam quod
superius promisimus, debemus ostendere, prophetiam
scilicet Ezechielis, qua dicitur patrum in filios peccata
non reddi, sicut filiorum non redduntur in patres,
ad praenuntiationem pertinere revelationis Testamenti
novi. Dicit enim tale aliquid etiam propheta
Jeremias, et ibi unde hoc dicatur illustrat. Nam inter
caetera: <hi>Convertere,</hi> inquit, <hi>virgo Israel, revertere in
civitates tuas lugens: usque quo averteris filia inhonorata?
Quoniam creavit Dominus salutem in plantationem
novam, in qua salute circuibunt homines. Sic dixit
Dominus: Adhuc dicent verbum hoc in terra Juda, et
in ejus civitatibus, cum revocabo captivitatem ejus, Benedictus
Dominus super justum montem sanctum suum.
Et qui inhabitant in Judaea et in omni civitate ejus simul
cum agricola, et tolletur in grege; quoniam inebriavi
omnem animam sitientem, et omnem animam
esurientem satiavi. Propter hoc exsurrexi, et vidi, et
somnus meus dulcis mihi factus est. Propterea ecce dies
veniunt, dicit Dominus, et seminabo Israel et Juda, semen
hominis et semen pecoris. Et erit sicut vigilabam
super eos deponere et affligere, ita vigilabo super eos
aedificare et complantare, dicit Dominus. In diebus illis
non dicent, Patres manducaverunt uvam acerbam, et
dentes filiorum obstupuerunt: sed unusquisque in suo
peccato morietur, et ejus qui manducaverit uvam acerbam,
obstupebunt dentes ipsius.</hi> Nempe manifestum est
hoc ad dies pertinere plantationis novae, de qua, ut
hoc diceret, loquebatur: ubi et illud semen hominis
et semen pecoris quod se Deus seminaturum esse
promisit, spiritualiter intellectum, eos qui praesunt et
<pb n="1282"/>
eos qui reguntur, facit agnosci. Sed quia inveteratum
erat in cordibus populi, scriptum esse in vetere
Testamento, <hi>Reddam peccata patrum in filios:</hi> ne
quisquam Scripturam Dei repugnare sibi arbitraretur,
ut apertius ostenderet, illud veteri, hoc novo congruere
Testamento, continuo subjunxit: <hi>Ecce dies veniunt,
dicit Dominus, et consummabo domui Israel et
domui Juda Testamentum novum, non secundum Testamentum
quod disposui patribus eorum, in die qua apprehendi
manum eorum, ut educerem eos de terra Aegypti,</hi> 
etc. <note>(Jerem. XXXI, 21-32, sec. LXX, cap. XXXVIII)</note>. Ad
illud igitur Testamentum generatio pertinet, ad hoc
autem regeneratio: unde ibi peccata patrum redduntur
in filios, hic vero generationis vinculo per regenerationem
 soluto, non dicitur, <hi>Patres manducaverunt
uvam acerbam, et dentes filiorum obstupuerunt;
sed ejus qui manducaverit uvam acerbam, obstupebunt
dentes:</hi> quia non in patris, sed in suo peccato, si
commiserit, quisque morietur. Tu autem cum prophetia
ubi dicitur, <hi>Non accipiet filius peccatum patris
sui <note>(Ezech. XVIII, 20)</note>
            </hi>, non ostendisti quemadmodum
Scriptura concordet ubi dicitur, <hi>Reddam peccata patrum
in filios <note>(Deut. V, 9)</note>
            </hi>. Haec quippe inter se contraria
remanebunt, nisi horum duorum singula, ad
Testamenta singula referantur, quod evidentissime
Jeremias propheta monstravit.</p>
        </div3>
<div3>
          <head>LXXXV.</head>
          <p>
 JUL. Igitur cum venissemus <note>(Lib. 2, cap.
56 sq.)</note> ad apostoli Pauli sententiam, quam Scripturarum
expertibus Traducianus venditare solitus erat,
id est, <hi>Per unum hominem peccatum intravit in mundum <note>(Rom. V, 12)</note>
          </hi>,
ostendi primitus ipsius sermonis
testimonio, a loci illius adytis Traducianos fuisse
submotos, quando Gentium Magister peccati antiquitatem
revolvens, ad generationis custodiam, quasi
fortissimum stipatorem finitum numerum collocasset,
ut dicens per unum hominem peccatum intrasse in
mundum, praescriberet nihil se de generatione sensisse,
quae nisi per duos non posset existere. Atque
assignavi distinctum esse inter commixtionem et peccatum
parentum, cum diceretur intrasse peccatum
quidem in mundum, sed per eum numerum qui fetibus
non poterat convenire. Actumque est sufficienter
per totum libellum, peccati ibi non naturam indicatam
esse, sed formam, quod a praevaricatoribus post
secutis, imitatione constaret, non generatione susceptum.
Verum quia scriptum legimus in Epistola ad
Hebraeos de Judaeis, <hi>Ex uno orti sunt, et hoc emortuo,</hi> 
id est, de Abraham; superius quoque in eadem Epistola
legitur de Christo, <hi>Qui sanctificat, et sanctificantur,
ex uno omnes <note>(Hebr. II, 11)</note>
          </hi>: ne horum aliquid,
vel similium, si inveniri poterit, Traducianus arripiat,
atque argumentetur quidquam de responsione nostra
ponderis fuisse discussum, qua affirmavimus ideo dictum
esse unum, per quem transierit peccatum, ne
generatio sineretur intelligi; cum inventum sit in
hac Epistola nomine unius generationem indicatam:
<pb n="1283"/>
ideo, inquam, id retractandum putavi. Ut igitur sit
intentus lector, admoneo: multiplici enim haec oppositio
genere destruetur. Ibi itaque ubi commemoratio
Abrahae fit, et Sarra ejus uxor inseritur, Talis est
quippe ordo verborum: <hi>Fide qui vocatur Abraham,
obedivit in locum exire, quem accepturus erat in haereditatem;
et exiit, nesciens quo iret: fide demoratus est
in terra promissionis tanquam in aliena, in casulis habitando
cum Isaac et Jacob cohaeredibus repromissionis
ejusdem. Exspectabat enim fundamenta habentem civitatem,
cujus artifex et conditor Deus. Fide et ipsa Sarra
sterilis virtutem in conceptione seminis accepit, etiam
praeter tempus aetatis; quoniam fidelem esse credidit qui
promiserat. Propter quod ab uno orti sunt, et hoc emortuo,
tanquam sidera coeli in multitudine, et sicut arena
quae est ad oram maris innumerabilis <note>(Hebr. XI, 8-12)</note>
          </hi>.
Cum ergo utrumque commemorasset, id est, et Abraham
et Sarram, eamque dixisset lege senectutis effetam,
sed fide virtutem concipiendi seminis accepisse;
secure subdidit ab uno ortos tot populos, qui multitudini
conferrentur astrorum. Ut ergo copula exponeretur
parentum, tam fidelis praedicatio, quam rei
gestae veritas imperavit: ut autem de ipsis duobus
in commendatione propagatae multitudinis, non
utrumque, sed alterum diceret, ars laudantis admonuit.
Volebat quippe ostendere, certa fides quam magna
meruisset, dicens virtute Dei excedentem numeros
multitudinem propagatam; accommodatius ad
laudem operis ejus esse perpendens, si ex uno eos,
quam ex duobus diceret procreatos; maxime cum
in laudis augmento, quam ultimus sermo cumulabat,
nullum esset historiae dispendium, quam supra
utriusque personae commemoratione suppleverat.
</p>
          <p>AUG. Qui te nihil dicere non intelligit, quid intelligat
nescio. Dixeras Apostolum propterea dixisse, <hi>Per
unum hominem peccatum intravit in mundum,</hi> quia
exemplum peccandi homo ille caeteris praebuit:
 « Nam si generationem, »  inquis,  « eo loco vellet intelligi,
Per duos diceret, non, <hi>per unum</hi> »  <note>(Lib. 2, capp.
56, 183)</note>. Cum potius, si exemplum vellet intelligi,
Per unam diceret, non, <hi>per unum,</hi> quam constat etiam
ipsi viro suo exemplum praebuisse peccandi. Sed quia
generatione peccatum intravit in mundum, sola regeneratione
sanandum, ideo dixit, <hi>per unum:</hi> quia sicut
humani exemplum peccati coepit a femina, sic generatio
coepit a viro; conceptionem quippe quae ad feminam
pertinet, seminatio quae ad virum pertinet,
nullo dubitante praecedit. Sed ecce inventum est evidentissimum
testimonium, sive a te ipso, sive ab alio
qui hoc tibi fortassis objecit, ubi sine ulla ambiguitate
ab uno orti dicti sunt innumerabiles, cum virum
et feminam, duos utique parentes, ut orirentur habuerint:
sed dictum est rectissime, propter exordium
generationis, quod a semine viri est. Denique cum
laudabilia fidei exempla proponeret, ab ipso Abel coepit,
et commemorato Abraham pervenit ad Sarram.
<pb n="1284"/>
Jam utique ab illo transierat, et de ejus conjuge loquebatur:
et tamen cum ad memorandam generationem
immensi populi ventum esset, ad illum reversus
est; quia ille genuit, quod illa peperit. Quod si, ut
debueras, cogitares, non blasphemares fidelem fidei
praedicatorem, qui scripsit Epistolam, et diceres eum
 « arte laudis admonitum. »  Quid admonitum, quaeso?
an ut mentiretur, ab uno asserens ortos, qui orti
sunt a duobus?  « accommodatius »  videlicet, ut existimas,
 « id esse perpendens, ad laudem operis Dei. » 
Multum erras: non delectat Deum falsa laudatio. Soles
eam tu quidem libenter exhibere libidini: sed valde
displicet falsitas veritati. Nam et ipsi libidini te cur
praebeas, non laudatorem, sed adulatorem, nescio.
Numquid ideo te plus amabit? Prorsus falleris: illa
non amat hominem, sed plane stimulat, ut amet quod
amare non debet. Si autem potest quocumque locutionis
modo non mendaciter, sed veraciter dici, ex
uno esse ortos, qui orti sunt ex duobus: cur putas
ideo generationem non potuisse insinuari, ubi dictum
est, <hi>Per unum hominem peccatum intravit in mundum;</hi> 
quia generatio fit per duos, non per unum? Cum sit
omnibus notum, aut eum potius, aut prius generare
qui seminat; feminam vero aut non generare, sed parere,
aut si et ipse partus recte generatio dici potest,
prius eam de viro generante concipere, et postea fetum
quem conceperat generare. Proinde Apostolus
cum peccatum in mundum, quod Christus regeneratione
dilueret, generatione intrasse vellet intelligi; <hi>per unum hominem</hi> 
 dixit, qui tunc vel prius vel potius
generavit: praesertim quia, ut jam diximus, et tibi inculcandum
est, si hoc propter exempli diceret principatum,
per unam diceret, ex qua primum in genere
humano peccandi processit exemplum; et magis praetermitteret
virum, quem mulieris exemplum, ut etiam
ipse peccaret imitando, noverat subsecutum.</p>
        </div3>
<div3>
          <head>LXXXVI.</head>
          <p>
 JUL. Ad Hebraeos ergo, ubi de generatione
sermo est, <hi>ex uno</hi> dicuntur multi exstitisse: ad
Romanos autem, ubi de peccato Apostolus loquitur, <hi>per unum hominem</hi> 
 ait intrasse peccatum; quo numero
absolutissime se nihil de generatione sensisse
perdocuit.
</p>
          <p>AUG. Contra res apertas sic loqui, non est, ut putas,
eloquentia laudabilis, sed incredibilis impudentia.</p>
        </div3>
<div3>
          <head>LXXXVII.</head>
          <p>
 JUL. Ubi autem de Christo dicitur, <hi>Qui
sanctificat, et sanctificantur, ex uno omnes <note>(Hebr. II, 11)</note>
          </hi>;
non de Adam, sed de Deo accipi potest, cujus virtute
Christus secundum carnem factus est, et omne genus
humanum: et per hoc ad labefactandam intelligentiam
Apostoli, qua dixit per unum hominem peccatum intrasse
in mundum, aliorum similitudo verborum nihil
quivit afferre momenti. Haereat tamen id quod sequitur
maxime prudentis animo lectoris, ut intelligat me
hactenus multo remissius quam res postulabat, egisse.
Patiamur quippe, ut plurimis testimoniis doceatur
generationem, quae nisi per duos fieri non potest, agi
tamen etiam per unum solere dici. Verum nihil opinio
traducis promovebit: cur? Videlicet quia alia sunt
quae abusive, alia quae proprie dicimus: ergo ea quae
<pb n="1285"/>
sunt propria, appellationes suas sine dispendio largiuntur;
ea vero quae per usurpationem dicuntur,
principalibus rebus, videlicet propriis, definitionum
suarum praejudicia non sinuntur invehere; fitque hoc
totum inculpabiliter, eum rebus de quibus non est
ulla dubitatio, per abusionem vocabula impertimur
aliena.
</p>
          <p>AUG. Sed tu dubitationem, apertis etiam rebus quae
contra te fuerint, illaturus es.</p>
        </div3>
<div3>
          <head>LXXXVIII.</head>
          <p>
 JUL. Caeterum cum res aliqua contra
opinionem omnium eo sermone inducitur, in cujus
sono habet omne praesidium; graviter peccatur, si
proprio ejus nomine ad manum posito, emendicata
abusivi appellatione signetur. Cum ergo de fetibus
sermo est, quoniam nullus dubitat quin natus quisque
duos habeat parentes, nec hoc adstipulatione indiget;
non incommodabit intellectui, si dicam ex uno
illum esse generatum: neminem quippe sermo meus
adeo permovebit, ut putet illum nasci aut sine patre,
aut sine matre potuisse.
</p>
          <p>AUG. Natus quidem duos parentes habet: sed ut
nascatur, unus eum serendo gignit, altera edendo parit.
Unde satis apparet, cui sit potissimum, vel cui
primum generatio tribuenda; ut desinas rebus in luce
positis nebulas loquacitatis offundere. Quis autem sic
loquitur, ut dicat quemquam ex uno generatum? cum
omnis qui hoc audit, non cogitet nisi patrem, nec
hominem seminando generet nisi unus pater. Sed ex
uno generati duo vel plures recte dici solent, qui non
habere unum patrem possent existimari. Ubi autem
pater et mater sunt cogitandi, quis ex uno natus nisi
mendaciter dicitur? Numquid enim, si manifestum
sit duos simul ambulasse, aut aliquid simul egisse,
ideo sine mendacio dicis unum ambulasse, aut unum
hoc egisse, quia manifestum est duos fuisse? Nonne
mendacium tuum tanto erit impudentius, quanto illud
apertius? Ponitur quidem et singularis numerus
pro plurali, tropica locutione, sicut in plagis quibus
percussa est Aegyptus, ubi dicitur rana vel locusta
numero utique singulari <note>(Psal. LXXVII, 45, 46, et
Psal. CIV, 34)</note>, cum multae fuerint: si autem diceretur
rana una, vel locusta una; quis dubitaret tanto
esse hoc mendacium vanius, quanto est illa veritas
clarior? Desine igitur istos fumos hominibus harum
rerum imperitissimis vendere; et per unum hominem
in mundum intrasse peccatum, non sicut tu, sed sicut
Apostolus dicit, intellige. Per unum quippe hominem
non exemplo praecedentem (nam hoc de femina diceretur),
sed principio generantem, quia prior sevit
quod illa conciperet, et ipse genuit quod illa pareret,
peccatum intravit in mundum: sicut scriptum est, <hi>Abraham genuit Isaac, Isaac genuit Jacob,</hi> 
 et per caeteras
subsequentes generationes ista locutio perseverat;
nec dictum est, Abraham et Sarra genuerunt
Isaac, aut, Isaac et Rebecca genuerunt Jacob: et ubi
matres commemorari necessarium fuit, non ait Evangelista,
<pb n="1286"/>
Judas et Thamar genuerunt Phares et Zaran;
sed ait, <hi>Judas genuit de Thamar <note>(Matth. I, 2, 3)</note>
            </hi>: et
ubicumque adjunxit et matres, generationem tamen
patribus dedit, non dicens, Ille et illa genuerunt illum,
sed, Ille genuit illum de illa: unde intelligas eo modo
dictum, ex uno Abraham genitos esse innumerabiles,
quia ipse illos genuit unus ex Sarra. Ideoque dictum, <hi>Per unum hominem peccatum intravit in mundum,</hi> 
 ut intelligeretur
ibi generationis initium, quod ex viro est;
non imitationis exemplum, quod in genere humano per
unam potius, quam per unum intravit in mundum.</p>
        </div3>
<div3>
          <head>LXXXIX.</head>
          <p>
 JUL. Cum vero de peccato agitur, quod
contra omnium opinionem et omnem rationem simulatur
ingenitum.
</p>
          <p>AUG. Non contra omnium opinionem omnemque rationem
simulatur; sed contra vestrum errorem, teste
Scriptura, et ipsa generis humani miseria, peccatum
originale monstratur.</p>
        </div3>
<div3>
          <head>XC.</head>
          <p>
 JUL. Et hoc peccatum transisse per unum proprie
dicitur, si exemplum delinquendi praebuit: inconvenientissime
autem, si peccatum istud ingenuit,
quod ad posteros nisi per duos transire non potuit:
</p>
          <p>AUG. Imo per unum intravit, a quo seminatum est
quod peperit illa: exemplum autem in illa praecessit,
quod secutus est ille.</p>
        </div3>
<div3>
          <head>XCI.</head>
          <p>
 JUL. Commendaveritque Apostolus transisse
peccatum, sed non per unum; ostenderitque hoc veritas
ad exemplum proprie pertinere: intolerabili impudentia
Traducianus facit, ut dicat et ad se illum
numerum inflexum abusione pertingere.
</p>
          <p>AUG. Quid est quod tam saepe novo nomine quasi
contumelioso agere te putas, ut fugiatur veritas antiquissimi
catholici dogmatis, dum novitas expavescitur
nominis? Quid non potest isto modo derideri? sed
vanitate, non urbanitate. Apostolus enim dicit, <hi>Per
unum hominem peccatum intravit in mundum, et per
peccatum mors; et ita in omnes homines pertransiit.</hi> 
Haec verba utrique suscipimus: si ergo nos Traduciani
sumus propter peccatum quod generatione traductum
est, ut in omnes homines pertransiret; vos
Traduciani estis propter peccatum quod imitatione
traductum esse fingitis, ut in omnes homines pertransiret
; et prior Apostolus Traducianus apparuit, qui
sive hoc quod eum sensisse clarum est, sive illud quod
errando dicitis senserit; peccatum tamen in mundum
per unum hominem intrasse, et in omnes homines
pertransisse dicendo, hujus occasionem nominis praebuit.
Si autem traducis nomen his verbis non convenit,
ubi dicitur per unum hominem intrasse, et in
omnes homines pertransisse peccatum; nec nobis hoc
nomen, nec vobis, nec Apostolo convenit: sed plane
hoc dicere, hoc objicere, hoc assidue odioseque repetere,
ineptiae vestrae satis convenit.</p>
        </div3>
<div3>
          <head>XCII.</head>
          <p>
 JUL. Nam cum inauditum monstrum sit, si
dogma etiam tolerabile, novum tamen, aliquis relinquens
<pb n="1287"/>
propria, abusivis verbis condere ambiguisque
conetur: tum istud infinite deformius est, quod res
obscenas et Dei justitiam criminantes, tam ancipitibus
Augustinus nititur confirmare sententiis, ut eas
contra se proprie, pro se autem precario sonare fateatur.
Quisquamne eruditorum illi argumento fidat,
quod cum in jus venerit, ab inimico ejus quasi vernaculum,
ab illo vero quasi fugitivum plagiatumque
pensetur?
</p>
          <p>AUG. De verbis abusivis et propriis ea loqueris, ut
hominum paucitate contempta qui te intelligunt et
inveniunt delirantem, eligas multis qui te non intelligunt,
videri dicere aliquid, cum dicas nihil. Melius
ergo paucis doctis te relinquo, qui et me non demonstrante,
facillime intelligunt te nihil dicere, quam te
refellendo, quamvis vera dicam, ea quae multi non
intelligunt dico. Verumtamen ubi dictum est, <hi>Per
unum hominem peccatum intravit in mundum,</hi> propter
generationis auctorem, ideo formam futuri, propter
regenerationis auctorem; non verba sunt abusiva, sed
propria.</p>
        </div3>
<div3>
          <head>XCIII.</head>
          <p>
 JUL. Quod igitur ad Hebraeos positum est, <hi>ex
uno omnes,</hi> exigit laus Dei, post commemorationem
tamen parentum: quod autem dicitur de Christo, <hi>Qui
sanctificat, et sanctificantur, ex uno omnes,</hi> ad Deum
relatum est.
</p>
          <p>AUG. Magis post commemorationem parentum (praesertim
quia jam transierat a patre, et de matre loquebatur),
praeteriri non debuit ipsa mater; sed dici
debuit, Ex duobus orti sunt; qui non ex uno, sed ex
duobus orti erant; ut laus Dei esset vera, non falsa:
nisi quia et hoc verum est, quod ex uno orti sunt;
nec abusive dictum est, sed proprie propter auctorem
seminis patrem, non propter augendam mendacio,
sicut tu existimas, Dei laudem. Dicere quippe,
Homo fecit, quod homines duo pluresve fecerunt;
potest tropica esse locutio: si quis autem dicit unum
hominem fecisse, quod duo fecerunt, nisi eorum duorum
auctor facti sit unus; aut mentitur, aut fallitur:
sicut de locusta et rana paulo ante jam diximus.</p>
        </div3>
<div3>
          <head>XCIV.</head>
          <p>
 JUL. Sic enim Apostolus ad Corinthios, <hi>Nam
sicut mulier,</hi> inquit, <hi>ex viro, ita et vir per mulierem;
omnia autem ex Deo <note>(I Cor. XI, 12)</note>
          </hi>. Tertio vero ostendit
ratio, quoniam etsi neutrum horum quod nobis adminiculatur,
fuisset; tamen illam sententiam, qua per
unum hominem intrasse peccatum in hunc mundum
Paulus disputat, nullum cum Manichaeis iniisse foedus.
</p>
          <p>AUG. Tu potius ista dicendo ostenderis foedus. Nam
quod foedus est Apostolo cum Manichaeo: cum Apostolus
dicat, <hi>Corpus quidem mortuum est propter peccatum;</hi> 
quod evertit haeresim vestram: Manichaeus
autem dicat, Corpus immutabiliter malum est, propter
coaeternam bono mali naturam? Itemque in eo
loco ubi dictum est, <hi>Corpus mortuum est propter peccatum;</hi> 
Apostolus dicat, <hi>Qui suscitavit Christum a mortuis,
<pb n="1288"/>
vivificabit et mortalia corpora vestra <note>(Rom. VIII,
10, 11)</note>
            </hi>: Manichaeus autem dicat, carnis corpora non
pertinere ad boni Dei creaturam, sed ad mali naturam;
nec Christum a mortuis suscitatum, sed non esse
mortuum? Vos ergo qui Manichaei non estis, sed diversa
peste nec vos sani estis, dicite quomodo sit corpus
mortuum propter peccatum; qui corporis mortem
non per peccatum illius hominis, sed lege naturae intrasse
asseveratis in mundum.</p>
        </div3>
<div3>
          <head>XCV.</head>
          <p>
 JUL. Ac per hoc, inconcussa manet nostra
responsio, quae ostendit per unum hominem, non
generatione vitiatam atque corruptam, sed integra
permanente natura, vitiosam solummodo allegari ab
Apostolo peccantium voluntatem.
</p>
          <p>AUG. Numquid usque adeo caeci estis, aut homines
excaecatis caliginosis disputationibus vestris, ut negare
audeatis nasci corpora vitiosa? Numquid ad hominum
naturam non pertinent corpora? aut, quod Manichaei
dicunt (quorum dementiam nescientes quidem, sed
quantum adjuvetis, advertere et cogitare non vultis),
gentis tenebrarum corporibus anima bona tenetur
admixta? Dicite ergo vitiosorum corporum merita, qui
negatis parvulos ex parentibus trahere ulla peccata.
Ecce Manichaei dicunt: Usque adeo caro ista mortalis
non ad opificium Dei, sed ad gentis pertinet tenebrarum,
ut etiam hominum corpora, quos ad imaginem
Dei factos esse perhibetis, non solum corruptibilia et
conditioni mortis obnoxia, verum etiam vitiosa saepe
nascantur. Quid eis respondebit haeresis vestra, nisi
humanam, quamvis sub Deo creatore et artifice, hanc
tamen esse naturam, ut etsi nemo peccasset, etiam in
paradiso talia hominum corpora nascerentur? O abominabilem
et damnabilem vocem! Nos autem quoniam
hominum corpora non solum corruptibilia et
necessitati mortis obstricta, verum etiam multa in eis
innumerabili vitiositate languida, distorta, deformia,
nullo parentum praecedente peccato, in paradiso exortura
fuisse non dicimus, et eos qui dicunt dignissimos
anathemate judicamus; non ab initio sic institutae
naturae, sed iniquitatis merito postea vitiatae ista
tribuimus, ut et vos et Manichaeos inconcussa et antiqua
fidei catholicae stabilitate destruamus.</p>
        </div3>
<div3>
          <head>XCVI.</head>
          <p>
 JUL. Sed revertamur ad librum illum, quem
ad Valerium destinavit, in quo discerptas de libro
meo uno duntaxat sententias sibi discutiendas refellendasque
proposuit. Et quidem in primo operis praesentis
libello usque ad ea Augustini dicta perveneram,
quibus retecta impudentia, qua opinionis illius fugiebat
invidiam, ne diabolum videretur asserere hominum
conditorem, pronuntiavit Deum esse auctorem
malorum, atque ipsum talis meriti creare substantiam,
quae reatum, antequam usum rationis, accipiat,
et quae in regno diaboli, Conditoris sui manibus collocetur.
</p>
          <p>AUG. Qui naturam discernit a vitio, non dicit quod
dicis: qui intelligenter legit quod dico, non me putat
<pb n="1289"/>
dicere quod non dico.</p>
        </div3>
<div3>
          <head>XCVII.</head>
          <p>
 JUL. Eumque esse figulum irae et perditionis
vasa fingentem.
</p>
          <p>AUG. Quantumlibet non intelligas, quomodo Deus
faciat ex eadem massa aliud vas in honorem, aliud
in contumeliam <note>(Rom. IX, 21)</note>: ita facit tamen, ut non
faciat tertium genus vasorum, nec in honorem, nec in
contumeliam, quales vos esse parvulos vultis; et in
regnum Dei non intrare imaginem Dei, nullam esse
contumeliam deputatis. Ipsum enim regnum sic amatis,
ut non ibi esse, non saltem levem poenam credatis
hominis esse, sed nullam.</p>
        </div3>
<div3>
          <head>XCVIII.</head>
          <p>
 JUL. Sed quae in perditionem, non processu
liberae voluntatis, verum informatoris sui potestate
cogantur.
</p>
          <p>AUG. Potes dicere, non quoslibet homines, sed jam
regeneratos filios suos Deum in perditionem cogere,
faciendo eos vivere, quos a fide praevidet recessuros,
cum posset eos hinc rapere, antequam malitia mutarentur.</p>
        </div3>
<div3>
          <head>XCIX.</head>
          <p>
 JUL. Tantumque hoc prodigialis dogmatis
nefas apostoli Pauli molitus est roborare sententiis,
quas contextu totius lectionis exposui, et ostendi
prophetam Isaiam, de quo hanc comparationem figuli
constabat assumptam, justitiae divinae plenissime
causam tueri.
</p>
          <p>AUG. Quid ostendisti legentibus et intelligentibus,
nisi te verba apostolica nimia loquacitate conatum,
non tamen potuisse pervertere?</p>
        </div3>
<div3>
          <head>C.</head>
          <p>
 JUL. Secundum autem librum expositione Apostoli
argumentis Augustini ex adverso positis, pro
ea quam suppeditavit veritas, facultate complevi:
atque ideo nunc ad libri ejus ordinem revertamur.
</p>
          <p>AUG. Secundum librum non expositione Apostoli,
sed sub expositionis professione, inani oppugnatione
complesti, vanitate tibi, non veritate, suppeditante
quae diceres.</p>
        </div3>
<div3>
          <head>CI.</head>
          <p>
 JUL. Igitur postquam sibi unum de praefatiuncula
prioris operis mei caput, quod quasi impugnaret
objecit, illudque de figulo peccatorum Deo suo subdidit;
me arguit, quam sane constanter et pure,
ipsius eloquiis publicetur. « Non itaque, »  sicut te atque
alios fallens loqueris, si quis aut liberum in hominibus
arbitrium, aut Deum esse nascentium conditorem
dixerit, Coelestianus et Pelagianus vocatur:
ista quippe et catholica fides dicit. Sed si quis ad
colendum recte Deum, sine ipsius adjutorio dicit esse
in hominibus liberum arbitrium; et quisquis ita dicit
Deum nascentium conditorem, ut parvulorum neget
a potestate diaboli redemptorem, ipse Coelestianus
et Pelagianus vocatur. Liberum itaque arbitrium esse
in hominibus, et Deum esse nascentium conditorem,
utrique dicimus; non hinc estis Coelestiani et Pelagiani.
Liberum autem esse quemquam ad agendum
bonum sine adjutorio Dei, et non erui parvulos a potestate
tenebrarum, et sic transferri in regnum Dei <note>(Coloss. I, 13)</note>:
hoc vos dicitis: hinc estis Coelestiani
<pb n="1290"/>
et Pelagiani »  <note>(De Nuptiis et Concupiscentia, lib. 2,
n. 8)</note>. Natare te quidem in impietatis tuae et formidinis
palude frequenter ostendi, nec super hoc dubitaturum
prudentem constat esse lectorem.
</p>
          <p>AUG. Nec natare te posse, sed mergi, alii noverunt,
qui haereticum te esse cognoscunt: nam tu eadem
submersione sensum etiam perdidisti.</p>
        </div3>
<div3>
          <head>CII.</head>
          <p>
 JUL. Atque ideo in primo libro nec me fuisse
mentitum, quid scripseram, omnes qui fugissent nostrae
societatis invidiam, in Manichaeorum praerupta
corruere, liberum arbitrium denegantium, et Deum
hominum conditorem; teque id quod fueras propulsare
conatus, statim absolutis arripuisse sermonibus,
etiam illorum scriptorum, quae ad Bonifacium miseras,
insertione patefeci <note>(Supra, lib. 1, cap. 14)</note>.
Verumtamen hoc, etiam haec quam nunc posui, tua
responsio confitetur. Dixisti enim, fidem catholicam
esse, quae et liberum credit arbitrium, et Deum nascentium
conditorem. Quod utrumque omnium haereticorum,
Manicheos certum est vobiscum negare.
</p>
          <p>AUG. Manichaei (quod videre non vultis) a vobis
potius adjuvantur, qui tot et tanta mala quae pati parvulos
cernimus, non meritis peccatorum, sed genti
tribuunt tenebrarum. Non enim habetis quo fugiatis,
quando a vobis mala ista unde sint percunctantur.
Sed nobis ad liberum arbitrium hominis, quo natura
humana, cum bona fuerit instituta, vitiata est, haec
omnia referentibus, catholica vobiscum veritate vincuntur.</p>
        </div3>
<div3>
          <head>CIII.</head>
          <p>
 JUL. Verum quia fidei catholicae, cujus solido
nudatus es, quasi amiculum tenue, solum nomen assumis,
vis nos credere, etiam a te hoc teneri quod
catholici confitentur, id est, et liberum arbitrium
esse in hominibus, et Deum nascentium conditorem.
Sed si hoc a te simpliciter fideliterque prolatum est,
finem certamini impone silentio; fama ad nos criminantium
recurrat, qui id objecerimus tibi, quod secura
 negatione deleveris. Hoc solum huic adde
sententiae, si qua inventa fuerit secta, si qua disputatio,
quae hanc duplicem confessionem, quam catholicam
esse professus es, aliqua conetur argumentatione
convellere, aut tuam non esse, aut a te ulterius
non defendi. Si autem juvat, ea quae dicturus
es negasse, locupleti etiam disputatione defendere;
explica definitiones liberi arbitrii, et fines ejus distinctionibus
absolutis quasi quibusdam cinge limitibus.
</p>
          <p>AUG. Inimici et defensores, liberum arbitrium
defendendo premitis, quod ad suos limites revocari
omnipotentis et veri defensoris bonitate non vultis.</p>
        </div3>
<div3>
          <head>CIV.</head>
          <p>
 JUL. Deum quoque talium hominum assere
conditorem, quales manibus ejus justitiaeque conveniunt.
</p>
          <p>AUG. O stulti haeretici novi! si manibus Dei non
conveniunt opera vitiosa, numquid manibus Dei subtrahere
ulla hominum corpora audebitis, quae videtis
saepe nasci nonnulla vitiosa? Cur non ergo naturam
<pb n="1291"/>
primario peccantis hominis arbitrio vitiatam cum
catholica veritate fatemini, de qua Deus facit quod
non solum artifici bono, sed etiam judici convenit
justo; ne Manichaei vos cogant humana corpora tribuere
artifici maligno et injusto?</p>
        </div3>
<div3>
          <head>CV.</head>
          <p>
 JUL. Quorum certe nihil a te actum est: sed
postquam respondisti Catholicos liberum arbitrium
confiteri, de quorum te numero esse confingis; statim
definitionem admovisti, quae id quod dedisse
videbaris eriperet. Ais enim:  « Sed si quis ad colendum
recte Deum, sine ipsius adjutorio dicit esse in
hominibus liberum arbitrium, hic Pelagianus vocatur. » 
Et item:  « Liberum arbitrium esse in hominibus
dicimus. Liberum autem quemquam esse ad
agendum bonum. » 
</p>
          <p>AUG. Ibi si adjunxisses,  « haeretici dicunt; »  quamvis
ego verba ista non dixerim, a mea tamen sententia
non recessisses. Verum est enim haereticos dicere,
id est, vos ipsos, liberum esse quemquam ad
agendum bonum sine adjutorio Dei. Sed cur ibi non
legerim,  « sine adjutorio Dei, »  quae in hac sententia
verba mea etiam ipse paulo ante posuisti; quamdiu
possum, mendoso potius codici tribuo, quam tibi:
dic ergo caetera.</p>
        </div3>
<div3>
          <head>CVI.</head>
          <p>
 JUL. Quod enim ais, ad colendum recte Deum
sine ipsius adjutorio, dici a nobis, sufficere unicuique
libertatem arbitrii, omnino mentiris. Cum enim cultus
Dei multis intelligatur modis, et in custodia mandatorum,
et in exsecratione vitiorum, et in simplicitate
conversationis, et in ordine mysteriorum, et
in profunditate dogmatum, quae de Trinitate vel de
resurrectione, multisque aliis similibus fides christiana
consequitur: qui fieri potest, ut nos in confuso
dicamus, sine adjutorio Dei liberum arbitrium
sufficiens ad ejus esse culturam, cum legamus in
Evangelio dicentem Dominum, <hi>Confiteor tibi, Pater,
Domine coeli et terrae, qui abscondisti haec a sapientibus
et prudentibus, et revelasti ea parvulis; ita, Pater,
quoniam sic fuit beneplacitum ante te <note>(Matth. XI, 25
et 26)</note>
          </hi>? Cum utique ista omnia, tam quae dogmatibus,
quam quae mysteriis continentur, libertas arbitrii
per se non potuerit invenire: quamvis ut nec idola
colerentur, nec Deus qui innotescebat mundi ipsius
conditor sperneretur, Magistro Gentium teste, docere
potuerit ratio naturalis <note>(Rom. I, 20)</note>. Non ergo
hoc quod fingis, aut nos aut quisquam dicit prudentium:
sed affirmamus a Deo fieri hominem liberi
arbitrii, eumque innumeris divinae gratiae speciebus
juvari, cui possibile sit vel servare Dei mandata, vel
transgredi. Et hoc est ubi liberum arbitrium esse
defendimus, ut cum Deus tam multis modis benignitatem
suam asserat, id est, praecipiendo, benedicendo,
sanctificando, coercendo, provocando, illuminando,
unusquisque eorum qui jam ratione utitur,
liberum habeat, voluntatem Dei vel servare, vel
spernere.
</p>
          <p>AUG. Tam multa dicis quibus nos adjuvat Deus, id
est,  « praecipiendo, benedicendo, sanctificando, coercendo,
provocando, illuminando: »  et non dicis,
<pb n="1292"/>
Charitatem dando; cum dicat Joannes apostolus, <hi>Charitas
ex Deo est <note>(I Joan. IV, 7)</note>
            </hi>. Unde item dicit, <hi>Ecce
qualem charitatem dedit nobis Pater, ut filii Dei vocemur,
et simus <note>(Id. III, 1)</note>
            </hi>. In hac charitate, quae cordi
humano, spiritu, non littera datur, etiam potestas
illa intelligitur, de qua idem ipse in Evangelio suo, <hi>Dedit eis,</hi> 
 inquit, <hi>potestatem filios Dei fieri <note>(Joan. I,
12)</note>
            </hi>. Hanc vos ab homine esse dicitis homini per
liberum arbitrium, spiritum habentes hujus mundi,
non eum qui ex Deo est; propter quod nescitis quae
a Deo donata sint nobis <note>(I Cor. II, 12)</note>. Ideo nec pacem
habetis cum Ecclesia, de qua existis; nec charitatem,
quam Dei esse donum negatis; nec fidem,
quia haeretici estis: quoniam <hi>pax fratribus et charitas
cum fide,</hi> non ab humano libero <note>(Ephes. VI, 23)</note>. Si
agnoscis in his verbis dogma apostolicum, et in verbis
tuis agnosce te haereticum.</p>
        </div3>
<div3>
          <head>CVII.</head>
          <p>
 JUL. Non ergo sine adjutorio Dei ad cultum
ejus, qualem exhibent initiati mysteriis, liberum arbitrium
idoneum credimus: sed divinae aequitatis locupletem
testem libertatem arbitrii confitemur, ut
eo tempore quo nos manifestari oportet ante tribunal
Christi, et recipere unumquemque propria corporis,
sicut gessit, sive bonum, sive malum, nihil Deus
injuste judicare doceatur, qui nulli imputat peccatum,
nisi quod is, qui propter illud punitur, potuit
et cavere.
</p>
          <p>AUG. Bene me commones quid contra te dicam. <hi>Omnes nos</hi> 
 certe, sicut dicit Apostolus, <hi>manifestari
oportet ante tribunal Christi, ut ferat unusquisque secundum
ea quae per corpus gessit, sive bonum, sive malum <note>(II Cor. V, 10)</note>
            </hi>.
Numquid ab hac universitate
parvulos separabis? Dic ergo quid boni per corpus
gesserint proprio libero arbitrio, ut recipiant regnum
Dei tam magnum bonum: aut quid mali egerint propria
voluntate, qui parvuli abalienabuntur ab hac vita
Dei. Quod si, ut necesse est, fatearis sine ullis operibus
liberae voluntatis, quae gerit quisque per corpus,
illos in Christo vivificari; cur non fateris istos in
Adam mori, cum scias Adam Christo e contrario esse
formam futuri? An clausis oculis os aperies, et dices,
illis in quo renati sunt, spiritum profuisse justitiae, et
istis in qua nati sunt, carnem non obfuisse peccati?
Quis, nisi vos, hoc dicere audebit? Majoris vero aetatis
homines quando audiunt vel legunt, unumquemque
recepturum secundum ea quae per corpus gessit, non
debent in suae voluntatis virtute confidere; sed orare
potius talem sibi a Domino praeparari voluntatem, ut
non intrent in tentationem. <hi>Praeparatur</hi> enim <hi>voluntas
a Domino <note>(Prov. VIII, sec. LXX)</note>
            </hi>; et, <hi>Orate,</hi> inquit Dominus
ipse, <hi>ne intretis in tentationem <note>(Matth. XXVI, 41)</note>
            </hi>;
et, <hi>Oramus ad Deum,</hi> ait Apostolus, <hi>ne quid faciatis
mali <note>(II Cor. XIII, 7)</note>
            </hi>.</p>
        </div3>
<div3>
          <head>CVIII.</head>
          <p>
 JUL. Prior ergo sententia tua nihil obscuritate
promovebit: secunda vero, qua repetis, quoniam
<pb n="1293"/>
liberum quidem confiteris arbitrium, non tamen ut
quisque homo liber ad agendum bonum credatur,
viscera tua tota nudavit.
</p>
          <p>AUG. Cogis me jam tibi tribuere, quod codici paulo
ante tribuebam. Ecce enim sic repetis sententiam
meam, ut eam non impleas verbis meis, quae valde
sunt necessaria, vobisque contraria. Ego enim dixi,
 « Non esse liberum quemquam ad agendum bonum
sine adjutorio Dei. »  Tu autem dicis, fateri me quidem
liberum arbitrium  « non tamen ut quisquam
homo liber ad agendum bonum credatur: »  nec addis
quod ergo addidi,  « sine adjutorio Dei. »  Non accuso
furem, ablata civiliter repeto: redde verba mea, et
nihil valebunt tua.</p>
        </div3>
<div3>
          <head>CIX.</head>
          <p>
 JUL. Ecce enim nos, sicut primo libro fecimus,
ita nunc presse cogimus, ut ostendas quemadmodum
liberum arbitrium non negaris. Insidat
autem hoc lectori nostro, te videlicet confessum esse
liberum arbitrium, et Deum nascentium conditorem
Catholicis praedicare; quae duo nunquam nisi Manichaeus
negavit: sed cum haec communiter ambo dederimus,
nec tibi autem, nec dogmati tuo libertas constet
arbitrii; conficitur omnino, te et dogma tuum de fide
catholica nihil tenere. Interrogo ergo quae vis sit,
quaeve definitio liberi arbitrii. Certe in ejus potestate,
naturalium nulla conversio est. Nemo enim in se sensuum
unquam mutavit officia, verbi gratia, ut voces
naribus, aut auribus susciperet odores: nemo sexus
sui convertit proprietatem: nemo in formam transire
animantis alterius, nemo per liberum arbitrium pilos
corporis sui innatis potuit mutare velleribus: nemo
sibi pro ingenio aut qualitatem aut quantitatem corporis
vindicavit. His exemplis licet omnia quae ad hanc
conditionem respiciunt pervagari. Transeamus igitur
a naturalibus ad externorum discussionem. Cui agrorum
fecunditas, cui prosperitas navigationum, cui
nobilitas et opes, cui constantia ipsius nobilitatis in
jure constitit voluntatis, ut vel ad horum vel ad similium
sibi conquisitionem voluntate se libera a Deo
effectum esse fateretur? Naturalia ergo inconcussis
ordinibus; externa vero casibus semper feruntur incertis.
In quibus igitur consistit liberum arbitrium, propter
quod homines bestiis antecellunt, propter quod ad Dei
imaginem facti sunt, et quo solo divini examinis justitia
continetur? in quo est hoc, inquam, arbitrium liberum;
quod ut Manichaeos negare certum est, ita
Catholicos asserere etiam tu fateris? Sine dubio, in eo
ut possibile sit homini voluntatem suam, sine aliquo
inevitabili naturalium coactu, vel immittere in crimen,
vel a crimine cohibere.
</p>
          <p>AUG. Cohibere a crimine voluntatem, hoc ipsum
est, nec aliud quidquam, non intrare in tentationem.
Sed si hoc haberemus in potestate propriae voluntatis,
non moneremur ut id orando a Domino posceremus.
Cui ergo dicitur, <hi>Declina a malo <note>(Psal. XXXVI, 27)</note>
            </hi>:
hoc utique dicitur, ut a crimine suam cohibeat voluntatem.
<pb n="1294"/>
Et tamen Apostolus cum posset etiam hoc recte
dicere, Praecipimus vobis, ne quid faciatis mali: <hi>Oramus,</hi> 
inquit, <hi>ad Deum, ne quid faciatis mali.</hi> Ecce
quare dixi (non sicut tu dixisse me dicis), Neminem
liberum ad agendum bonum sine adjutorio Dei. Hoc
quippe adjutorium fidelibus orabat Apostolus: non ex
natura hominis liberum auferebat abitrium. Homines
elati et inflati, nolite in vestra virtute confidere: Deo
vos subdite, atque ut voluntatem cohibeatis a crimine,
et in tentationem non intretis, orate. Nec existimetis
non vos intrare in tentationem, quando ab opere aliquo
malo concupiscentiam carnis forti voluntate
cohibetis. Ignoratis versutias tentatoris: in majorem
tentationem, quando haec voluntati vestrae sine adjutorio
Dei deputatis, intratis. Vellem sane quomodo
dixeris, nos doceres, quod ea quae in bonis vel in malis
hominum appellantur  « externa, »  sicut divitiae vel
paupertas et caetera,  « casibus ferantur incertis. » 
Etiam haec enim catholica fides ita demit humanae, ut
divinae tribuat potestati. Hoc autem dico, quia timeo
vobis, ne forte id quoque vestro addideritis errori, ut
quidquid homines patiuntur vel adipiscuntur, sive in
corporibus suis, sive in rebus externis, ad divinam
negetis providentiam pertinere: ac per hoc, quidquid
malorum perpetiuntur et parvuli, ita incertis
casibus deputetis, ut a judicio ejus, sine cujus voluntate,
ut ipse Dominus dicit, nec passer cadit in terram <note>(Matth. X, 29)</note>,
haec alienare conemini. Quoniam
videtis haeresim vestram in hac parvulorum miseria
naufragare, quae sub Deo justo nulla esset, nisi eam
natura humana primi peccati magnitudine vitiata et
damnata meruisset.</p>
        </div3>
<div3>
          <head>CX.</head>
          <p>
 JUL. Et ut res absoluta paucis illuminetur
exemplis; ut tam liberum sit homini sacrilegium facere
velle, quam nolle; tam liberum sit parricidium
velle perpetrare, quam nolle; tam liberum sit adulterium
committere velle, quam nolle; tam possibile
sit verum testimonium perhibere, quam falsum; tam
liberum Deo obedire imperanti, quam diabolo persuadenti.
</p>
          <p>AUG. Verum dicis: hoc est liberum arbitrium, talo
omnino accepit Adam: sed quod datum est a conditore,
et a deceptore vitiatum; utique a salvatore sanandum
est. Hoc vos non vultis cum Ecclesia confiteri:
hinc estis haeretici. Homo qui non cogitas ubi
sis, et in diebus malis tanquam in bonis caecus extolleris:
quando erat tale, quale describis, liberum
arbitrium, nondum homo vanitati similis factus erat,
ut dies ejus sicut umbra praeterirent <note>(Psal. CXLIII, 4)</note>.
Non enim vanitas Deus, ad cujus similitudinem factus
erat, quae per ejus gratiam renovatur de die in diem.
Nondum dicebatur, <hi>Ego in iniquitatibus conceptus sum <note>(Psal. L, 7)</note>
            </hi>.
Nondum dicebatur, <hi>Quis enim est mundus
a sorde? Nec infans cujus est diei unius vita super
terram <note>(Job XIV, 4, sec. LXX)</note>
            </hi>. Postremo non dicebatur, <hi>Non quod volo, sed quod odio, illud facio;</hi> 
 et
<pb n="1295"/> <hi>Scio quia non habitat in me, hoc est in carne mea, bonum:
velle enim adjacet mihi; perficere autem bonum,
non invenio;</hi> 
 et, <hi>Video aliam legem in membris meis
repugnantem legi mentis meae <note>(Rom. VII, 15, 18, 23)</note>
            </hi>.
Hoc malum in Adam, quando rectus creatus est, non
erat; quia natura humana depravata nondum erat.
Rectorem habebat, quem libero reliquit arbitrio: non
liberatorem quaerebat, per quem fieret liber a vitio.
Nam et si verba illa, <hi>Non quod volo, ago,</hi> et caetera
talia, hominis sunt, ut dicitis, nondum sub Christi
gratia constituti; ergo etiam hinc convincimini, quod
tam infirmae voluntatis ad agendum bonum homines
Christus invenit, et quod arbitrii liberi infirmitatem
ad agendum bonum nonnisi per Christi gratiam potest
humana reparare natura. Ac per hoc verum est quod
dixi, Neminem esse liberum ad agendum bonum sine
adjutorio Dei. Et proptera tu subtraxisti,  « sine adjutorio
Dei, »  ut tibi campus aperiretur, ubi te loquacius
quam eloquentius per multa jactares, quibus non delectares
legentem, sed intelligere volentem, quantum
posses, potius impedires. Subdimini Deo, ut corrigamini.
Nemo est liber ad agendum bonum sine adjutorio
Dei. Quid, ut praecipitetis, humanam extollitis
voluntatem? Orate potius, ne intretis in tentationem.</p>
        </div3>
<div3>
          <head>CXI.</head>
          <p>
 JUL. Propterea autem in superioribus voluntatem
perfectam magis quam rerum effectus locavi,
quoniam et parricidium, et sacrilegium, et adulterium,
vel horum similia, facilius est cavere quam
facere. Neque enim semper voluntati malae perpetrandi
quod vult adest facultas. At e regione, horum
abstinentia in summa quiete consistit. Nisi forte hoc
ipsum a vobis labor dicatur, laborare nolle. Omitto ea
quae tam Scripturae sanctae, quas Prophetae, quas
Evangelistae, quas Apostoli protulerunt, quam disputatores
catholica sanitate fulgentes, Joannes, Basilius,
Theodorus, et horum similes commendaverunt, multo
esse majorem laborem committere crimina, quam
cavere.
</p>
          <p>AUG. Utinam horum fidem teneres: peccatum originale
in parvulis non negares.</p>
        </div3>
<div3>
          <head>CXII.</head>
          <p>
 JUL. Interim quod ad praesens negotium spectat,
inculco liberum arbitrium nec ob aliud datum
esse, nec intelligi in alio posse, quam ut nec ad justitiam,
nec ad iniquitatem, captiva aliquis voluntate
rapiatur.
</p>
          <p>AUG. Qui per legem, quam videt in membris suis
repugnantem legi mentis suae et captivantem se sub
lege peccati, clamat, <hi>Non quod volo, facio bonum; sed
quod odio malum, hoc ago;</hi> debes utique dicere, quomodo
non rapiatur ad malum voluntate captiva. Ut
enim secundum vos interim loquar, si sub mala iste
consuetudine gemit, nondum, sicut dicitis, sub Christi
gratia constitutus, habet iste, an non habet liberum
voluntatis arbitrium? Si habet; quare non facit bonum
<pb n="1296"/>
quod vult, sed malum quod odit agit? Si autem propterea
non habet, quia sub gratia Christi nondum est;
ecce quod jam dixi, iterum dico, et vobis video saepe
dicendum: Nemo nisi per gratiam Christi ad bonum
quod vult agendum, et ad malum quod odit non agendum,
potest habere liberum voluntatis arbitrium
non ut voluntas ejus ad bonum sicut ad malum captiva
rapiatur; sed ut a captivitate liberata, ad liberatorem
suum liberali suavitate amoris, non servili
amaritudine timoris attrahatur.</p>
        </div3>
<div3>
          <head>CXIII.</head>
          <p>
 JUL. Sunt quidem dulcia incitamenta vitiorum,
amara etiam frequenter quae a persecutoribus
excitantur tormenta poenarum: sed et illa censura
honestatis everberat, et ista consumit magnitudo
patientiae.
</p>
          <p>AUG. Inter illos declamas, qui confidunt in virtute
sua <note>(Psal. XLVIII, 7)</note>: attende tibi, ne inter illos clames,
qui torquebuntur de superbia sua.</p>
        </div3>
<div3>
          <head>CXIV.</head>
          <p>
 JUL. Verumtamen nec virtutum est aerumnosa
possesio, quae extra regnum quoddam bonae conscientiae
promissa aeternae beatitudinis sublimitate fruitur.
Adsunt tamen adjutoria gratiae Dei, quae in parte virtutis
nunquam destituunt voluntatem: cujus licet
innumerae species, tali tamen semper moderatione adhibentur,
ut nunquam liberum arbitrium locopell ant,
sed praebeant adminicula, quamdiu eis voluerit inniti;
cum tamen non opprimant reluctantem animum. Inde
quippe est, quod ut alii ad virtutes a vitiis ascendunt,
ita etiam alii ad vitia a virtutibus relabuntur.
</p>
          <p>AUG. Unde fieri potest, ut adjutoria gratiae Dei liberum
arbitrium loco pellant; quod potius vitiis pulsum
et nequitiae subjugatum, ut in locum suum redeat,
liberant? Sed cum quaeritur a vobis, quae sint ista
adjutoria gratiae Dei, edicitis quae supra commemorasti, » 
Deum adjuvare praecipiendo, benedicendo, sanctificando,
coercendo, provocando, illuminando: » 
quae omnia etiam per homines fiunt, secundum Scripturas.
Nam et praecipiunt homines, et benedicunt,
et per divina Sacramenta sanctificant, et corripiendo
coercent, et exhortando provocant, et docendo illuminant:
non tamen qui plantat est aliquid, neque qui
rigat, sed qui incrementum dat Deus <note>(I Cor. III, 7)</note>.
Hoc est autem incrementum, ut unusquisque obediat
praeceptis Dei: quod non fit, quando vere fit, nisi
charitate. Unde Ecclesia incrementum corporis facit,
in aedificationem sui, in charitate <note>(Ephes. IV, 16)</note>.
Istam charitatem non dat nisi Deus: charitas enim ex
Deo est <note>(I Joan. IV, 7)</note>. Hanc vos inter adjutoria gratiae
quae commemoratis, nominare non vultis, ne hoc
ipsum quod obedimus Deo, ejus esse gratiae concedatis.
Putatis quippe isto modo auferri voluntatis arbitrium:
cum hoc quisquam facere nisi voluntate non
possit; sed quod vos non vultis, <hi>Praeparatur voluntas
a Domino <note>(Prov. VIII, sec. LXX)</note>
            </hi>; non forinsecus sonantibus
verbis, sed sicut orante exauditaque regina
convertit Deus et transtulit indignationem regis in
lenitatem <note>(Esther XV, 11)</note>. Sicut enim hoc divino et
<pb n="1297"/>
occulto modo egit in hominis corde; sic operatur in
nobis et velle et operari, pro bona voluntate <note>(Philipp.
II, 13)</note>.</p>
        </div3>
<div3>
          <head>CXV.</head>
          <p>
 JUL. Tu ergo quomodo liberum arbitrium
confiteris, cui unum tantummodo dicis esse possibile,
id est, facere malum, non autem esse possibile deflectere
a malo et facere bonum <note>(Psal. XXXIII, 15)</note>.
</p>
          <p>AUG. Dico esse possibile voluntati hominis deflectere
a malo et facere bonum; sed ei voluntati quam
Deus adjuvat gratis, non quam Julianus inflat ingratus.</p>
        </div3>
<div3>
          <head>CXVI.</head>
          <p>
 JUL. Taceo interim qua rabie in totam legem
fremas, quam credis ea imperasse mortalibus, quorum
apud eos nullam facultatem videret.
</p>
          <p>AUG. Non est verum quod dicis. Haec imperat Deus,
quae fieri possunt: sed ipse dedit ut faciant, eis qui
facere possunt et faciunt; et eos qui non possunt, imperando
admonet a se poscere ut possint. Et quod
non omnia ab unoquoque sanctorum fiunt, novit Deus
quemadmodum eis ad humilitatem consulat, quibus
quotidie dicentibus, <hi>Dimitte nobis debita nostra <note>(Matth.
VI, 12)</note>
            </hi>, sic opitulatur ad habendam obedientiam, ut
sit unde etiam veniam largiatur.</p>
        </div3>
<div3>
          <head>CXVII.</head>
          <p>
 JUL. Sed quaero cum quibus poetis in talem
incurreris Hippocrenem, ut bimembrem bestiam fingeres,
non quidem carminando, sed blasphemando,
cujus corpus de mala necessitate formares, et solam
faciem nomine libertatis obduceres.
</p>
          <p>AUG. Pingis tibi ipse quod placet, cui vacat inani
corde inania volutare phantasmata. Cur enim tu adminicula
gratiae supponis bonae voluntati, cum voluntas
mala nullo innitatur adminiculo ut mala sit, vel
mala esse persistat? An hic libra tua, quam conaris
ex utraque parte per aequalia momenta suspendere,
ut voluntas quantum est ad malum, tantum etiam sit
ad bonum libera, vergendo in unam partem te indicat
delirantem?</p>
        </div3>
<div3>
          <head>CXVIII.</head>
          <p>
 JUL. Sic enim et in illo opere quod Romam
misisti, disputas:  « Voluntas quae libera in malis est,
libera in bonis non est. » 
</p>
          <p>AUG. Cur non addis quod ibi legisti,  « si liberata
non est »  <note>(Contra Duas Epistolas Pelagianorum, lib. 1,
n. 5)</note>? Aut quid est quod ait Dominus, cum de fructibus
palmitum, hoc est de bonis actibus loqueretur, <hi>Sine me nihil potestis facere 
 <note>(Joan. XV, 5)</note>
            </hi>; nisi quia
nemo ad bene agendum, quem non ipse liberat, liber
est?</p>
        </div3>
<div3>
          <head>CXIX.</head>
          <p>
 JUL. Et hic Coelestianum dicis, qui putat liberum
esse quemquam ad agendum bonum; liberum
ergo dicis, quod nisi malum facere non posse contendis.
Inveni, si potes, alteram definitionem rei non
liberae, et hoc liberum vindicato. Si adeo sensu excideras,
ut definitionem liberi in suo corpore non videres;
vel de contrario ejus non debuisti intelligere,
quae esset libertatis essentia? Fac enim te similiter
ambigere potuisse, quid esset quod visus diceretur
<pb n="1298"/>
oculorum, idque tu definires hoc modo, Visus est vel
effossos habere oculos, vel impedimentis quibusque
videndi tempore nihil posse conspicere; atque hanc
definitionem putares visui convenire: ferres te autem,
ut contrarii ejus, id est, caecitatis, quae explicatio esset
assereres; cumque nullam aliam invenires, quam
si in eo animali, cujus naturae adesset visus oculorum,
vel effossio luminum, vel crassi humoris obseptio videndi
eriperet facultatem, resipisceres procul dubio,
et videres rebus contrariis definitionem unam non
posse competere. Sicque fiebat, ut si caecitas nihil
dici aliud poterat, quam in animalis oculo, eo tempore
quo videre deberet, privatio cernendi; visus
quoque definitio per negationem illorum, quibus caecitatem
exposueras, redderetur; ut videlicet nihil
esset aliud visus, quam nec effossis, nec obseratis
oculis opportuno tempore facultas congrua conspicandi.
Quibus tu ostensis, si obstipe reluctareris,
nihil obtineres aliud, quam ut aut contra tuam conscientiam
pervicacia pudenda niti te crederent audientes,
aut si eis fidem faceres, tibi ita prorsus videri,
non te minus effossos habere mentis oculos
judicarent, quam illum quia te visum habens fuerat
definitus.
</p>
          <p>AUG. Nolo, ut definias; sed ut finias caecitatem; et
videas recte dici a Christo non potuisse, <hi>Sine me nihil
potestis facere,</hi> si ad bene agendum sine gratia Christi
liberi esse potuissent.</p>
        </div3>
<div3>
          <head>CXX.</head>
          <p>
 JUL. Ita ergo, ut ad causam referamus
exemplum, intelligere potuisti, vel definitione non
liberi, quid deberes liberum nuncupare. Nam etsi in
liberi arbitrii definitione intelligentia caligasset, ut id
dici liberum posse arbitrareris, quod inter duo contraria
uni doceretur adhaerere: respicere debuisti,
exponi aliter non posse captivum, id est non liberum,
quam ut inter duo contraria uni vindicaretur
addictum: et ideo nomen libertati captivitatis negatione
tribuendum, ut quoniam id quod liberum non
erat, alteri de contrariis cogeretur adhaerere; illud
adversum ei, id est liberum, neutro sineretur addici.
</p>
          <p>AUG. Quid aperta implicas loquacitate perplexa?
Ad malum liber est, qui voluntate agit mala, aut
opere, aut sermone, aut certe sola cogitatione: hoc
autem grandioris aetatis quis hominum non potest?
Ad bonum autem liber est, qui voluntate bona agit
bona, etiam ipse aut opere, aut sermone, aut certe
sola cogitatione: sed hoc sine Dei gratia nullus hominum
potest. Quod si dicis aliquem posse, contradicis
ei qui dixit, <hi>Sine me nihil potestis facere;</hi> contradicis
etiam illi qui dixit, <hi>Non quia idonei sumus
cogitare aliquid quasi ex nobismetipsis, sed sufficientia
nostra ex Deo est <note>(II Cor. III, 5)</note>
            </hi>. Puto quod aliquid
boni, non mali, non se dixit ex semetipso cogitare idoneum,
sed ex Deo. De cogitatione autem bona et
sermo bonus est, et opus bonum. Ac per hoc, qui cogitare
<pb n="1299"/>
aliquid boni idoneus non est ex semetipso,
profecto nec loqui est idoneus, nec agere aliquid boni
ex semetipso: sed si est sub gratia, sufficientia ejus
ex Deo est. Unde dictum est, <hi>Non enim vos estis qui
loquimini, sed Spiritus Patris vestri qui loquitur in vobis <note>(Matth. X, 20)</note>
            </hi>;
et, <hi>Quotquot Spiritu Dei aguntur,
hi filii sunt Dei <note>(Rom. VIII, 14)</note>
            </hi>. Haec ego intuens, neminem
esse liberum ad agendum bonum sine adjutorio
Dei, dixi. Haec tu metuens, neminem esse liberum
ad agendum bonum, me dixisse dixisti, et  « sine
adjutorio Dei »  (quod addidi) sustulisti. Unde non
dubito quod victum te esse jam scias; sed prolixo vaniloquio
id agas, ne victus appareas, qui sic definis
liberam voluntatem, ut nisi utrumque, id est, et bene
et male agere possit, libera esse non possit. Ac per
hoc, necesse tibi est auferre libertatem Deo, qui tantummodo
bonam potest, malam vero non potest habere
voluntatem.</p>
        </div3>
<div3>
          <head>CXXI.</head>
          <p>
 JUL. Quod cum ita sit, atque huic tu loco
miserrime obnitaris, incertum est quid magis de te
aestimari conveniat, utrum contra conscientiam tuam
falsa defendas, an quod falsum est, verum putes; ac
per hoc sit incertum, utrum oculos rationis amiseris,
dum certum sit oculos te fidei perdidisse.
</p>
          <p>AUG. Numquid ideo te victum consolaris, quia conviciaris?</p>
        </div3>
<div3>
          <head>CXXII.</head>
          <p>
 JUL. Ut autem quae sunt acta, breviter repetamus,
arbitrium liberum, quod in mali parte, vitiorum
voluptatibus, vel diaboli persuasionibus; in
boni autem parte, virtutum dogmatibus, et variis divinae
gratiae speciebus juvatur; non potest aliter constare,
nisi ut et justitiae ab eo, et peccati necessitas
auferatur.
</p>
          <p>AUG. Inter divinae gratiae species si poneretis dilectionem,
quam non ex nobis, sed ex Deo esse, eamque
Deum dare filiis suis apertissime legitis; sine qua
nemo pie vivit, et cum qua nemo nisi pie vivit; sine
qua nullius est bona voluntas, et cum qua nullius est
nisi bona voluntas; vere liberum defenderetis, non
inflaretis arbitrium. Necessitatem porro si eam dicis,
qua quisque invitus opprimitur; justitiae nulla est,
quia nemo est justus invitus: sed gratia Dei ex nolente
volentem facit. Si autem nullus peccaret invitus,
non esset scriptum, <hi>Signasti peccata mea in sacculo,
et adnotasti si quid invitus admisi <note>(Job XIV, 17)</note>
            </hi>.</p>
        </div3>
<div3>
          <head>CXXIII.</head>
          <p>
 JUL. Hujus autem veritatem Catholici confitentur:
Traduciani autem cum Manichaeis suis magistris
 negant.
</p>
          <p>AUG. Convicia sunt ista, non judicia: vellem ut
judicare posses; conviciari autem quis improbus non
potest?</p>
        </div3>
<div3>
          <head>CXXIV.</head>
          <p>
 JUL. Nos igitur verum diximus, quoniam
qui a vobis decipiuntur, ne vocentur haeretici, fiunt
Manichaei, et dum falsam verentur infamiam, verum
crimen incurrunt; instar ferarum, quae circumdantur
pinnis, ut cogantur in retia, et in verum exitium vana
<pb n="1300"/>
formidine contrudantur. Deum vero nascentium conditorem
ita dicimus, ut quoniam certum est Deum
Catholicorum, qui verus est, nihil facere posse quod
malum est, ipsius opificis dignitate, homines qui ab
eo fiunt, ante voluntatis usum, de manibus ejus iniqui
et rei nullo modo exire credantur. Quorum vos cum
alterum negatis, utrumque subruitis. Ais quippe, credere
te quidem conditorem Deum, sed malorum hominum:
ac per hoc inficiaris dogmati tuo, cum negas
te asserere diabolum hominum conditorem.
</p>
          <p>AUG. Quidquid in hominibus, qui cum vitio nascuntur,
ad Deum creatorem, pertinet, bonum est;
quia et quod justum est, bonum est: naturarum autem,
non vitiorum auctor est Deus. Ad illum jam
veni, videamus quid inde dicturus es, quomodo non
eruantur parvuli de potestate tenebrarum, quando in
Christi regnum per sacramenta Ecclesiae transferuntur.
Quantislibet enim tegminibus de multiplicis loquacitatis
involvas, ubi ad hoc veneris, nudus haereticus
apparebis.</p>
        </div3>
<div3>
          <head>CXXV.</head>
          <p>
 JUL. Nam cum tales adscribis operi Dei,
quales facere non potest; ostendis nihil ad Deum, id
quod ab eo dixeras fieri, pertinere.
</p>
          <p>AUG. Homines nisi Deus facere non potest: dic
potius quomodo non eruantur parvuli de potestate
tenebrarum, quando per divina Sacramenta regenerantur.</p>
        </div3>
<div3>
          <head>CXXVI.</head>
          <p>
 JUL. Quod licet in primo libro uberius
actum sit, tamen et hic vel breviter quid sentias exprimamus.
Times operi diaboli aliquam deputare substantiam:
verum non times Deo, non aliquod, sed
magnum crimen impingere. Majorem apud te habet
reverentiam natura carnis humanae, quam justitia Dei:
quasi enim magnum aliquid, ita substantiam hominis
diabolo deputare metuisti, et quasi rei non magnae,
id est justitiae et Dei sanctitati, informationem sceleris
appulisti: quasi non tolerabilius fuerit inter duas
opiniones, sed utrasque falsas, diaboli operibus deputare
carnem, quam Dei operibus iniquitatem.
</p>
          <p>AUG. Vos potius Dei justitiam blasphematis, sub
cujus omnipotentia sine ullis malis meritis tanta mala
perpeti parvulos dicitis. Sed jam dic quemadmodum
eos separatis ab eis quos Deus de potestate eruit tenebrarum,
ut transferat in regnum Filii charitatis
suae <note>(Coloss. I, 13)</note>.</p>
        </div3>
<div3>
          <head>CXXVII.</head>
          <p>
 JUL. Ut enim hic in potestate diaboli
parvulos a Deo reos formari dixisti, ita in inferioribus
libri tui partibus tetrius aliquid quam sunt Manichaeorum
sacramenta vomuisti, dicens de Deo,  « Sic
creat malos, quomodo pascit et nutrit malos. » 
</p>
          <p>AUG. Cum veneris ad easdem partes libri mei, ibi
quemadmodum dictum fuerit, quod hic objicis, apparebit.
Nunc jam dic, quaeso, quomodo cum regenerantur
parvuli et transferuntur ad regnum Christi, de
tenebrarum potestate non eruantur.</p>
        </div3>
<div3>
          <head>CXXVIII.</head>
          <p>
 JUL. Creat igitur malum Deus.
</p>
          <p>AUG. Non intelligis quemadmodum dicat apud prophetam, <hi>Ego creo mala 
 <note>(Isai. XLV, 7)</note>
            </hi>.</p>
        </div3>
<div3>
          <head>CXXIX.</head>
          <p>
 JUL. Et puniuntur innocentes, propter
<pb n="1301"/>
quod facit Deus.
</p>
          <p>AUG. Nec innocentes origine, nec propter quod facit
Deus.</p>
        </div3>
<div3>
          <head>CXXX.</head>
          <p>
 JUL. Et a diabolo possidentur, quia hoc
facit Deus.
</p>
          <p>AUG. Et Apostolus tradidit hominem satanae <note>(I Cor.
V, 5)</note>; sed justitia, non malitia: et Deus tradidit quosdam
in reprobum sensum <note>(Rom. I, 28)</note>; atque utinam
non ibi essetis et vos.</p>
        </div3>
<div3>
          <head>CXXXI.</head>
          <p>
 JUL. Et imputat hominibus crimen manuum
suarum Deus.
</p>
          <p>AUG. Non est crimen manuum Dei, quod de vitiata
origine sua trahunt parvuli.</p>
        </div3>
<div3>
          <head>CXXXII.</head>
          <p>
 JUL. Et quod persuasit diabolus tenuiter,
solerter et perseveranter fingit, et protegit, et custodit,
et format Deus.
</p>
          <p>AUG. Non quod persuasit diabolus, format Deus;
sed ex natura quam vitiavit diabolus, bene format
quod format Deus.</p>
        </div3>
<div3>
          <head>CXXXIII.</head>
          <p>
 JUL. Et fructum ab homine bonitatis reposcit,
cui malum ingenuit Deus.
</p>
          <p>AUG. Non malum ingenuit Deus; sed malum quod
generatio vitiata ingenuit, regeneratione purgat Deus.</p>
        </div3>
<div3>
          <head>CXXXIV.</head>
          <p>
 JUL. Et postea tota lege mentitur, quia
justus sit Dominus.
</p>
          <p>AUG. Mentiris: sed tu, qui negas peccatum habere
gravi jugo dignum filios Adam <note>(Eccli. XL, 1)</note>, quid conaris
ostendere, nisi quod injustus sit?</p>
        </div3>
<div3>
          <head>CXXXV.</head>
          <p>
 JUL. Et qui tot crimina capit, adhuc vocatur
Deus?
</p>
          <p>AUG. Quoniam nulla crimina capit Deus, ideo nec
hoc quod ei vos impingitis capit, ut sine ullius originalis
peccati merito, mala parvuli tot et tanta ipso vel
faciente vel permittente patiantur.</p>
        </div3>
<div3>
          <head>CXXXVI.</head>
          <p>
 JUL. <hi>Interibit</hi> Manichaeorum <hi>memoria cum
strepitu:</hi> quia <hi>Dominus in aeternum permanet;</hi> qui <hi>paravit in judicio sedem suam, et ipse judicabit orbem
terrarum in aequitate 
 <note>(Psal. IX, 7-9)</note>
          </hi>. Nullum est in
Deo crimen. Non igitur creat malos: quoniam si mali
essent natura, Deus eos creare non posset. Ac per
hoc, ut Catholicorum est confiteri Deum conditorem
bonorum, ita Manichaeorum proprie Deum credere
conditorem malorum.
</p>
          <p>AUG. Si adversum divina eloquia, ubi dicitur, <hi>Judicabit
orbem terrarum in aequitate,</hi> non surdi essetis,
aequitatem Dei etiam in poenis infantium disceretis.
Natura enim boni sunt, quod illos creat Deus: sed vitio
mali sunt, propter quod illos sanat Deus. In qua
catholica sententia non solum Manichaeorum memoria
perit, verum etiam Pelagianorum, cum strepitu loquacitatis
illorum.</p>
        </div3>
<div3>
          <head>CXXXVII.</head>
          <p>
 JUL. Sed videamus et reliqua.
</p>
          <p>AUG. Ecce ad alia libri mei verba jam transis, et
adversus illud quod tibi quasi refellendum ex praecedentibus
proposueras, nihil dicis. Ego enim ut vos
<pb n="1302"/>
auctoritate apostolica urgerem, dixi vos dicere non
erui parvulos a potestate tenebrarum, et sic transferri
in regnum Dei <note>(Coloss. I, 13)</note>: contra quod nihil
dicens, apparuisti quidem, sicut supra praedixi, nudus
haereticus; sed in te exspoliando non laboravi,
quia contra apostolicam fidem antiquissimae matris
Ecclesiae, nullo verborum tuorum vaniloquo tegmine
te ausus es operire.</p>
        </div3>
<div3>
          <head>CXXXVIII.</head>
          <p>
 JUL. <hi>Audi ergo breviter quid ista quaestione
versetur. Catholici dicunt humanam a creatore Deo
bono conditam bonam, sed peccato vitiatam, medico
Christo indigere naturam. Manichaei dicunt, humanam
naturam non a Deo conditam bonam, peccatoque vitiatam;
sed ab aeternarum principe tenebrarum, de commixtione
duarum naturarum, quae semper fuerunt, una
bona et una mala, hominem creatum. Coelestiani et Pelagiani
dicunt, naturam humanam a Deo bono conditam
bonam; sed ita esse in nascentibus parvulis sanam, ut
Christi non habeant necessariam in illa aetate medicinam.
Agnosce igitur in tuo dogmate nomen tuum, et
catholicis a quibus confutaris, desine objicere et dogma
et nomen alienum. Nam Veritas utrosque redarguit, et
Manichaeos et vos. Manichaeis enim dicit:  « Non legistis
quia ab initio fecit hominem, masculum, et
feminam fecit eos? Propter hoc relinquet homo patrem
et matrem, et adhaerebit uxori suae; et erunt duo in carne
una: itaque jam non sunt duo, sed una caro. Quod
ergo Deus conjunxit, homo non separet</hi> »  <note>(Matth.
XIX, 4-6)</note>. <hi>Ita quippe ostendit et hominem conditorem,
et conjugum copulatorem Deum, adversus Manichaeos,
qui utrumque horum negant. Vobis autem dicit:  « Venit
filius hominis quaerere et salvare quod perierat</hi> » <note>(Luc. XIX, 10)</note>.
 <hi>Sed vos, egregii christiani, respondete
Christo: Si quod perierat, quaerere et salvum facere
venisti, ad parvulos non venisti; isti nec perierant, et
salvi nati sunt: vade ad majores, de verbis tuis tibi
praescribimus:  « Non est opus sanis medicus, sed male
habentibus</hi> »  <note>(Matth. IX, 12)</note>. <hi>Ita fit ut Manichaeus,
qui homini commixtam dicit esse naturam malam, velit
inde saltem salvari a Christo animam bonam: tu vero
in parvulis, cum salvi sunt corpore, nihil a Christo salvandum
esse contendis. Ac per hoc Manichaeus quidem
naturam humanam detestabiliter vituperat, sed tu crudeliter
laudas. Quicumque enim tibi crediderint laudatori,
infantes suos non offerent Salvatori <note>(De Nuptiis
et Concupiscentia, lib. 2, n. 9)</note>
          </hi>. Commendavi quidem
etiam in primo opere, nihil te magis agere, quam ut
parum intelligaris.
</p>
          <p>AUG. Prorsus intelligor, velis nolis: sed tu contra
ista nihil dicturus, vis non intelligi quod ego verissimum
atque firmissimum dixi: denique res ipsa indicavit,
haec a te non potuisse redargui.</p>
        </div3>
<div3>
          <head>CXXXIX.</head>
          <p>
 JUL. Ostendique majorem pene partem
commentorum tuorum, grandiore intelligi labore
quam vinci.
</p>
          <p>AUG. Et laboras; quod tibi est pejus, et vinceris.
Non tamen laboras ut me intelligas, quod facillime
potes; sed laboras ut me refellas, quod non potes.</p>
        </div3>
<div3>
          <head>CXL.</head>
          <p>
 JUL. Sed si id per singula facere velim, et
<pb n="1303"/>
eadem repetendo superfluus, et cuncta persequendo
longus videbor.
</p>
          <p>AUG. Ecce quomodo agis, ut longe recedat lector
ab his quae dixi, et te repondisse arbitretur, dum ea,
quae tibi quasi refellenda proposueras, obliviscitur.</p>
        </div3>
<div3>
          <head>CXLI.</head>
          <p>
 JUL. Unde quamvis omnia quae contra nos
edidisti scripta, ad unum finem properent, videlicet
ut naturalia mala esse persuadeas, et aut diabolum
hominum, aut Deum criminum conditorem: tamen
puto aliquid procedere ad studium brevitatis, si ea
potissimum argumenta, quibus totam tuam opinionem
tueri te, cum obumbraris, putas de diversis in unum
partibus congregavero, eaque prius admota expositione
juvero, ut quid conentur appareat; post vero
non sparsa, sed collecta; non involuta, sed explicata
proruero.
</p>
          <p>AUG. Mirabili studio brevitatis octo libros uni meo
reddis, quem nec tanta multiloquii prolixitate convellis.
Dic nunc, si potes, quomodo non dicere cogamini
Christo, et si non verbis, certe ipsis perversis sensibus
vestris: <hi>Si quod perierat quaerere et salvare venisti,
ad parvulos non venisti. Isti nec perierant, et salvi nati
sunt: vade ad majores; de verbis tuis tibi praescribimus:
 « Non est opus sanis medicus, sed male habentibus</hi> »  <note>(De
Nuptiis et Concupiscentia, lib. 2, n. 9)</note>. Ad ista responde:
quid vanis vera involvere et occultare conaris?</p>
        </div3>
<div3>
          <head>CXLII.</head>
          <p>
 JUL. In inferioribus itaque libri tui partibus
postquam dixisti, <hi>Sic creat malos Deus, quomodo pascit
et nutrit malos;</hi> addis: <hi>Quia quod eis creando tribuit,
ad naturae pertinet bonitatem; et quod eis pascendo et
nutriendo dat incrementum, non utique malitiae eorum,
sed eidem bonae naturae, quam creavit bonus, bonum
tribuit adjumentum. In quantum enim homines sunt,
bonum est naturae, cujus auctor est Deus: in quantum
autem cum peccato nascuntur, perituri si non renascuntur</hi>,
 <hi>ad semen pertinet maledictum ab initio <note>(Sap. XII,
11)</note>
          </hi>, <hi>illius antiquae inobedientiae vitio. Quo tamen bene
utitur factor etiam vasorum irae, ut notas faciat divitias
gloriae suae in vasis misericordiae; ut non meritis suis
tribuat, si ad eamdem massam quisque pertinens gratia
liberetur, sed qui gloriatur, in Domino glorietur <note>(II Cor.
X, 17)</note>
          </hi>. <hi>Ab hac fide iste discedens, non vult nascentes
esse sub diabolo, ne parvuli portentur ad Christum, ut
eruantur a potestate tenebrarum, et transferantur in regnum
ipsius <note>(Coloss. I, 13)</note>
          </hi>. <hi>Et sic Ecclesiam accusat
toto orbe diffusam, in qua ubique omnes baptizandi infantuli
non ob aliud exsufflantur, nisi ut ab eis mundi
princeps mittatur foras <note>(De Nuptiis et Concupiscentia,
lib. 2, nn. 32, 33)</note>
          </hi>. Item deorsum de libidine loquens,
sine qua conjugum non potest esse commixtio,
quam nos naturalem, et ad Dei operam pertinentem,
non ut magnum aliquod bonum, sed ut sensum corporum,
quae sunt a Deo facta, defendimus, quam tu
inditam visceribus humanis a diabolo, in ejus vererundia
 dogma tuum collocans, tam multis scriptis
<pb n="1304"/>
conaris asserere: de ipsa ergo libidine, sicut frequenter,
ita etiam inferiore parte libri tui loqueris: <hi>Quocirca,</hi> 
 inquis, <hi>commixtionem quoque honestam conjugum
non reprehendimus propter pudendam corporum
libidinem. Illa enim posset esse nulla praecedente perpetratione
peccati, de qua non erubescerent conjugati:
haec autem exorta est post peccatum, quam coacti sunt
velare confusi <note>(Gen. III, 7)</note>
          </hi>. <hi>Unde remansit posterioribus
conjugatis, quamvis hoc malo bene et licite utentibus,
in ejusmodi opere humanum vitare conspectum,
atque ita confiteri quod pudendum est, cum neminem
debeat pudere, quod bonum est. Proinde pudenda libidine,
qui licite concumbit, malo bene utitur: qui autem
illicite, malo male utitur <note>(De Nuptiis et Concupiscentia,
lib. 2, n. 36)</note>
          </hi>.
</p>
          <p>AUG. Quare est interrupta sententia, et quibusdam
praetermissis, tanquam hoc sequeretur, adjunctum
est, <hi>Proinde pudenda libidine,</hi> etc., praetermissa sunt
autem verba mea, ubi dictum est, <hi>Sic insinuantur
haec duo, et bonum laudandae conjunctionis, unde filii
generantur, et malum pudendae libidinis, unde qui generantur,
regenerandi sunt ne damnentur <note>(Ibid.)</note>
            </hi>? Quare
ista verba mea de media sententia mea subtrahis,
eisque subtractis alia mea, quasi ipsa sequantur, adjungis?
Quid est quod facis? cur hoc facis? Parum
est quod ea, quae tibi ex eodem libro meo ex ordine
proposueras refellenda, dimittis, et in alia pergis, ut
ordo turbetur, et quod a te propositum fuerat, de
lectoris memoria dilabatur: insuper et ea quae praeter
ordinem, ut tibi libitum est, interponis, non tota
et integra fideliter ponis, sed concidis ubi vis, tollis
quod vis, jungis quomodo vis: sed fac quidquid vis;
convictus et victus apparebis, ut non vis.</p>
        </div3>
<div3>
          <head>CXLIII.</head>
          <p>
 JUL. Rectius enim accipit nomen mali
quam boni unde erubescunt mali et boni; meliusque
credimus Apostolo, qui dicit, <hi>Quia non habitat in carne
mea bonum <note>(Rom. VII, 18)</note>
          </hi>, quam huic, qui hoc dicit
bonum.
</p>
          <p>AUG. Non erat magnum, et istam de libro meo implere
sententiam. Ego enim dixi: <hi>Quam huic, qui hoc
dixit bonum, unde si confunditur, confitetur malum; si
autem non confunditur, addit impudentiae pejus malum <note>(De Nuptiis et Concupiscentia, lib. 2, n. 36)</note>
            </hi>.
Sed nescio
cur haec non posueris, cum similiter eis posses non
respondere, sicut aliis, quae tanquam refellenda posuisti,
nec attingere voluisti.</p>
        </div3>
<div3>
          <head>CXLIV.</head>
          <p>
 JUL. Et post modicum addis: <hi>Quoniam
natura humana quae nascitur vel de conjugio, vel de
adulterio, Dei opus est. Quae si malum esset, non esset
generanda; si malum non haberet, non esset regeneranda:
atque ut ad unum verbum utrumque concludam,
natura humana si malum esset, salvanda non esset; si
ei mali nihil inesset, salvanda non esset. Qui ergo dicit
eam bonum non esse, bonum negat conditae creatorem:
qui vero negat ei malum inesse, misericordem vitiatae
invidet salvatorem. Quapropter in hominibus nascentibus,
nec excusanda sunt adulteria per bonum, quod inde
<pb n="1305"/>
a conditore bono creatum est, nec accusanda conjugia
per malum, quod ibi a misericorde salvatore est sanandum <note>(De Nuptiis et Concupiscentia, lib. 2, n. 36)</note>
          </hi>.
Haec tam multa quae de tuis scriptis posui, quoniam
 grandem in his aerumnam cogitationis pertuleras,
ut acute aliquid dicere videreris, et ex more
nostro, quo versute nihil agimus, et ex veritatis
securitate, quoniam tuis sermonibus vix intelligi
queunt, nostra oportet repetitione distingui. Dixisti
ergo, Manichaeos carnis vituperare naturam,
atque asserere hominem factum ex commixtione duarum
naturarum, unius bonae, alterius malae: nos autem,
quos haereticos vocas, dicere a bono Deo conditam
humanam naturam testimonio auctoris sui bonam,
in infantibus ita esse sanam, ut Christi non habeant
necessariam medicinam: te autem dicere bonam quidem
a Deo bono conditam aliquando Adae fuisse naturam;
sed tamen peccato esse vitiatam, et ideo Christi
indigere medicina <note>(Ibid.)</note>. In primo quidem libro praesentis
operis, quam nullo distaret fides vestra a Manichaeorum
profanitate, quippe ex qua eam natam esse
manifestum est, junctis amborum opinionibus indicavi:
ubi apparuit Joviniano te per timorem copulari;
Manichaeo autem omnino per amorem. Hoc ergo etiam
in praesenti nobis genere disserendum est: sed prius
nostra, post vestra distinguo. Verum ergo dixisti, nos
dicere a bono Deo naturam humanam bonam conditam:
sed huc usque nostrum est: unam enim partem,
qua suppletur nostra sententia, aut non vidisti,
aut suppressisti; aliam autem de tuo, cum non sit
nostra, posuisti: nos autem non solum dicimus naturam
hominis bonam a Deo esse conditam in Adam;
sed in omnibus parvulis bonam ab eo Deo condi, qui
primi illius auctor fuit; propter quod illum omnium
hominum asserimus conditorem.
</p>
          <p>AUG. Quid enim aliud et nos dicimus de Domino
Deo omnium hominum conditore? Sed, quod absit
a nobis, salvatorem Deum parvulis necessarium vos
negatis, sic eorum naturam bonam esse asserendo,
ut ei mali nihil inesse dicatis, propter quod indigeat
medico Christo. Ad hoc responde; quod tibi redarguendum
proposueras, primo redargue: cur exsufflentur
baptizandi parvuli ostende; aut universae antiquissimae
Ecclesiae bellum apertissimum indicens,
exsufflari eos non debere contende: hoc age, hic
insiste, huic firmamento, si potes, aliquid unde concutiatur,
impinge. Quid fugis sub pelles loquacitatis
tuae? Quid fumos vanissimos subjicis, quibus haec
obtecta et obscura ita lector obliviscatur, ut te respondere
nihil valentem dicere aliquid arbitretur?</p>
        </div3>
<div3>
          <head>CXLV.</head>
          <p>
 JUL. Hanc ergo partem sententiae non solum
a nostra definitione removisti; sed pro hac etiam
intulisti tuam: quae prima fronte aliquid haberet invidiae,
sed tamen discussa vanesceret. Posuisti enim
nos dicere, bonam a Deo bono conditam naturam,
sed ita esse sanam, ut necessariam non habeat Christi
<pb n="1306"/>
medicinam. Intuere ergo quanta penuria veritatis
labores, qui et in ipsis verbis quae dicuntur <foreign xml:lang="greek">ἀντίθετα</foreign>,
furtum tam perspicuum facere non vereris. Nam cum
supra proposuisses, Bonam naturam, subdidisti, Ita
esse sanam. Numquid <foreign xml:lang="greek">ἀντίθετον</foreign> boni sanum est? Certe
cum dicimus bonum, nihil contra hoc proprie ponimus
nisi malum: si autem causa poscit ut sanum dicamus,
ex adverso debile vel aegrum locamus; ut si
sanum est, non utique debile; si debile, sanum non
esse dicatur: cum autem dicimus, Bonum est hoc;
a contrario ejus, non sani nomen, sed mali vocabulum
sistimus. Tibi ergo dicendum fuit, quia definiremus
nos bonam a Deo conditam naturam hominum,
sed ita esse in parvulis bonam, ut institutionis
suae nullum quaereret emendatorem: aut si ea quae
bona erant, alieno vocabulo, id est, sanitatis indicare
malebas; consonanti totum elocutione signasses.
Nunc autem quasi murenula inter definitionum
saxa prolaberis. Cum enim te veritas compulisset, ut
nos confitereris bonam hominum dicere naturam a
Deo bono conditam, atque in ea parte sententiae ut
multam rationem, ita invidiam nullam videres; ad
alia continuo verba migrasti, subjiciens, sed ita nos
eam sanam defendere, ut medicinam Christi ei necessariam
non esse credamus. Quod si totum tu per
imperitiam incurris, bardissimus; sin autem id astu
facis, vaferrimus inveniris.
</p>
          <p>AUG. Quando ista diceres, nisi non habendo quod
diceres? Non enim debuimus, ut putas, ita sanam,
quam diximus bonam, ne sibi non vera opponerentur
antitheta: quod imperitia quanta dicas, si ostendere
velim, rebus non necessariis, tui similis immorabor.
De medio tolle superflua, et omnino, etiamsi vera
essent, tibi minime profutura; et dic, si potes, quomodo
medicum Christum parvulis non negetis: cum
enim coeperis dicere, ibi apparebit quare ista vana,
et ad rem quae agitur, non pertinentia, tamen interponenda
putaveris.</p>
        </div3>
<div3>
          <head>CXLVI.</head>
          <p>
 JUL. Ecce enim breviter respondeo: adeo
nos Christi medicinam parvulis, quos innocentes novimus,
non negare, ut illos potissimum copiosiore
ea indigere fateamur. Nascuntur enim exigui, debiles;
qui non solum ali proprio labore non possint,
verum nec implorare queant opem parentum; qui
tam multis casibus obnoxii sunt, ut eis etiam lac
densius, et lactantium plerumque somnus exitio sit.
</p>
          <p>AUG. Ecce quare memoriae lectoris, interponendo
res superfluas, obstrepas. Medicum Christum non
negatis parvulis necessarium propter mala corporis,
cujus imbecillitate vitiantur invalidi, vel necantur;
et negatis eis necessarium medicum Christum, propter
quod sub diaboli potestate sunt, unde ut liberentur
baptizandi exsufflantur: ut hoc tibi objectum
non intelligaris ob aliud proposuisse quasi refellendum,
nisi ne hoc timuisse deprehendereris: ideo autem non
tentasse refellere, quoniam de firmissimo, et tanquam
adamantino fundamento, in te potius perimendum
<pb n="1307"/>
tua jacula resilirent: et ideo de antithetis disputationem
interposuisse superfluam, ut illud invictum
lector oblitus, sineret te in eis, quaecumque inferres
vanissima, respirare, tanquam respondentem aliquid,
et dicentem nihil. Sic quippe imbecillitatem corporis
infantilis, multis obnoxiam casibus intulisti, quasi
vel in ipsa curciarentur, vel in ejus tanta infirmitate
premerentur, vel eis accidere in illa aetate mali
aliquid posset, si natura humana sicut instituta fuerat,
permaneret. Cur exsufflet baptizandos parvulos
Ecclesia Christi, ostende, si potes; aut eos exsufflandos
non esse contende, si potes; aut obmutesce,
si non potes: imo obmutesce, quia non potes.</p>
        </div3>
<div3>
          <head>CXLVII.</head>
          <p>
 JUL. Pro conditione mortalis corporis incurrunt
et aegritudinum aerumnas, et dolorum poenas,
et pericula morborum. Non solum ergo parvulis necessariam
Christi, a quo et facti sunt, medicinam
fatemur; sed etiam omnium mortalium naturae.
</p>
          <p>AUG. Ergo et in paradiso omnia ista mala futura
fuisse creditis, si nemo peccasset; et mortes illic hominum,
tanquam pecorum, cogitatis, quia omnibus
ibi communem mortalitatem corporum creditis. O miseri!
si beatitudinem loci illius christiano cogitaretis
affectu; nec bestias ibi morituras fuisse crederetis,
sicut nec saevituras; sed hominibus mirabili mansuetudine
subditas, nec pastum de alternis mortibus
quaesituras, sed communia, sicut scriptum est, cum
hominibus alimenta sumpturas <note>(Gen. I, 29, 30)</note>. Aut
si eas ultima senecta dissolveret, ut sola ibi natura
humana vitam possideret aeternam; cur non credamus
quod auferrentur de paradiso moriturae, vel inde
sensu imminentis mortis exirent, ne mors cuiquam
viventi in loco vitae illius eveniret? Nam neque ipsi
qui peccaverant homines, mori potuissent, si non de
habitatione tantae felicitatis, merito iniquitatis exissent.</p>
        </div3>
<div3>
          <head>CXLVIII.</head>
          <p>
 JUL. Cujus infirmitates ut in praesenti vita
diverso remediorum genere mitescunt; ita etiam plene,
in justorum tamen corporibus, resurrectionis
evacuabuntur adventu.
</p>
          <p>AUG. In his justis et parvulos ponis, qui nihil egerunt
propria voluntate sive boni sive mali: an separas
eos a justis, quos tamen a carnis resurrectione
felici non separas? Quare ergo justorum corpora excepisti,
in quibus haec mala resurrectionis evacuantur
adventu? Si autem parvuli propter justitiam
secundi hominis, qui regenerationis est auctor, deputantur
justi; cur non propter peccatum primi hominis,
qui generationis est auctor, deputantur injusti?</p>
        </div3>
<div3>
          <head>CXLIX.</head>
          <p>
 JUL. Ecce ergo in quantis humanae naturae
necessariam Christi medicinam fatemur. At scio te
vociferaturum, cavillo tecum agi. Non enim hanc te
medicinam, qua corporibus subvenitur, sed nomine
medicinae significasse Christi gratiam, quam a nobis
affirmabas negari. Ad quod responderi potest tibi hoc
esse adscribendum, qui rem quam volebas intelligi,
propriis noluisse signare nominibus. Sed quia vel
<pb n="1308"/>
tarde intellectum est, quam diceres medicinam, quam
confuse nos negare mentitus eras; respondeamus et
ad hoc quod secundo intulisti, sicut et primo opere
protestati sumus: nos gratiam Christi, id est, Baptisma,
ex quo ritum ejus Christus instituit, ita necessariam
omnibus in commune aetatibus confiteri, ut
quicumque eam utilem etiam parvulis negat, aeterno
feriamus anathemate.
</p>
          <p>AUG. De medicina agimus, quo nomine Christus
gratiam suam vocari voluit, ubi ait de se ipso, <hi>Non
est opus sanis medicus, sed male habentibus <note>(Matth.
IX, 12)</note>
            </hi>. Vos autem gratiam Christi non propter sanandos
parvulos, sed propter adoptandos in regnum
Dei tantummodo eis dicitis necessariam. Noli ergo
te respondentem facere, ubi vides te respondere non
posse.</p>
        </div3>
<div3>
          <head>CL.</head>
          <p>
 JUL. Quod cum lucida professione inculcemus,
convictus es tu publicae falsitatis, qui scribis adeo a
nobis bonam defendi hominum naturam, ut sanae in
infantibus negemus Christi necessariam medicinam.
</p>
          <p>AUG. Verum dixi: medicinam quippe christianae
gratiae, quae non confertur nisi Christianis, non autem
omnibus hominibus etiam infidelibus, et insuper catellis
atque porcellis, pisciculis atque vermiculis,
omnique generi qualiumcumque animantium, sine
dubio parvulis denegatis, quos utique sine ullo originis
reatu, qui regeneratione sanatur, generatos esse
contenditis. Unde tu modo magnas passus angustias,
detraxisti medicinae nomen, et supposuisti gratiae:
quia gratiam propter adoptionem parvulis necessariam
dicere potestis; medicinam vero eis, quibus
aeternam salutem, etiamsi christiani non fiant, promittere
audetis, per Sacramenta Christi necessariam dicere
non potestis. Christum quippe illis non vultis
esse Jesum: quod ideo vocatur, teste angelo, teste
Evangelio, quia salvum facit populum suum, non a
morbis atque vulneribus carnis, a quibus quoslibet
homines et quaelibet volatilia atque reptilia sanat, sed
a peccatis eorum <note>(Matth. I, 21)</note>.</p>
        </div3>
<div3>
          <head>CLI.</head>
          <p>
 JUL. Quae tamen gratia, quoniam etiam medicina
dicitur, salva lege justitiae facit alios ex malis
bonos; parvulos autem quos creat condendo bonos,
reddit innovando adoptandoque meliores.
</p>
          <p>AUG. Ergo quod ait ipse Jesus, <hi>Non est opus sanis
medicus, sed aegrotantibus,</hi> quantum attinet ad medicinam,
quae solis Christianis praebetur a Christo, in
parvulis falsum est, quos et sanos esse, et eis, ut devitetis
invidiam, medicinam christianam dicitis necessariam.
Quomodo autem innovat Christus, quos
novos, a nativitate recentissimos, invenit, si nihil
trahunt de vetustate peccati? An dicturus es etiam
non vetus aliquid innovari, cum legas ad Hebraeos, <hi>Quando hoc dicit novum, vetus fecit primum 
 <note>(Hebr.
VIII, 13)</note>
            </hi>? Dic ergo unde sint veteres modo nati, quos
dicis sanos a vetustate peccati. Et tamen ad indignationem
verorum Christianorum cavendam, a Christo
<pb n="1309"/>
eos simulas innovari. Postremo aliud est sanari, aliud
innovari: propter sanandos curatio, propter innovandos
instauratio necessaria est. Manifestum est igitur,
haeresim vestram parvulis prorsus christianam negare
medicinam.</p>
        </div3>
<div3>
          <head>CLII.</head>
          <p>
 JUL. Ecce ergo planum est, nos Christi gratiam
utilem parvulis non negare: quid igitur controversiae
remansit, propter quod nos Traducianus erroris
insimulat, videlicet quia non annuimus Adae quidem
bonam, sed omnium hominum malam factam
esse naturam? Hoc sane non solum nos non annuere,
verum etiam et summis viribus impugnare profiteor.
Remotis igitur illis figmentorum tuorum distortis
pueriliter retibus, et vulgaribus maniis, quibus susurrabas
nos Christi gratiam negare cunabulis, super
hoc congrediamur, in quo est summa certaminis.
Eo igitur ordine quem promisi (quia jam nostra defendi),
Manichaei, cui te adversari simulabas, et vestra
sensa pensemus.
</p>
          <p>AUG. Vestra non defendisit, sed defendi non posse
monstrasti.</p>
        </div3>
<div3>
          <head>CLIII.</head>
          <p>
 JUL. Ille ergo dicit, a principe tenebrarum, id
est, auctore mali, de duarum commixtione naturarum
bonae et malae, hominem creatum fuisse. Tu quid dicis?
A Deo quidem bono, sed omnes homines malos
creari.
</p>
          <p>AUG. In homine nato et natura est, quam non negas
bonum, de quo laudamus creatorem Deum; et
vitium, quod non negas malum, si vel pressus confiteris
necessarium parvulis medicum Christum; quoniam, <hi>Non est necessarius sanis medicus,</hi> 
 eumdem de
se ipso dixisse negare non potes Christum.</p>
        </div3>
<div3>
          <head>CLIV.</head>
          <p>
 JUL. Inter te et Manichaeum itaque nulla de
qualitate naturae, sed de solo est auctore dissensio.
Hoc enim malum tu Deo reputas, quem parvulorum
creatorem fateris, quod Manichaeus principi tenebrarum,
quem naturae humanae conditorem putavit. Ad
instaurandum igitur foedus, non grande vobis remansit
obstaculum. Mox tamen docebo, apud utrumque
vestrum etsi veritatis vestigia nulla videantur, illius
tamen magis quam tua, sibimet dicta concinere. Nos
porro quid dicimus? Sine dubio quod utrique vestrum
repugnet, id est, nec a bono Deo malam, nec a principe
tenebrarum aliam vel factam, vel commixtam
esse naturam; sed unum Deum auctorem rerum
omnium, bonam hominum non solum fecisse primum,
sed etiam facere in unoquoque nascente naturam: cui
tamen creatoris sui opitulationem, ut multis modis
utilem, ita etiam necessariam profitemur. Quanquam
alia est conditionum ratio, alia donorum; nec hic major
operis, quam opificis aestimatio vertitur. Ambo
igitur tu et Manichaeus, pariter malum naturale firmatis,
id est, ambo naturam malam hominum aeque
dicitis: sed ille fidelius, tu fraudulentius. Huic enim
malo, quod inspiratum a diabolo visceribus humanis
pariter arbitramini, nullius ortum ille subducit: tu
autem, ut videaris aliquo distare, quod nullum est,
solos ab eo duos homines conaris eximere; quorum
<pb n="1310"/>
non tamen personas a peccato liberas, sed (provectu
eruditioris ingenii) dicis in illis non fuisse naturale,
quod per illos tamen naturale factum esse persuades.
Ita, ne vel isthic fraus impunita remaneret, furtum
quod magistro tuo feceras, stultitiae castigavit adjectio.
Nam credere naturale, quod fatearis de voluntate
susceptum, non dico ineruditae, sed ebriae mentis
inventum est. Verum hinc alias, nunc interim rem
premamus. Affirmat ergo Manichaeus malum esse naturale,
tu annuis: dicit peccata nasci, tu ita esse consentis:
dicit malam naturam hominum, hoc quoque
confirmas: dicit omnium prorsus, hic resistis, atque
illam primam duorum hominum copulam sequestrari
petis, sane quod nec ipsos vindices a reatu, quinimo
affirmes mali naturalis auctores. Id si et nos tibi indulgere
possimus, tamen tuus non dabit magister,
quin forte etiam ferulis in tardum animadvertet ingenium;
ita ut tibi necesse sit aut auctoritati acquiescere,
aut scholas ejus omni ex parte deserere. Colligit
autem ad extremum, et dicit, naturae malae bonum
auctorem esse non posse, ac per hoc principis tenebrarum,
id est, diaboli opus esse hominem, quem naturaliter
malum ambo fatemini.
</p>
          <p>AUG. Naturam humanam a Deo bono conditam bonam,
magno inobedientiae peccato ita fuisse vitiatam,
ut etiam posteritas inde traheret mortis meritum atque
supplicium, cui tamen posteritati non negat Deus
bonus opificium bonum, et contra vos et contra Manichaeos
catholica fides dicit. Sed vos qui hoc negatis,
quaeso, paulisper paradisum cogitate. Placetne vobis,
ut ponamus ibi castos et castas contra libidinem
dimicantes, gravidas nauseantes, fastidientes, pallentes;
alias in abortu puerperia immatura fundentes,
alias in partu gementes et ululantes; natosque ipsos
omnes flentes, sero ridentes, serius loquentes, et hoc
balbutientes, in scholas postea duci, ut litteras discant,
sub loris, ferulis, virgisque plorantes, pro varietatibus
ingeniorum distributa varietate poenarum;
insuper innumerabiles morbos, et daemonum incursus,
et ferarum morsus, quibus quidam cruciarentur,
quidam et absumerentur; qui vero sani essent, sub
incertis eorum casibus misera parentum sollicitudine
nutrirentur: essent etiam ibi utique orbitates et luctus,
et amissorum charissimorum desideria cum doloribus
cordis. Longum est persequi omnia, quibus
malis abundat haec vita: nec sunt tamen ista ulla peccata.
Haec ergo si futura erant in paradiso, nullo ibi,
cujus merito existerent, praecedente peccato, quaerite
ista quibus, non plane fidelibus, sed irrisoribus praedicetis.
Certe si talis paradisus pingeretur, nullus
diceret esse paradisum, nec si supra legisset hoc nomen
inscriptum: nec diceret errasse pictorem, sed
plane agnosceret irrisorem. Verumtamen eorum qui
vos noverunt, nemo miraretur, si adderetur nomen
vestrum ad titulum, et scriberetur paradisus Pelagianorum.
<pb n="1311"/>
Si autem hinc erubescitis (neque enim revera
pudoris ullum putandum est in vobis remansisse vestigium,
si non hinc erubescitis), perversam, quaeso,
tandem mutate sententiam, et humanam credite in
has miserias peccato illo magno mutatam fuisse naturam;
neque ullo modo ista in paradiso esse potuisse:
propterea inde exisse illos, quorum etiam propago
digna erat talia sustinere, transeunte in omnes contagione
peccati cum conditione supplicii. Hoc dogma
catholicum et justitiam Dei defendit, quia non immerito
vitam mortalium voluisset esse poenalem; et vos
Manichaeosque subvertit: vos quidem, quia malis talibus
horribilem paradiso tribuitis infelicitatem; Manichaeos
autem, quia malis talibus naturam Dei sui
(ac per hoc quid aliud quam Deum suum?) asserunt
infelicem. Proinde me movere non debet, quod mihi
magistrum Manichaeum, qui ferulis in meum tardum
ingenium animadvertat, opponis: sed te obsecro moveat,
quod secundum erroris vestri infandum horrendumque
portentum, erudieris ferulis, etiamsi in paradisi
populis nascereris. Quam deformissimam absurditatem,
si nobiscum horrescitis, ut debetis; unde
est, rogo vos, etiam ista puerorum miseria (quae procul
dubio non est ex natura mali, quam desipiunt Manichaei),
nisi quia illo peccato magno et nobis inaestimabili
sic vitiata est humana natura, et poenis justissimis
implicata, ut ex ea non solum corruptibilitas
corporum tot aerumnosis casibus subdita, verum etiam
tarditas ingeniorum obnoxia ferulis aliisque verberibus
oriretur; atque ita hoc malignum saeculum per
malos dies usque ad terminum suum curreret, ut
etiam sancti ab aeterno supplicio eruti per divinam
indulgentiam, pignore incorruptibilis salutis accepto,
poenas tamen vitae hujus in bono usu earum tolerare
juberentur, cum mercede patientiae, potius quam
illis mererentur etiam post remissionem peccatorum
carere?</p>
        </div3>
<div3>
          <head>CLV.</head>
          <p>
 JUL. At tu contra hoc ultimum totus insurgis;
et cum in unam navem cum Manichaeo ascenderis,
cumque idem spiritus cursum vestrum direxerit,
transmisso jam freto, putasti tibi tamen in littus
aliud exeundum. Verum forte dilectu utilitatis proximae
tolerabilior fiat licet tarda cunctatio. In quem
igitur portum navigium dirigis?  « Dico, »  inquis,
 « bonum quidem Deum esse, eumdem tamen conditorem
malorum. »  O periculi fugam in scopulos
actam, totam Manichaei sentinam super eum effundere
voluisse, quem Deum putaris!
</p>
          <p>AUG. Numquid tu negas, etiam in malis hominibus
bonam esse naturam et animi et corporis? Hujus boni
est conditor Deus; quod Manichaeus malum dicit, et
huic bono quod malum dicit, malum assignat auctorem.
Non enim saltem animae parcit: sed sicut
suam quamdam dicit esse animam carnis, ita malam
naturam Deo bono coaeternam, ut bona omnino esse
non possit; alteram vero animam bonam in eodem
<pb n="1312"/>
homine, non a Deo factam, sed substantiam Dei atque
naturam, in hujus commixtionis miserias, nulla sua
iniquitate, sed Dei mala necessitate contrusam. Hoc
autem totum opificium quod est homo, et malum et
mali esse dicit auctoris. Videsne quam diversa ille
sapiat, et ob hoc insanissime nefarieque desipiat? Tu
autem qui propterea malos nasci posse non putas,
quia Deus bonus eos creat; contende, si potes, nec
corpora nasci posse vitiosa, quia et ipsa Deus integer
creat: contende postremo, sicut malos, quia bonus
eos creat; ita nec tardos ingenio, nec fatuos homines
nasci, quia sapiens eos creat. Annon est malum fatuitas,
cum Scriptura dicat, incomparabiliter amplius
fatuum lugendum esse quam mortuum <note>(Eccli. XXII, 10)</note>?
Sicut ergo nobiscum non dicitis Deum fatuitatis auctorem,
cum tamen nasci homines fatuos Deo creante fateamini:
sic nos auctorem malitiae non dicimus Deum,
et tamen originalis obligatione peccati malos homines
nasci, non nisi creante ipso, quia non creat homines
nisi ipse, recte possumus dicere.</p>
        </div3>
<div3>
          <head>CLVI.</head>
          <p>
 JUL. Absolute igitur claret, opinionem illius
consequentiae plus habere: si malum aliquid naturaliter
conderetur, consimilem sui indicaret auctorem.
</p>
          <p>AUG. Sic sapiant, qui, nisi haeretici Pelagiani? Ergo
quia mortalis homo, secundum te, non poenaliter, sed
naturaliter conditur, consimilem sui mortalem ostendit
auctorem: et ut fatuitas tua saltem fatuis erubescat;
quia fatuus homo naturaliter conditur, consimilem
sui ostendit fatuum auctorem.</p>
        </div3>
<div3>
          <head>CLVII.</head>
          <p>
 JUL. Praescribit autem veritas, primo malum,
id est peccatum, dici non posse quod ita est ut
ejus natura compulerit; peccatumque nihil esse aliud
quam exorbitantem a calle justitiae liberam voluntatem.
</p>
          <p>AUG. Sed hoc quoque originale peccatum ex voluntate
peccantis originem ducit; atque ita nullum est
nisi voluntate peccatum.</p>
        </div3>
<div3>
          <head>CLVIII.</head>
          <p>
 JUL. Quibus praesidiis innocens rerum
omnium natura defenditur, quae ita manens, ut condita
est, nulli crimini probatur obnoxia.
</p>
          <p>AUG. Non autem ita mansit ut condita est: ideo
crimini probatur obnoxia, suamque stirpem suo crimini
tanquam haereditario fecit obnoxiam: quae tamen
etiam ipsa in quantum a Deo conditur, bona est.</p>
        </div3>
<div3>
          <head>CLIX.</head>
          <p>
 JUL. Malum igitur naturale esse non potest:
ac per hoc nec rea ulla naturaliter creatura, nec malus
auctor. Malum quippe non exstantis invenitur naturae:
sed sicut omnis creatura, in quantum conditur,
bona est; ita et Deus naturarum auctor bonarum,
nullo operis sui crimine maculatus, per omnia
bonus probatur. Totum igitur quidquid Manichaeus
attulerat, hac una Catholicorum ratione subversum
est.
</p>
          <p>AUG. Hoc verum dicis: prorsus  « omnis creatura,
in quantum conditur, bona est: »  et ideo sicut hoc,
ita et quod sequitur utrique dicimus; quoniam  « Deus
<pb n="1313"/>
naturarum auctor bonarum nullo operis sui crimine
maculatus, per omnia bonus probatur. »  Hoc enim
totum illic connectitur, quod  « omnis creatura, in
quantum conditur, bona est. »  Ac per hoc et homo in
quantum conditur, bonus est: in quantum autem de
vitiata origine generatur, bonus non est; ideo regenerandus
est.</p>
        </div3>
<div3>
          <head>CLX.</head>
          <p>
 JUL. Sed tamen ille qui fulmine veritatis tam
perspicuae interiit, ex parte aliqua videtur spirare,
cum confertur tibi. Illi enim tota dogmatis sui, fundamento
ejus tantummodo nutante, structura collabitur:
tibi autem tria similiter vacillant, ut illi unum. Ac per
hoc, vide utrum aedificii tui quidquam possit assurgere.
Manes ergo putans esse naturale peccatum,
quod nisi voluntarium esse non potest, in vacuo fundamenta
locavit. Reliqua vero juxta se consequenter
imposuit, dicens, quoniam est naturale peccatum,
malam esse naturam; malae autem rei auctorem bonum
non esse: ac per hoc, omne humanum genus
reputandum principi tenebrarum: quod totum utique
stare potuisset, nisi illud primum ejus suffodisset veritas,
id est, peccatum opus liberae voluntatis doceri
naturale non posse, et quidquid fuisset naturale,
peccatum esse non posse.
</p>
          <p>AUG. Similiter contra te potest ratiocinatio ista contexi:
Quia non ita fatuus es, ut ingenia fatua, id est
fatuos homines, nasci neges: ergo audi tua fatuitate
quantum adjuveris dementiam Manichaei. Dicit enim
doctus a te ipso, quoniam naturalis est fatuitas,
eamdem fatuam esse naturam; quomodo tu dixisti,
 « quoniam est, naturale peccatum, malum esse naturam: » 
deinde ille addit, fatuae autem rei auctorem
sapientem non esse; sicut tu dixisti,  « malae
autem rei auctorem bonum non esse: »  postremo
ille concludit, Ac per hoc, fatuorum hominum
genus reputandum principi tenebrarum sic
enim et tu conclusisti, dicens:  « Ac per hoc, omne
humanum genus reputandum principi tenebrarum. » 
Ecce Manichaeus ore tuo te vicit, tuo te gladio jugulavit.
Quid es acturus? Neque enim te adversus eum potest
aliquid adjuvare, ac non etiam plus premere
atque confodere, quod adjungis, et dicis,  « totum hoc
utique stare potuisse, nisi illud primum ejus suffodisset
veritas, id est, peccatum opus liberae voluntatis
doceri naturale non posse, et quidquid fuisset naturale,
peccatum esse non posse. »  Quid te hoc adjuvat,
et quomodo non magis magisque suffocat? Numquid
enim potes dicere, fatuitatem naturalem esse non
posse? stat ergo adversus te, quod in simili ratiocinatione
primum posuit Manichaeus, quoniam est naturalis
fatuitas: cui velut fundamento caetera ejus putasti
consequenter astructa, usque ad culmen ubi
dicit, tale hominum genus reputandum principi tenebrarum.
Nos autem primum illud fundamentum
<pb n="1314"/>
ejus evertimus, qui naturalem fatuitatem ideo dicimus,
quia nascuntur homines fatui: ex accidente
scilicet vitio, ex quo hujusmodi origo merito traheretur,
non quia prava est primitus humana instituta natura,
sicut desipit Manichaeus. Ac per hoc, etiam
quod consequenter adjungit, eamdem fatuam esse naturam;
nos propter vitium, cum quo natus est fatuus
homo, non propter quod in illo est opificium conditoris
boni, verum esse concedimus. Natus est enim
fatuus, accidente vitio; homo autem creatus est, operante
Deo. Deinde quod addit, fatuae autem rei auctorem
non esse sapientem, ut res ipsa homo intelligatur;
non esse consequens dicimus. Ejus quippe hominis
qui fatuus natus est, Deum dicimus, quamvis
non dicamus ipsius fatuitatis, auctorem. Quae fatuitas
non est natura atque substantia, quae non nascitur
nisi creante Deo; sed ejusdem naturae vitium, quod
accidit sinente Deo: justo autem judicio Deum ita
sinere, non utique dubitamus. Ita destruimus et Manichaeos
malos ruinae suae structores, et Pelagianos
Manichaeorum fatuos adjutores.</p>
        </div3>
<div3>
          <head>CLXI.</head>
          <p>
 JUL. Primae igitur definitionis eversu, culmina
ejus in solum cuneus rationis effudit. Quid igitur
de te speras, cujus tria ita sunt in lubrico, sicut
illius unum? Dicis enim primo, naturale esse peccatum;
secundo, bonum Deum, qui mala, id est peccata,
condat, informet, extendat; tertio vero, rem voluntatis
immixtam esse seminibus. Haec ergo tria definitionum
tuarum capita singula apud semet vacillant: vacillant,
inquio, imo ut funes e sabulo, dilabuntur antequam
coeant. Unum ergo, id est, naturale peccatum jam in
Manichaeo, ex directo quidem destructum jacet: alia
autem duo quae opinionis vestrae sunt propria, Manichaeo
totidem intereunte, sed consueta ceciderunt.
Nam si ille reos nasci homines, nec per malam
naturam, nec per principem tenebrarum potuit
vindicare; quanto magis vos stulti, qui ad ostendenda
nascentium crimina junxistis accusationem
Dei? Ac per hoc, sicut non potest natura esse peccatum,
quo fulmine Manichaei dogma dissiliit; ita
recurrit, ut quod peccatum est, naturale esse non
possit. Res enim voluntatis non transit in conditionem
substantiae: quod tu factum arbitraris. Multo
autem magis constat, Deum bonum malos nunquam
creare. Apparuit itaque, peccatum in nascente, quem
Deus creat, esse non posse.
</p>
          <p>AUG. Ita constat Deum bonum malos non creare,
quemadmodum constat Deum sapientem fatuos non
creare. Si enim dixeris, Creat sapiens fatuos: respondebitur
tibi, Cur non ergo et bonus malos? Unde factus
intentus cum quaesieris unde nascantur fatui,
quos tamen homines Deus creat; ibi forte invenies
originis vitium, qui fateri non vis originale peccatum.
An vero paratus es dicere, nullo ullius praecedente peccato,
etiam fatuos nasci in illa paradisi felicitate potuisse,
qui erudiri, non dico ferulis, sed nec fustibus
possent? Quod si non dicis, ne omnem fatuitatem haec
<pb n="1315"/>
transcendat absurditas: dic quo merito imago. Dei
cum tanta mentis deformitate nascatur, ut nullo robore
aetatis, nulla prolixitate temporis, nullo labore
studiorum, nulla industria magistrorum, nullis poenis
verberum possit, non dico ad sapientiam, sed ad qualemcumque
doctrinam utilem pervenire; qui non vis
credere Deum justum ideo de paradiso, hoc est, felicitatis
loco, vitiatam atque damnatam naturam humanam
dimisisse, ne mors illic ulla contingeret, id est,
nec temporalis corporis, nec totius hominis sempiterna,
nec ista tot ac tanta quae in genere humano cernimus
ingeniorum et corporum mala, quae de radice
depravata atque punita et massa perdita nasci oportebat,
in regione illius beatitudinis nascerentur; sed
potius in his terris miseriae mortalium, quae justissime
inflicta est, deputatis, reatu persequente nascentes,
neque a renascentibus labore recedente aerumnoso
usque ad corporis mortem.</p>
        </div3>
<div3>
          <head>CLXII.</head>
          <p>
 JUL. Res clara est, et in primo opere jam
sufficienter impleta. Verum quoniam tu adeo pellax
esse voluisti, ut aliquam inter te et Manichaeum distinctionem
facere nitereris: ideo necesse mihi nunc
est urgere causam, ut non solum praeteritis dictis tuis,
sed etiam, si qua deinceps inferre tentaveris, clareat
obviatum. Dicimus itaque, tam bonum esse opus Dei
in nascente, ut ea quae substantiae ejus sunt naturalia,
opus emendatore non habeant. Quoniam quicumque
censuerit, id quod a Deo factum confitetur, aliter fieri
debuisse: illum sine dubio reprehendit, quem corrigendae
in alteram formam creaturae confitetur artificem
.
</p>
          <p>AUG. Tace, obsecro: quid loquaris ignoras. Nonnulli
clausis oribus nati sunt, et eis a medicis sunt
aperta. Erat apud nos Acatius quidam, honesto apud
suos ortus loco: clausis oculis natum se esse dicebat;
sed quia intus sani palpebris cohaerentibus non patebant,
medicum eos ferro aperire voluisse, neque hoc
permisisse religiosam matrem suam, sed id effecisse
imposito ex Eucharistia cataplasmate, cum jam puer
quinque fere aut amplius esset annorum, unde hoc se
satis meminisse narrabat. Omitto illum evangelicum
caecum natum, cui lumina, quae propter commendanda
mirabilia sua minus fecerat, ipse Artifex reddidit. Ibi
enim cur caecus natus fuerit, causa non tacita est; non
scilicet propter peccatum suum, vel parentum, sed ut
manifestarentur opera Dei in illo. Verumtamen interroga
medicos, et dicant tibi quam multis, ubi possunt,
opitulentur, ne vitia corporibus innata permaneant,
vel etiam natos necent. Nam quidam, sicut alii
oribus, ita clausis inferioribus meatibus oriuntur, quae
utique vitia si maneant, non eos sinunt vivere. Neque
enim cum his medicinali peritia subvenitur hominibus,
Dei opera culpata emendantur. Quis enim verax
Dei cultor ignorat, quod tales sic nasci oportebat ut
nati sunt? Sed etiam hoc pertinet ad aerumnas generis
humani, in quibus aguntur hi dies mali, justo judicio
<pb n="1316"/>
Dei, laboribus, doloribus, timoribus, periculis
pleni: quae omnia mala absit ut essent in illa felicitate
paradisi; ac per hoc non pullulaverunt nisi de
radice peccati. Quid? ipsa ingenia, si dimittantur ut
nata sunt, nec doctrinis solertibus excolantur labore
magno docentium atque discentium, nonne apparet
qualia remanebunt? Sed vos hominibus et corpore et
animo vitioso natis vestrum implete paradisum, ut infeliciter
oculis clausis, et impudenter ore aperto negetis
originale peccatum.</p>
        </div3>
<div3>
          <head>CLXIII.</head>
          <p>
 JUL. Probabilitate itaque et ea mediocritate
laudum quae naturis debetur, etiam in nascentibus
quibusque servata, augmenta beneficiorum divinorum
utilia esse et necessaria omnibus in commune aetatibus
dicimus: ita tamen ut nec virtus, nec peccatum,
sine propria cuiquam voluntate tribuatur.
</p>
          <p>AUG. Non tribuitur cuiquam virtus sine propria voluntate:
sed praeparatur voluntas a Domino <note>(Prov.
VIII, sec. LXX)</note>, sicut regis illius, propter quod oravit
Esther <note>(Esther XV)</note>.</p>
        </div3>
<div3>
          <head>CLXIV.</head>
          <p>
 JUL. Quamvis in hoc quoque clementia
Dei uberior approbetur, quoniam sanctificat parvulos
nescientes: ad laudem quippe misericordiae respicit:
cum eos nescientes culpa non inquinet; ad leges enim
id pertinet aequitatis.
</p>
          <p>AUG. Si eos nulla culpa inquinat, cur non omnes
sanctificantur? et cur omnes qui sanctificantur, exsufflantur?</p>
        </div3>
<div3>
          <head>CLXV.</head>
          <p>
 JUL. Sed de illis ego virtutibus dico, quas
usu jam perfectae rationis adipiscimur: ac per hoc,
quia id etiam hic, sicut frequenter, inculcari nobis
fuit necesse, ad ea quae inferimus ut sit attentus lector,
admoneo. Videbit enim ita in nullo Traducianos
differre a Manichaeis, ut non alia nobis objiciant
argumentorum vice, quam quae in eorum libris tenentur.
Feci id quidem etiam in primi operis mei libro
quarto.
</p>
          <p>AUG. Et respondi tibi libro meo sexto.</p>
        </div3>
<div3>
          <head>CLXVI.</head>
          <p>
 JUL. Sed quia post editionem illorum, oratu
tuo, beatissime pater Flore, apud Constantinopolim
Manichaei epistola inventa est, atque ad has directa
partes; opera est aliqua ejus inserere, ut intelligant
omnes, unde haec pro traduce argumenta descendant.
</p>
          <p>AUG. Quomodo cujusquam oratu inventam dicis
epistolam atque directam, si Deus non operatur in
cordibus hominum voluntates? Utique homo qui invenit,
epistolam voluntate quaesivit, aut voluntate
aliquid quaerebat eo loco, ubi eam potuit invenire;
aut cum de rebus talibus voluntate homines loquerentur,
voluntate apud quem fuerat, indicavit eam se habere,
quam posset ostendere et volenti tradere, quam
volens ad has partes et ille dirigeret, et vel quocumque
alio modo prorsus voluntate hominis vel hominum
factum est, ut illa inveniretur et dirigeretur epistola;
et tamen orante homine dicis hoc factum. Cur ergo
<pb n="1317"/>
non confiteris, sine ulla forinsecus sonante jussione
Deum occulto instinctu ad quod voluerit efficacissime
implendum, praeparare atque excitare hominum voluntates,
qui liberum non defendis intelligendum, sed
praecipitandum extollis arbitrium?</p>
        </div3>
<div3>
          <head>CLXVII.</head>
          <p>
 JUL. Et quamvis jam pro concupiscentia
vel voluptate carnis, quae etiam libido dicitur, quae
sexibus ob virilitatem propagationis inserta est, primo
illo opusculo eatenus disputaverim, ut docerem istam
nihil aliud esse, quam unam de instrumentis corporis
rationalibus et irrationalibus aeque inditam, ad Dei
operam pertinentem, qui carnem nostram in sensibus
affecisset: tamen quia ei et vehementer Augustinus
incumbit, eamque dicit malam, id est, peccatum esse
naturale, atque omnium peccatorum parentem, quod
pudore ejus potissimum persuadere conatur, meque
irridet, qui eam erubescam nominare directim:
</p>
          <p>AUG. Ego concupiscentiam carnis, qua caro concupiscit
adversus spiritum, et quae libido etiam nuncupatur,
malam esse dico; nunc in hac carne frenandam,
et bona consuetudine minuendam; in aeterna
vero vita omni ex parte sanandam, non, quasi addita
vel commixta nobis fuerit aliqua mala substantia, sicut
Manichaei desipiunt, separandam: sed quodlibet
de illa sentias, talem te illam, qualis nunc est, ut ad
illicita perpetranda etiam castorum, sive conjugatorum,
sive continentium corda sollicitet, et nisi robustiore
voluntate ei resistatur, evertat, in paradiso
constituere posse non crederem, nisi in istis tuis libris
vana et insana loquacitate plenissimis invenirem.</p>
        </div3>
<div3>
          <head>CLXVIII.</head>
          <p>
 JUL. Ideo et ego qualitatem rei, quam
prioribus scriptis distinguendo a Manichaei ore defendi;
nunc quoque breviter criminatorum ejus, qui
tamen se ei servire profitentur invitos, proditu vindicabo.
</p>
          <p>AUG. Vos potestis congruenter servire laudatae libidini:
nos autem in adjutorio Domini oppugnamus et
vincimus accusatam.</p>
        </div3>
<div3>
          <head>CLXIX.</head>
          <p>
 JUL. Quod igitur libris tuis, senex Augustine,
retinetur:  « libido exorta est post peccatum,
quam coacti sunt velare confusi »  <note>(De Nuptiis et Concupiscentia,
lib. 2, n. 36)</note>.
</p>
          <p>AUG. Quod igitur libris tuis, juvenis Juliane, retinetur:
apparet te contra libros meos non invenire
quid dicas, et quaerere calumnias, quas nobis loquaciter
et inaniter ingeras.</p>
        </div3>
<div3>
          <head>CLXX.</head>
          <p>
 JUL. Et item:  « Pudenda libidine qui licite
concumbit, malo bene utitur: qui autem illicite, malo
male utitur. Rectius enim accipit nomen mali quam
boni, unde erubescunt et mali et boni: meliusque credimus
Apostolo, qui dicit, <hi>Quia non habitat in carne
mea bonum</hi> »  <note>(Ibid.)</note> Et alibi:  « Non est libido nuptiarum
bonum, sed obscenitas peccantium, necessitas
generantium, lasciviarum ardor, nuptiarum pudor » <note>(Id. lib. 1, n. 13)</note>.
Et illud:  « Quod postea propagatione
fecerunt, hoc est connubii bonum: quod vero
prius confusione texerunt, hoc est concupiscentiae
malum, quod vitat ubique conspectum, et quaerit pudendo
<pb n="1318"/>
secretum <note>(De Nuptiis et Concupiscentia, lib. 1,
n. 8)</note>. Vel talia quibus ad hoc argumentum uti soles,
memoria tua magis quam ingenio prolata sunt. Manichaeus
ergo afflictus est, ut ea quae putabat acuta componeret;
tu vero frustratus, qui putasti latere posse
quod legeras et tenebas.
</p>
          <p>AUG. Quis enim est, qui vel tenuiter Manichaeorum
dogma cognovit, et lateat eum Manichaeos dicere
malam esse concupiscentiam carnis? Sed non
est hoc proprium dogmatis eorum: nam quid aliud
dicit etiam ille qui dicit, <hi>Caro concupiscit adversus
spiritum, spiritus autem adversus carnem: haec enim
sibi invicem adversantur; ut non ea quae vultis, faciatis <note>(Galat. V, 17)</note>
            </hi>?
Quid aliud etiam ille qui dicit, <hi>Quisquis dilexerit mundum, non est charitas Patris
in illo: quia omnia quae in mundo sunt, concupiscentia
carnis est, et concupiscentia oculorum, et ambitio
saeculi; quae non est ex Patre, sed ex mundo est <note>(I Joan. II, 15, 16)</note>
            </hi>?
Malam ergo esse concupiscentiam
carnis, non proprio dogmate Manichaei dicunt;
quod vident qui caeci non sunt, et Apostolos
dicere; sed Manichaeorum propriam virosamque
sententiam error vester adjuvat, qui concupiscentiam
carnis, cui, velitis nolitis, ad illicita perpetranda sollicitanti
castitas reluctatur, negatis de peccato accidisse
naturae, quam Deus condidit bonam. Ac sic,
agitis ut eam Manichaei, quam conflictatione castorum
et Apostolorum testimonio convincunt malam, de
gente tenebrarum et de mala substantia Deo coaeterna,
etiam ipsam, non malam qualitatem sanandam,
sed malam substantiam separandam; nec bonae naturae
accidisse, sed bonae naturae commixtam fuisse
concludant. Sed pergite, et nobis calumnias de Manichaeorum
peste molimini: quos ita adjuvatis, ut
faciatis invictos; nisi et vos cum illis, ea, quae vere
invicta est, catholica veritate vincamini.</p>
        </div3>
<div3>
          <head>CLXXI.</head>
          <p>
 JUL. Audi igitur nunc atque agnosce, quid
parens tuus ad quamdam filiam suam, vestram scribat
sororem.
</p>
          <p>AUG. Convicia sunt ista, nec urbana, sed vana.</p>
        </div3>
<div3>
          <head>CLXXII.</head>
          <p>
 JUL. « Manes apostolus Jesu Christi, filiae
Menoch: Gratia tibi et salus a Deo nostro, qui est
revera verus Deus, tribuatur, ipseque tuam mentem
illustret, et justitiam suam tibimet revelet, quia es
divinae stirpis fructus. »  Et post pauca:  « Per quos
et ut splendida, »  inquit,  « reddita es, agnoscendo
qualiter prius fueris, ex quo genere animarum emanaveris,
quod est confusum omnibus corporibus et
saporibus, et speciebus variis cohaeret. Nam sicut
animae gignuntur ab animabus, ita figmentum corporis
a corporis natura digeritur. <hi>Quod</hi> ergo <hi>nascitur de
carne, caro est; et quod de spiritu, spiritus est:</hi> spiritum
autem animam intellige, anima de anima, caro
de carne »  ( <hi>Manichaei Epistola</hi> ).
</p>
          <p>AUG. Si dicam tibi, istam Manichaei epistolam me
omnino nescire; quamvis verum dicam, omnino non
credes, et mecum, ut soles, vana loquacitate contendes.
<pb n="1319"/>
Sed si hoc dixit Manichaeus; quid mirum est,
quod se ipse destruxit? Si enim sicut hominis caro,
etiam hominis anima nascitur sive bona sive mala;
duas enim simul animas in homine uno esse delirant,
unam malam, alteram bonam, de suis principiis diversis
emanantes: si ergo nascitur anima, quando
nascitur caro; profecto nec mala illa est Deo coaeterna,
nec contra principes tenebrarum bona, sicut
ejus secta desipit, ab aeterno Patre prolata est. Sed
quoquo modo dicat Manichaeus animas nasci, ad nos
quid pertinet, qui verba illa Domini, <hi>Quod natum est
ex carne, caro est; et quod natum est de spiritu, spiritus
est <note>(Joan. III, 6)</note>
            </hi>; non cum homo ex homine nascitur,
sed cum ex Dei spiritu renascitur, fieri novimus
et tenemus? Non enim evangelicus, ipse totus locus
aliud permittit intelligi. Quaere ergo quibus possis
Manichaei has fabulas vendere; et potius propter illa
quae superius dixi, quomodo Manichaeorum non sis
adjutor ostende.</p>
        </div3>
<div3>
          <head>CLXXIII.</head>
          <p>
 JUL. Cognoscis nempe, quomodo signatissime
Manichaeus traducem confirmet animarum, et
quo testimonio utatur ad vituperationem carnis, illo
videlicet quod in ore vestro versatur, id est, <hi>Quod
nascitur de carne, caro est; et quod de spiritu, spiritus
est <note>(Joan. III, 6)</note>
          </hi>.
</p>
          <p>AUG. Jam dixi quomodo nos accipiamus haec verba
evangelica; quoniam non generationem, sed regenerationem
docent. Tu dic, si potes, quomodo non
adjuves Manichaei verba sacrilega de concupiscentia
carnis, quam propterea tu negas de natura primi hominis
praevaricatione vitiata in nostram naturam propagatione
descendere, ut eam putetur ille Deo
coaeternae tenebrarum genti rectissime deputare. Insipientissime
quippe et impudentissime abs te negatur
malum, quo caro concupiscit adversus spiritum, et
contra quod geruntur interiora bella castorum.</p>
        </div3>
<div3>
          <head>CLXXIV.</head>
          <p>
 JUL. Ideo non solum eloquendo, sed
etiam repetendo inculcat, dogmatis sui esse proprium,
traducem animarum putare: quod etiam per
similitudinem generantium corporum approbare conatur
 « Sicut animae, »  inquit,  « gignuntur ab animabus,
ita figmentum corporis a corporis natura digeritur;
et sicut caro de carne, ita anima de anima. » 
Sed pergamus ad reliqua. « Sicut ergo auctor animarum
Deus est, ita corporum auctor per concupiscentiam
diabolus est, ut in viscatorio diaboli per concupiscentiam
mulieris, unde diabolus aucupatur, non animas,
sed corpora. » 
</p>
          <p>AUG. Non corpora, sed animas aucupari diabolum
potuit dicere Manichaeus: corpora enim dicit ad gentis
tenebrarum naturam, unde est et diabolus, pertinere.
Proinde secundum Manichaeum, non corpora quae
ipsius sunt, sed animas bonas quae ipsius non sunt,
dicitur diabolus aucupari. Sed fides nostra bonum
Deum creatorem et animarum etcorporum novit.</p>
        </div3>
<div3>
          <head>CLXXV.</head>
          <p>
 JUL. « Sive per visum, sive per tactum,
sive per auditum, sive per odoratum, sive per gustum.
<pb n="1320"/>
Tolle denique malignae hujus stirpis radicem,
et statim te ipsam spiritualem contemplaris. <hi>Radix
enim,</hi> ait Scriptura, <hi>omnium malorum concupiscentia</hi> » <note>(I Tim. VI, 10)</note>.
Vides quo spiritu et propter quod
dogma Manichaeus concupiscentiam carnis incessat,
hanc dicens esse legem peccati, quae si a corporibus
auferretur, spiritualem se filia ejus, ad quam scribit,
factam videret. Quam opinionem quibus Apostoli nitatur
confirmare sententiis audiamus:  « <hi>Caro</hi> enim <hi>adversatur spiritui,</hi> 
 quia filia concupiscentiae est; <hi>et
spiritus carni <note>(Galat. V, 17)</note>
          </hi>, quia filius animae est. » 
</p>
          <p>AUG. Duas substantias in verbis Apostoli Manichaeus
opinatur, unam bonam, alteram malam: non
unam bonam substantiam, et alteram bonae substantiae
vitium, ex primi hominis peccato generatione
contractum, secundi hominis justitia regeneratione
sanandum: quod et contra Manichaeos, et contra
vos, tanquam invictissimum telum, catholica fides
fortiter jacit, et utrosque prosternit.</p>
        </div3>
<div3>
          <head>CLXXVI.</head>
          <p>
 JUL. Intelligis retectas esse Manichaei
dogmatis medullas, quibus fides vestra concrescit.
Jam vero nos, id est, Catholicos, pergit arguere.
 « Quare vide quam stulti sunt, qui dicunt hoc figmentum
a Deo bono esse conditum, quod certi sunt a
spiritu concupiscentiae gigni. » 
</p>
          <p>AUG. In hoc a Manichaeis simul arguimur, et vos et
nos, quoniam figmentum carnis a Deo bono utrique
conditum dicimus: spiritum vero concupiscentiae,
Manichaei substantiam esse dicunt malam, non vitium
substantiae bonae, quo caro concupiscit adversus
spiritum; quod ad eos redarguendos dicimus nos, et
ad eos adjuvandos negatis vos. Nam quia concupiscentiam,
qua caro concupiscit adversus spiritum,
etiam vobis resistentibus malum esse convincunt; si
non est, ut putatis, bonae substantiae vitium, mala
substantia deputabitur; quod est dogma Manichaeorum,
catholicae fidei vobis adjutoribus inimicum.</p>
        </div3>
<div3>
          <head>CLXXVII.</head>
          <p>
 JUL. « Cum animo nolente coeunt, et
secretis pudoribus gerunt, quo tempore odio habent
lucem, uti ne manifestentur opera eorum. Cujus rei
gratia ait Apostolus, <hi>Non est volentis <note>(Rom. IX, 16)</note>
          </hi>;
ut subaudiatur, hoc opus. Sive enim bonum geramus,
non est carnis; quia <hi>manifesta sunt opera carnis, quae
sunt fornicatio,</hi> etc., sive malum geramus, non est
animae; quia <hi>fructus Spiritus, pax, gaudium est <note>(Galat.
V, 19, 22)</note>
          </hi>. Denique clamat et ad Romanos Apostolus: <hi>Non bonum quod volo, ago; sed malum operor,
quod exhorreo 
 <note>(Rom. VII, 19)</note>
          </hi>. Videtis vocem
animae contumacis, contra concupiscentiam defendentem
libertatem animae. Dolebat enim quia
peccatum, id est, diabolus operaretur in se omnem
concupiscentiam. Legalis auctoritas indicat malum
ejus, cum omnes ejus usus vituperat, quos caro miratur
et laudat: omnis enim amaritudo concupiscentiae
suavis est animae; per quam nutritur anima, et
ad vigorem accitur. Denique coercentis se ab omni
usu concupiscentiae animus vigilat, ditatur, et crescit
<pb n="1321"/>
per usum autem concupiscentiae consuevit
decrescere. »  Intelligisne, vel sero deprehendisse nos
unde non solum saperes, sed etiam loquereris? tanto
enim magistrum tuum amore complecteris, ut non
solum itineribus ejus, sed etiam vestigiis insistas:
quod tu omnibus scriptis asseris, sicut et illi quos ad
Marcellini nomen edidisti, libri, et isti testantur quos
ad Valerium destinasti, istam videlicet concupiscentiam
carnis, quam etiam pudendam vocas, per diabolum
admixtam esse humanis corporibus.
</p>
          <p>AUG. Tu enim qua impudentia pudendam negas,
contra quam nunc, quandoquidem illam libenter
laudas, miror si fideliter dimicas. Quando autem miscebaris
uxori, quamvis nihil timendo usui concessae
voluptatis inhiabas, secretum tamen erubescendo
quaerebas. Proinde ista tua suscepta, si in paradiso
hominum felicitas permaneret, aut nulla ibi esset,
aut nullos suos motus contra nutum voluntatis exsereret,
quibus necesse esset obsistere, ut illi felicitati
honestas congrua redderetur. Sed quoniam in ejus
laudibus eo usque progressus es, ut libidinem qualem
nunc esse sentimus, talem in paradiso futuram
fuisse contendas, sibi reluctantium sollicitantem
corda castorum; quis non videat, quod non sapientia,
non eloquentia, sed impudentia mihi resistis, quia te
victum confiteri perverso pudore prohiberis? Nos
ergo carnis concupiscentiam, nec substantiam naturae
malae esse dicimus, quod dicunt Manichaei; nec omnis
ejus usus reprobatur a nobis, sicut a Manichaeis: nec
eam rursus bonam dicimus, quod dicunt Pelagiani:
nec ejus contra spiritum motus laudatur a nobis, sicut
a Pelagianis: sed dicimus eam esse vitium substantiae
bonae, quod in nostram naturam per praevaricationem
primi hominis versum est, quod dicunt catholici
Christiani; ejusque mali usus licitus et honestus
liberorum procreandorum causa approbatur a nobis,
sicut a catholicis Christianis. Ita et Manichaeos et Pelagianos
superamus, atque vitamus; quorum sic errores,
utrorumque diversi sunt, ut qui videtur minor,
ipse illius qui videtur major, demonstretur adjutor.
Quod enim malum esse satis evidenter apparet, dum
Pelagiani negant esse vitium bonae substantiae, Manichaeos
adjuvant, qui vitium ipsum malam dicunt esse
substantiam, boni Dei substantiae coaeternam.</p>
        </div3>
<div3>
          <head>CLXXVIII.</head>
          <p>
 JUL. Hanc esse peccati filiam, atque
aliorum peccatorum matrem, et de ea conqueri apostolum
Paulum, cum dicit, <hi>Scio quia non habitat in
carne mea bonum;</hi> et, <hi>Non quod volo bonum, hoc
ago; sed quod odio, illud facio <note>(Rom. VII, 18, 15)</note>
          </hi>:
quod semper a Catholicis ita expositum est, ut non
ad naturae infamiam, sed ad consuetudinis referretur
invidiam.
</p>
          <p>AUG. Ita vero catholicus tu es, et Ambrosius catholicus
non est? Non usque adeo evanuerunt homines
vestrae contagio vanitatis, quoscumque decipere potuistis,
ut hoc audeant in animum inducere. Proinde
paulisper attende. Discordiam carnis et spiritus, de
<pb n="1322"/>
qua scriptum est, <hi>Scio quia non habitat in me, hoc est
in carne mea, bonum: velle enim adjacet mihi; perficere
autem bonum, non,</hi> et caetera hujusmodi; atque
illud multo manifestius, <hi>Caro concupiscit adversus
spiritum, spiritus autem adversus carnem: haec enim
invicem adversantur; ut non ea quae vultis faciatis <note>(Galat. V, 17)</note>
            </hi>:
esse in hominibus nec nos dubitamus,
nec vos, nec Manichaei: sed unde sit in homine
uno ista discordia, inde dissensio est, et tres proferuntur
in hac dissensione sententiae; una nostra, vestra
altera, tertia Manichaeorum. Sed ne arroganter,
vel fallaciter vobis dicere videamur nostram esse
catholicam, ille eam proferat, cujus fidem et purissimum
in Scripturis sensum, sicut eum praedicat
vester ipse Pelagius, ne inimicus quidem ausus est
reprehendere. Dicit ergo Ambrosius, hanc discordiam
carnis et spiritus, per praevaricationem primi
hominis accidisse nostrae naturae <note>(Lib. 7 in Luc. XII)</note>:
vos autem dicitis, ex vi consuetudinis: Manichaei dicunt,
ex commixtione duarum naturarum coaeternarum,
boni scilicet et mali. Poteram jam dicere, ut
eligat horum trium quod voluerit, qui vult catholicus
permanere. Neque enim timere debeo, ne Manichaeos
quisque fugiens vos praeponat Ambrosio. Sed vestram
sententiam, qua dicitis hoc malum vi consuetudinis
inolescere, esse vanissimam judicat, qui videt
sine hoc malo neminem nasci. Mox enim ut quisque
ratione uti coeperit, si concupiverit castitatem,
concupiscentiam carnis, quae fuerat aetate sopita, velut
evigilantem repugnantemque jam sentit; et aut
victus abstrahitur, aut ne in ejus labatur assensum,
adversus eam, si pius est, Domino adjuvante confligit.
Quod si non vultis accipere, quid in me saevitis?
Manichaeos, Ambrosiumque committite, atque
in spectaculo hujus certaminis, si catholici estis, cui
parti faveatis eligite. Puto quod a vobis victor Ambrosius
judicatur: sed quia non estis catholici, etiam
sic securi spectamus; et vos enim et Manichaeos sine
dubio vincit Ambrosius.</p>
        </div3>
<div3>
          <head>CLXXIX.</head>
          <p>
 JUL. Tu tamen argumentando, et testimonia
Scripturarum usurpando, de hac illum concupiscentia,
quam legem peccati vocas, et omnes sanctos
tam pollutos quam conquestos fuisse confirmas.
</p>
          <p>AUG. Non polluuntur hoc malo sancti, quos constat
esse vel fuisse fortissimos hujus mali debellatores:
sed ne isto malo inexpiabiliter polluantur,
timeant potius ejus impudentissimi laudatores.</p>
        </div3>
<div3>
          <head>CLXXX.</head>
          <p>
 JUL. Quid Manichaeus dicit?  « Per concupiscentiam
corporum auctor diabolus est: per hanc
diabolus corpora, non animas aucupatur. Tolle, »  inquit,
 « malignae stirpis radicem, et spiritualis fies.
De hac Apostolus clamat ad Romanos: <hi>Non bonum
quod volo, sed malum operor quod exhorreo</hi> »  <hi>(Rom. VII,</hi> 
Nos etiam stultos vocat, qui dicamus figmentum
hoc corporis ad Deum pertinere, quod per concupiscentiam
<pb n="1323"/>
generatum esse fateamur. Vides ergo
quanta tibi sit et Manichaeo in nostri impugnatione
concordia; ejus dimicas verbis, ejus niteris argumentis:
et nos mentiri dicis, qui te discipulum illius
non solum fuisse, ut ipse scribis, sed etiam esse dicamus.
Et in hoc tamen ille prudentior, qui cum
hanc concupiscentiam carnis a diabolo credidisset
immissam, collegit confitendum esse ad Dei operam
non pertinere, quidquid de diabolica concupiscentia
appareret prolatum.
</p>
          <p>AUG. Contra hoc totum valet superior nostra responsio,
et cum hac aliae superiores, quas legat qui
volet.</p>
        </div3>
<div3>
          <head>CLXXXI.</head>
          <p>
 JUL. Tu autem hebetior qui fructum
concupiscentiae diabolicae hominem dicens, Dei tamen
eum adscribis operibus; non quasi de malo bonum
factum, sed malum et de mala radice prolatum,
habere tamen auctorem bonum, quem fructum radicis
suae diabolus sibi vindicet.
</p>
          <p>AUG. Bonum aliquod est homo, etiam quisquis
majoris aetatis est malus homo. Non enim quod malus
homo est, aufert ei quod bonum aliquod est, quia
homo est: cujus naturae, id est, boni hujus auctor
est Deus, quaecumque mala vel originis attrahat, vel
voluntatis adjiciat: non enim substantiae naturaeque
sunt vitia; ab eo salvatore sananda, quo creatore
condita est, eisdem vitiis vitiata natura. Hoc est quod
et Manichaeos evertit, et vos: qui non mecum, sed
cum Ambrosio certatis; quem Manichaeis in hoc certamine
opposui, in quo et ipsos vincit, et vos.</p>
        </div3>
<div3>
          <head>CLXXXII.</head>
          <p>
 JUL. Tuis enim sermonibus, omnes de
concupiscentia natos diabolus quasi suae arboris fructus
jure decerpit. Aeque igitur blasphemas ut
Manichaeus, qui concupiscentiam carnis a Deo conditam
vindicemus.
</p>
          <p>AUG. Si ad causam venire voluisses, cur baptizandi
et exsufflentur, et exorcismo mundentur infantes, ibi
apertissime non solum cruditis, verum etiam idiotis
catholicis Christianis novus haereticus appareres. Sed
quia id ex libro meo tibi quidem proposuisti quasi
refellendum, sed pertractare ita timuisti, ut fallaci
loquacitate vitares, et multa dicendo, quid tacueris
operires; Apostolum tibi replico, velis nolis, et inculco
dicentem de Deo Patre, <hi>Qui eruit nos de potestate
tenebrarum, et transtulit in regnum Filii charitatis
suae <note>(Coloss. I, 13)</note>
            </hi>. Hinc parvulos, si potestis,
excipite; et audete dicere, eos in regnum quidem
Christi regeneratione transferri, sed de tenebrarum
potestate non erui. Verumtamen parate vos, in facies
vestras easdem exsufflationes dignissime excipere,
quae in Ecclesia Christi et majoribus adhibentur et
parvulis. Talibus quippe exsufflationibus exsufflandi
estis, qualibus apertissime verum esse ostenditur
quod negatis.</p>
<pb n="1324"/>
</div3>
<div3>
          <head>CLXXXIII. </head>
          <p>
JUL. Jam vero illud tuum, quod priore
opere ventilavi ( <hi>Opere scripto ad Turbantium</hi> ), ubi dicis,
 « Aliquando non facit libido animo volente, eum
aliquando faciat et nolente »  <note>(De Nuptiis et Concupiscentia,
lib. 1, n. 7)</note>, atque hanc ejus superbiam, qua
nolente animo commovetur, accusas: Manichaei, non
solum sensibus, sed etiam eloquiis explicatum est.
Nam cum nos arguisset, quia diceremus a Deo fieri
homines, quos seminari fateremur per coeuntium voluptatem:
 « Stulti, »  inquit,  « a Deo dicunt esse conditum,
quod certi sunt a concupiscentia gigni, cum
animo nolente coeunt. » 
</p>
          <p>AUG. Sed Manichaeus non intelligit, etiam de hominis
malo posse Deum creare quod bonum est, et
hominem ipsum malo bene uti per pudicitiam conjugalem,
cui malo reluctatur illicienti ad damnabilem
turpitudinem. Sed tu qui hoc quod malum est, malum
esse negas, cur ei repugnas, ne turpiter vivas; et cur
ei si consentias, necesse est ut turpiter vivas?</p>
        </div3>
<div3>
          <head>CLXXXIV.</head>
          <p>
 JUL. Quod vero tu posuisti,  « concupiscentiae
malum est, quod vitat ubique conspectum, et
quaerit pudendo secretum »  <note>(Ibid., n. 8)</note>: ita et Manichaeus,
 « Secretis, »  inquit,  « pudoribus agunt, quo
tempore odio habent lucem, uti ne manifestentur opera
eorum. » 
</p>
          <p>AUG. Sicut Manichaeus nescit quid boni agatur per
carnalis concupiscentiae malum; sic et tu nescis cui
malo pudor quaerat secretum, etiam in bono opere
nuptiarum.</p>
        </div3>
<div3>
          <head>CLXXXV.</head>
          <p>
 JUL. Quod vero ais,  « quia concupiscentia
qui licite commiscetur, malo bene utitur »  <note>(Id., lib.
2, cap. 21)</note>, ut magis credi Apostolo commemores,
qui dixisset, Quia non habitat in carne sua bonum, et
hoc non bonum, id est malum in carne Apostoli habitans,
vis concupiscentiam carnis videri: Manichaeus
non aliter quam tu posuit. Nam postquam dixit,  « Ne
manifestentur opera eorum; Propter quod Apostolus, » 
inquit,  « clamat ad Romanos, <hi>non bonum quod
volo, ago; sed malum operor, quod exhorreo:</hi> Dolebat
enim, »  inquit,  « quia peccatum, id est, diabolus, operabatur
in eo omnem concupiscentiam. Legalis auctoritas
indicat malum concupiscentiae, cum omnem
ejus usum vituperat, quem caro miratur et laudat. » 
</p>
          <p>AUG. Numquid Apostolus omnem concupiscentiae
carnalis usum vituperat, qui dicit, <hi>Et si acceperis uxorem,
non peccasti; et si nupserit virgo, non peccat <note>(I
Cor. VII, 28)</note>
            </hi>? Ergo Manichaeus quid loquatur ignorat.
Sed nec tu quid loquaris intelligis, qui putas aliud significasse
Apostolum quam carnis concupiscentiam:
de qua alius apostolus, quod non sit a Patre, sed ex
mundo sit, dicit <note>(I Joan. II, 16)</note>: qua ut caro concupiscat
adversus spiritum, ex primi hominis praevaricatione
descendere, catholicus doctus et doctor et
didicit in Catholica et docuit <note>(Ambrosius, lib. 7 in
Luc. XII)</note>.</p>
        </div3>
<div3>
          <head>CLXXXVI.</head>
          <p>
 JUL. Quod autem multum ad distinctionem
inter te et Manichaeum tenendam valere existimasti,
<pb n="1325"/>
ut diceres bonam quidem, sed primorum
hominum tantum factam naturam, omnem autem
deinceps per concupiscentiam fuisse subversam:
etiam Manichaeus ita disseruit:  « Operae, »  inquit,
 « pretium est advertere, quia prima anima quae a Deo
luminis manavit, accepit fabricam istam corporis, ut
eam freno suo regeret. Venit mandatum, peccatum
revixit, quod videbatur captivum: invenit articulos
suos diabolus, materiam concupiscentiae in eam
seduxit, et per illam occidit. Lex quidem sancta, sed
sancta sanctae; et mandatum et justum et bonum;
sed justae et bonae. »  Sic etiam in illa ad Patricium
epistola,  « quasi de primae factum flore substantiae
meliorem dicit secutis. »  Non ergo magnum est, nec
aliquid ad defensionem tui promovet, quod a criminatione
naturae humanae Adam sequestrandum putasti,
super cujus statu mox plenius disseremus. Hic
monstrasse sufficiat, nihil ita rude in tuis sensibus
inveniri, ut non sit jam Manichaei volutatione detritum.
</p>
          <p>AUG. Manichaeus ex commixtione duarum naturarum
coaeternarum, boni scilicet et mali, non solum
hominem, sed universum mundum constare dicit,
et ad eum omnia pertinentia; ita sane, ut ipsam fabricam
mundi, quamvis ex commixtione boni et mali,
Deo bono artifici tribuat: animalia vero, et cuncta
quae nascuntur e terra, et ipsum hominem, opera
esse dicat malignae mentis, quam genti attribuit tenebrarum.
Hinc est, quod  « animam primam »  dicit  « a
Deo lucis manasse, et accepisse istam fabricam corporis,
ut eam freno suo regeret. »  Non enim hoc de
homine, sed de anima bona dicit, quam Dei partem
atque naturam universo mundo, et omnibus quae in
eo sunt, opinatur esse permixtam; in homine autem
per concupiscentiam decipi. Quam concupiscentiam,
quod saepe inculcandum est, non vitium substantiae
bonae, sed malam vult esse substantiam. Mala non
vacuum fuisse dicit Adam, sed ejus minus habuisse,
multoque plus lucis. Videsne huic dementiae, quae Dei
naturam corruptibilem dicit, eamque malae naturae
commixtione corrumpit, quantum catholica fides adversa
sit, quae omnia mala generis humani, quorum
non parvam partem parvulos etiam cernimus perpeti,
et ipsam concupiscentiam qua caro concupiscit adversus
spiritum, quibus malis omnibus paradisus a vobis,
sed vester, impletur, non dicit esse nisi ex natura
bona, et a Deo bono bene instituta, sed propria voluntate
et primi hominis praevaricatione vitiata? Quod
vos negantes, quid agitis, nisi ut haec omnia mala,
quae de peccato naturae bonae in parvulos venire non
vultis, commixtioni malae naturae tribuantur, quam
Manichaeorum furiosus error inducit? Videtis igitur,
etsi videre non vultis, insanos et perditos Manichaeos,
ne vobis adjuvantibus vincant, vobiscum esse vincendos;
imo adjuvante Domino vobiscum esse jam victos.</p>
        </div3>
<div3>
          <head>CLXXXVII.</head>
          <p>
 JUL. Persistit sane invehi in nos, et
<pb n="1326"/>
adjungit:  « Hi autem qui concupiscentiam istam contra
evangelicos et apostolicos Libros, quos vacuo lectitant,
bonum ausi sunt dicere; videas, »  inquit,
 « sanctos eorum nunc cum filiabus dormisse, nunc
cum pluribus et concubinis et uxoribus miscuisse negotium.
Nec hoc Apostoli vident: <hi>Quae societas luci et
tenebris, fideli et infideli, Christo et Belial <note>(II Cor. VI,
14, 15)</note>
          </hi>? Errant glomerati nubilo concupiscentiae,
cujus veneno ita fruuntur, ut amentia capti, cum hoc
gerunt, a Deo id concessum putent; quasi ignorent
Apostolum dixisse, <hi>Quae geruntur ab eis in tenebris,
turpe est etiam dicere</hi> »  <note>(Ephes. V, 12)</note>. Vides nempe
quomodo negotium vexat pudoris, atque contra nos
id valere plurimum putat, qui non malum dicere audeamus,
quod velandum tamen pudore fateamur. Nullum
vestimentum ergo texuisti, quo deformitatem tui
dogmatis operires, praeter pannos quibus in parentis
tui et magistri haereditate crevisti. Persistit igitur erigi
in nos, faciensque apostrophen:  « Age tu, »  inquit,
 « defensor concupiscentiae, aperto sermone narra
fructus et opera ejus. Ecce ego contra eam, non timeo
lucem, quam illa trepidat, quam illa odit. Omnis
enim qui male agit, odit lucem, et non venit ad lucem,
ne manifestentur opera ejus <note>(Joan. III, 20)</note>. Videsne
concupiscentiam mali esse originem, per quam
miserae animae libidini serviunt, non sponte, quia hoc
est quod nolente animo gerimus solum? »  Hinc est
quod et tu:  « Nam quid est, »  inquis,  « quod labia,
lingua, manus, inflexiones dorsi, cervicis, et laterum,
ut ad opera congrua moveantur, positum in potestate
est; cum vero ventum fuerit ut filii seminentur,
membra in hoc opus creata non serviunt; sed exspectatur
ut ea velut sui juris libido commoveat, et
aliquando non facit animo volente, cum aliquando
faciat et nolente »  <note>(De Nuptiis et Concupiscentia, lib. 1,
n. 7)</note>? Enumerasti tu nempe omnia officia membrorum,
eaque commendans servire voluntatis imperio,
libidinis negotium dicis, quod hoc solum nolente animo
faciamus. Quid Manichaeus?  « Videsne, »  inquit,
 « concupiscentiam mali esse originem, per quam miserae
animae libidini serviunt, non sponte, quia hoc
est quod nolente animo gerimus solum? »  Sed videamus
quid aliud adjungat. « Denique omne peccatum
extra corpus est, quia actuale est: qui autem fornicatur,
in corpus suum peccat <note>(I Cor. VI, 18)</note>. Omne
enim peccatum antequam fiat, non est; et post factum,
memoria sola ejus operis, non ipsa ipsa species manet:
malum autem concupiscentiae, quia naturale est,
antequam fiat, est; cum fit, augetur; post factum,
et videtur et permanet. »  Quid igitur nobiscum jurgas,
quia te Manichaeum vocemus; cum nec in illius scriptis
aliud quam quod tu dicis, nec in tuis aliud quam
quod ille vult persuadere, teneatur. Jam vero illud
quod per plebia, a vobis tamen infusum, ora discurrit,
in eadem Manichaei epistola continetur, id est,
 « Si peccatum naturale non est, quare baptizantur
<pb n="1327"/>
infantes; quos nihil per se mali egisse constat? » 
Ideo autem dixi illud per multorum volitare linguas,
quia vulgarius argumentum etiam a tardis quibusque
comprehensum est: caeterum tu in tuis libris in eo
spem totam reponis. Et hoc ergo ipsum hoc modo
tuus praeceptor exsequitur:  « Qui his verbis mihi interrogandi
sunt, Si omne malum actuale est; antequam
malum quispiam agat quare accipit purificationem
aquae, cum nullum malum egerit per se? Aut si
necdum egit, et purificandus est; licet eos naturaliter
malae stirpis pullulationem ostendere, illos
ipsos quos amentia non sinit intelligere, neque quae dicunt,
neque de quibus affirmant »  ( <hi>Epistola Manichaei</hi> ).
Audis quomodo conviciatur nobis? Amentes vocat,
nec intelligentes vel quae dicamus, vel quae affirmemus,
qui malae stirpis pullulationem negemus; cum
baptizemus etiam eos purificante aqua, qui malum
nullum egerint, id est, parvulos. Posita sunt nempe
de ejus multa sententiis: sed nisi Menoch filiam, et
Manichaeum qui se Christi apostolum nominat <note>(Supra,
cap. 172)</note>, titulus indicaret, te omnino suum pollicerentur
auctorem. Cum ergo nihil aliud dicas, quam
quod Mani docente didicisti; putas te in aestimatione
Catholicorum aliter habendum, quam illum per
quem talium dogmatum sacramenta potasti?
</p>
          <p>AUG. Finisti tandem, quae de Manichaei epistola,
quam tui collegae Flori orationibus adjutus te invenisse
laetaris, contra nos putasti esse dicenda. Ubi certe Manichaeus
concupiscentiam carnis accusat, qua caro concupiscit
adversus spiritum: hanc autem Catholicis objiciendam
sic arbitratur, tanquam eam bonam esse
dicant, quia nuptiarum bonum doctrinae dominicae atque
apostolicae sanitate commendant. Quando enim
posset Manichaeus malum concupiscentiae carnalis a
bono discernere conjugali, cum ad Hebraeos Epistola
nonnisi eorum dicat esse solidum cibum, qui exercitatos
habent sensus, ad separandum bonum a malo <note>(Hebr. V, 14)</note>?
Sed plane tu in hujus Manichaei morsum
inevitabiliter incidisti, tantus laudator concupiscentiae
carnis, ut eam non qualis ibi esse potuisset,
si esse debuisset, sed omnino qualis nunc est, etiam
in paradiso, id est in loco tam magnae beatitudinis,
collocares; ut scilicet illius loci habitatores ita beata
pace fruerentur, ut in se ipsis intestino bello, ne in
consensus illius illiciti vel inhonesti concubitus laberentur,
contra motus concupiscentiae dimicarent. Hoc
malum in paradiso esse non posset, nisi forte illo picto,
de quo superius locuti sumus, qui haberet titulum
suprascriptum, Paradisus Pelagianorum <note>(Supra,
cap. 154)</note>. Ubi etsi ipsa concupiscentia occultis motibus
corda casta sollicitans non posset ulla exprimi
arte pictoris; pingi tamen possent gravidae feminae,
cibos utiles fastidio repellentes, foeda delectatione
noxios appetentes, nauscantes, vomentes, pallentes,
immaturos fetus abortu aliquando fundentes, in ipso
<pb n="1328"/>
etiam partu poena, quam mater Eva suscepit, miseriam
suam protestantes; etsi non sonante pictura,
tamen facies tristium, gementium, plorantium, sicut
poterat, imitante: natique ipsi omnes flentes communi
sorte nascentium, et diversarum varietate poenarum,
et multi etiam postea sub verberibus magistrorum.
Hanc picturam nesciens quisquis aspiceret, et titulum
legeret, causamque requireret; haec ei videlicet,
sed a vobis, egregia ratio redderetur, qua diceretis:
Talis esset omnino etiam ibi conditio generis humani,
quia talis est hic, ubi similiter a fetibus hominum
nulla trahitur origo peccati. Si acquiesceret, fieret
Pelagianus: si vero irrisae huic insipientiae acquiescere
nollet, argueretur a vobis ut Manichaeus. Sed
huic contentioni, Dei sancte antistes Ambrosi, docte
in Ecclesia et doctor Ecclesiae, dic istis, concupiscentiam
qua caro concupiscit adversus spiritum, et
de qua Manichaeus nesciens quid loquatur, tendit muscipulas
imperitis, non ex alienae commixtione naturae,
sicut ille desipit, sed naturae nostrae bonae a bono
conditae ex praevaricatione primi hominis accidisse <note>(Lib. 7 in Luc. XII)</note>.
Sed vos fortasse impudentissima
pervicacia eligitis adjumenta praebere impurissimo
Manichaeo, quam sancto acquiescere Ambrosio. Agite
ut placet, sed non gaudebit vel vobis adjutoribus
Manichaeus; quoniam catholica fide, in Christi nomine
et virtute utrosque vincit Ambrosius. Si enim talis
esset ista concupiscentia, quae carnali suo motu nec
praecederet, nec excederet hominis voluntatem, sed
ejus semper sequeretur arbitrium; profecto nec Manichaeus
quid in ea juste reprehenderet, inveniret;
nec eam quispiam nostrum in paradiso conjugatos
habere non potuisse contenderet; nec Ambrosius de
praevaricatione primi hominis eam traxisse nos diceret,
quia concupiscere contra spiritum non videret.
Nunc vero quia talis est, ut concupiscat contra spiritum,
etiamsi spiritu resistente non vincat; et ideo
esse non posset, pace illa magna in paradiso fruentium
beatorum; nec fas est credere commixtione
malae naturae corruptibilem Deum; restat ut et vos et
Manichaeos fides vincat Ambrosii de primi contagione
peccati.</p>
        </div3>
<div3>
          <head>CLXXXVIII.</head>
          <p>
 JUL. Superest ut examinemus illam
sententiam tuam, quam tu te ad unum sermonem
revocare pollicitus, breviter, ut non est negandum,
et acutule collegisti. <hi>Natura humana, si malum esset,
non esset generanda; si malum non haberet, non esset
regeneranda: atque ut ad unum verbum utrumque concludam,
natura humana si malum esset, salvanda non
esset; si ei mali nihil inesset, salvanda non esset <note>(De
Nuptiis et Concupiscentia, lib. 2, n. 36)</note>
          </hi>. In hoc loco
non es a nobis ingenii tui laude fraudandus; pro tua
enim prorsus dici melius ratione non potuit: sed tamen
rerum natura non sinit, ut promoveat quidquam
exacta calliditas. Durum tibi est omnino contra stimulum
calcitrare: quidquid enim compegeris, non
minus quam glacies admotae veritatis igne dissolvitur.
Denique quid a nobis nunc referatur attende. Conclusisti
<pb n="1329"/>
hoc modo: <hi>Certe natura hamana si malum esset,
salvanda non esset.</hi> Assentimur; prorsus verum dixisti: <hi>Si malum esset, salvanda non esset;</hi> 
 quia res mala,
et naturaliter mala, nec mereretur, nec caperet salutem.
Cur non caperet? Quia aliud quam facta erat,
fieri non posset: non autem mereretur, quia nihil in
ea erat, quod Dei dignaretur liberare clementia. Cum
autem dicimus, <hi>si esset</hi> (quod certe esse non potest),
non illi spem negati conciliamus effectus; sed ad destructionem
alterius opinionis, quae incidit, de rebus
impossibilibus dicere solemus, Si hoc vel illud, verbi
gratia, esset, illud sine dubio sequeretur: ut cum illud
esse non potest, etiam hoc propter cujus amolitionem
illatum fuerat, multo magis negetur. Jam igitur frequenter
ostendimus, malum aliquid per naturam esse
non posse: sed tamen nunc sine praejudicio istius
constituti, sententiae tuae partem probamus, qua dixisti, <hi>Natura humana si malum esset, salvanda non
esset.</hi> 
 Salutem in Baptismate collocasti, et argumentatus
es consequenter; quoniam si verum dicerent
Manichaei, qui malam dicunt naturam, desiperent
Christiani, qui malae naturae remedium Baptismatis
crederent admovendum: et ideo qui malam confirmat
hominum naturam, gratiam negare compellitur;
quod ita recurrit, ut qui gratiam confirmat, hominum
laudet naturam, cujus saluti eam intelligit fuisse
provisam.
</p>
          <p>AUG. Non est verum quod dicis: fallis, aut falleris.
Non enim qui malam, sed qui malum confirmat hominum
esse naturam, id est, non qui eam malam esse,
sed qui eam malum esse confirmat, gratiam negare
compellitur. Nam ubi mala est, ibi magis indiget gratia.
Mala quippe est natura malus homo; quoniam
homo sine dubitatione natura est: sic mala est natura
mala mulier; quoniam mulier utique natura est.
Quomodo ergo, qui hoc dicit, gratiam negare compellitur;
cum gratia naturis malis, id est, hominibus
malis, ut mali esse desinant, opituletur? Sed aliter
dicimus, Malus est iste homo; aliter, Malum est iste
homo: illud verum esse potest, hoc non potest.
Sicut, Vitiosus est homo iste, si dicimus, verum esse
potest: si autem dicimus, Vitium est iste homo, verum
non potest esse. Proinde noli errare, vel mittere
homines in errorem, et sic me dixisse intellige, <hi>Natura
humana si malum esset, non esset generanda; si
malum non haberet, non esset regeneranda:</hi> ac si dixissem,
Natura humana, si vitium esset, non esset
generanda; si vitium non haberet, non esset regeneranda.
Item quod sequitur, ubi me ad unum verbum
dixi utrumque concludere, ita dixi, <hi>Natura humana
si malum esset, salvanda non esset; si ei mali nihil inesset,
salvanda non esset:</hi> tanquam dicerem, Natura
humana si vitium esset, salvanda non esset; si ei
vitii nihil inesset, salvanda non esset. Ecce feci verba
mea planiora, non ut invenires quod contra diceres;
sed ut intelligereris non potuisse invenire quod diceres.</p>
        </div3>
<div3>
          <head>CLXXXIX.</head>
          <p>
 JUL. Quid igitur hinc conficiatur, adverte:
non adhaerere negationem gratiae laudi humanae
<pb n="1330"/>
naturae; quinimo haec quatuor ita esse conjuncta,
ut alterum sine altero teneri nequeat; sed
infamia naturae pariat negationem gratiae, et laus
gratiae pariat praedicationem naturae: ista enim in
quamvis sibi partem reciprocari possunt. Bene ergo
dixisti, <hi>Natura humana si malum esset, salvanda non
esset:</hi> hoc enim utrumque dicunt Manichaei, malam
videlicet carnis naturam, nec posse salvari per gratiam,
nec debere.
</p>
          <p>AUG. Sed illi sic dicunt malam carnis naturam, ut
eam malum esse dicant, non malum habere; quia
ipsum vitium non substantiae accidens, sed substantiam
putant esse.</p>
        </div3>
<div3>
          <head>CXC.</head>
          <p>
 JUL. Sed post haec admoves sententiam tibi
charam, et dicis: <hi>Si autem naturae humanae mali nihil
inesset, salvanda non esset. Qui ergo dicit eam bonum
non esse, bonum negat conditae Creatorem: qui vero
negat ei malum inesse, misericordem vitiatae invidet Salvatorem <note>(De Nuptiis et Concupiscentia, lib. 1, n. 36)</note>
          </hi>.
Sit igitur lector intentus: videbit nihil te dixisse
aliud, quam quod dicendum negaras: pronuntiasti
enim, ei rei malum inesse naturaliter, quam dixeras
malam non esse naturaliter.
</p>
          <p>AUG. Non dixeram malam non esse, sed malum
non esse: hoc est, ut planius loquar, non dixeram
vitiatam non esse, sed vitium non esse. Relege, et
intellige.</p>
        </div3>
<div3>
          <head>CXCI.</head>
          <p>
 JUL. Sed intelligi non potest aliud mala
natura, quam id quod malum est habere congenitum.
</p>
          <p>AUG. Sive congenitum sit malum, sicut ingenii
fatuitas, sive voluntate assumptum, sicut homicidium;
potest dici malus homo etiam mala natura, quia et
homo natura est; sicut malus equus potest et malum
animal dici, quia et equuus animal est.</p>
        </div3>
<div3>
          <head>CXCII.</head>
          <p>
 JUL. Et ut fiat brevis ac pura conclusio:
si naturae inest ita malum, ut nascatur ex ea cum
ipsis seminibus malum; mala sine dubitatione convincitur.
</p>
          <p>AUG. Etsi mala convincitur, non tamen malum
est: quia etsi vitiata convincitur, non tamen vitium
est.</p>
        </div3>
<div3>
          <head>CXCIII.</head>
          <p>
 JUL. Si autem vindicatur a malis, et bona
defenditur, nec nasci ex ea malum, nec ei inesse potest
naturaliter. Evanuit igitur conclusio tua; quia
sententia, quam secundo loco intulisti, non distinxit,
sed geminavit priorem.
</p>
          <p>AUG. Non continuo, si bona defenditur, vindicatur
a malis. Eadem quippe natura, et bona est, in quantum
natura est; et mala est, si vitiata est: non est
tamen malum ulla omnino natura. Non igitur evanuit
mea conclusio, qua dixi, <hi>Natura humana, si malum
esset, salvanda non esset; si ei mali nihil inesset, salvanda
non esset.</hi> Sed si vis verum dicere, dic potius
evanuisse argumentationem tuam, qua voluisti refellere
conclusionem meam.</p>
        </div3>
<div3>
          <head>CXCIV.</head>
          <p>
 JUL. <hi>Natura,</hi> inquis, <hi>humana si malum esset,
salvanda non esset; si ei mali nihil inesset, salvanda
non esset:</hi> quid aliud ostendisti, quam unam rem
<pb n="1331"/>
propter id debere salvari, propter quod illam negaveras
debere salvari?
</p>
          <p>AUG. Salvanda est, quia mala est, non quia malum
est: si autem esset malum, salvanda non esset. Non
enim quia malum est, sed quia malum habet, mala
est: sicut non quia vitium est, sed quia vitium habet,
vitiosa est. Quia vitiosa est ergo, salvanda est:
si autem ipsa natura, hoc est, ipsa substantia, vitium
esset, salvanda non esset. Quomodo ergo unam rem
propter hoc dixi debere salvari, propter quod illam
negaveram debere salvari; cum aliud sit vitium habere,
aliud vitium esse? Salvanda est ergo, quia vitium
habet, non quia vitium est: si autem vitium
esset, salvanda non esset. Vides quam non hoc sit
respondere, quod est non tacere: quandoquidem
vides te nihil respondisse, et tamen tacere noluisse.</p>
        </div3>
<div3>
          <head>CXCV.</head>
          <p>
 JUL. Ac per hoc, eo revolutus es, ut Manichaeum,
quem professione contempseras, argumentatione
reparares. Nam dicendo, <hi>Si mala esset, salvanda
non esset,</hi> speciem pugnantis indueras: subdendo autem, <hi>sed si nihil in ea mali esset, salvanda non esset,</hi> 
ipsi te fideliter militare docuisti. Cum ergo apparuerit
hoc tua quod Manichaei sententia contineri, id est,
malam esse hominum naturam, cui ille et tu pariter
malum inesse dicitis, tuque pronuntiaveris malam naturam
non esse salvandam; absolutissime confectum
est, fidem vestram junctis omnino turmis tam naturam
impugnare, quam gratiam.
</p>
          <p>AUG. Numquid quoniam verba mea mutas, ut aliquid
respondisse videaris, ideo difficile aut impossibile
facis legentibus, vel recolere animo, vel certe
in hoc ipso tuo libro paulo superius relegere, et videre
quid dixerim, ubi et ipse illa sicut a me sunt
dicta posuisti? Ego enim non dixi, Si mala esset, salvanda
non esset; cum ideo salvanda sit, ut non sit
mala: sed dixi, <hi>Si malum esset, salvanda non esset.</hi> 
Habendo quippe vitium mala est, quo consumpto,
sine dubitatione fit salva: non ipsa vitium est; alioquin
ipsa consumeretur, cum consumitur vitium. Cum
vero salute vitium consumatur, quid isto modo nisi
natura salvatur? Cum itaque dicitur sanari vitium,
non ipsum vitium, sed illa cui hoc inerat, natura salvatur;
quae si vitium esset, non salvaretur, sed finiretur
potius sanitate: imo sanitas hoc modo ulla fieri
non posset; quoniam si fieret, maneret natura sanata,
consumpto vitio quo non erat sana; si autem natura
vitium esset, non utique consumpto vitio sanaretur,
sed ipsa consumeretur. Ac per hoc, natura humana
non si mala esset, sed si malum esset, hoc est, si vitium
esset, salvanda non esset; si ei nihil mali inesset,
hoc est, si vitio mala non esset, salvanda non
esset. Ecce quod dixi; noli mutatis a te verbis meis
velle facere locum, non responsionibus, sed contentionibus
tuis.</p>
        </div3>
<div3>
          <head>CXCVI.</head>
          <p>
 JUL. Sequiturque ut nemo possit laudare
<pb n="1332"/>
gratiam Christi, nisi qui in natura bonum opus laudaverit
Conditoris.
</p>
          <p>AUG. Hoc verum dixisti: et ideo etiam in mala
natura opus laudabile est Conditoris; quia et natura
mala, in quantum natura est, bonum est; atque ut
hoc bonum liberetur a malo, gratia necessaria est.</p>
        </div3>
<div3>
          <head>CXCVII.</head>
          <p>
 JUL. Certe nulla hic de studiis adultorum
hominum quaestio, sed de sola nascentium qualitate
versatur, in quibus naturae examinatur status. Hanc
tu itaque naturam sine aliquo propriae voluntatis admixtu
ream, damnatam, malis, id est, criminibus,
plenam, cum Manichaeo tamen asseris: quam nos
sine scelere, sine peccati malo innoxiam, et capacem
virtutis tuemur.
</p>
          <p>AUG. Agnoscimus te, agnoscimus magnum tutorem,
qui parvulis quos tueris, non sinis succurrere Salvatorem.
Si autem sinis, dic, quaeso, quando salvi corpore
baptizantur, ex quo malo, ex quo vitio, ex qua
parte salventur. Sed quid dicturus es, homo qui facis
tibi paradisum tuum, quem non erubescis implere
poenis immeritis parvulorum?</p>
        </div3>
<div3>
          <head>CXCVIII.</head>
          <p>
 JUL. Hanc ergo tu in parvulis, criminosam,
vitiosam, et damnatam sua voluntate arguis, an conditione
nascendi? Si propria voluntate, ut videlicet
illi parvuli suis studiis peccasse dicantur; monstrum
quidem opinionis exoritur, peccati tamen tradux
negatur; non enim accepit ab alio, quod potuit ipse
committere: sin autem tot mala non actione sua,
sed conditione sortitur, naturaliter iniqua convincitur.
</p>
          <p>AUG. Nec sua voluntate arguo naturam parvulorum;
nemo enim quia vult nascitur; nec conditione nascendi,
nisi quia miseri nascuntur, non quia nascuntur.
Nasceretur enim etiam natura humana in paradiso,
ex Dei benedictione fecunda, etiamsi nemo
peccasset, donec Deo praecognitus sanctorum numerus
compleretur. Sed illi parvuli nec flerent in paradiso,
nec muti essent, nec aliquando uti ratione non
possent, nec sine usu membrorum infirmi et inertes
jacerent, nec morbis affligerentur, nec a bestiis laederentur,
nec venenis necarentur, nec aliquo casu vulnerarentur,
vel ullo sensu, aut ulla parte corporis
privarentur, nec a daemonibus vexarentur, nec surgentes
in pueritiam domarentur verberibus, aut erudirentur
laboribus, nec ulli eorum tam vano et
obtunso nascerentur ingenio, ut nec labore, nec dolore
ullo emendarentur; sed excepta, propter incapaces
uteros matrum, sui corporis quantitate, tales
omnino qualis Adam factus est, gignerentur. Nunc autem
nec tales essent quales videmus, nec talia paterentur,
nisi peccato illo magno natura humana in has
miserias mutata atque damnata. Non ergo ita se habent
conditione nascendi, sed contagione peccati et
conditione supplicii.</p>
        </div3>
<div3>
          <head>CXCIX.</head>
          <p>
 JUL. Quo ergo super naturae judicio Manichaeus
tuque distatis? Quia ille, inquis, eam malam
<pb n="1333"/>
fatetur. Tu ergo si id abnuis, bonam eam esse pronuntia;
et sublata contentio est: capieris statim veritatis
retibus in salutem. Sed reclamas. Audiamus
ergo quid parias, Aristoteles Poenorum. <hi>Tantum,</hi> inquis, <hi>malum ei inest, ut possideatur a diabolo, atque
aeternum mereatur incendium.</hi> 
</p>
          <p>AUG. Tu autem qui eam negas a diabolo possideri,
procul dubio negas a potestate erui tenebrarum, cum
in Christi regnum regeneratione transfertur; et accusas
universam catholicam Ecclesiam magno crimine
majestatis. Non enim legibus hujus mundi alio crimine
tenetur reus, quisquis imaginem, quamvis non
vivam, tamen imperatoris exsufflat: exsufflantur autem
parvuli in exorcismo, priusquam baptizentur:
exsufflantur igitur vivae imagines, non regis cujuscumque,
sed Dei. Imo vero exsufflatur, sed diabolus,
qui contagione peccati tenet parvulum reum, ut illo
foras misso <note>(Joan. XII, 31)</note> parvulus transferatur ad
Christum. Exsuffletur itaque Juliani amentia, ne majestatis
rea in parvulorum mundatione et exsufflatione
dicatur Ecclesia. Si autem non eruitur a potestate tenebrarum,
et illic remanet parvulus; quid miraris in
igne aeterno cum diabolo futurum, qui in Dei regnum
intrare non sinitur? An quia Pelagiani nescio quem
parvulis non baptizatis, praeter Dei regnum, quietis et
vitae aeternae locum praeparant, ideo Christi erit falsa
sententia: <hi>Qui crediderit et baptizatus fuerit, salvus
erit; qui autem non crediderit, condemnabitur <note>(Marc.
XVI, 16)</note>
            </hi>? Quisquis autem negat parvulos credere per
ora gestantium, neget eos et accipere Baptismum,
quia in manibus gestantium reluctantur.</p>
        </div3>
<div3>
          <head>CC.</head>
          <p>
 JUL. Sed adeo mala non est, ut nisi Manichaeus
eam accusare non possit.
</p>
          <p>AUG. Manichaeus ergo dixit, <hi>Omnes sub peccato nascimur,
quorum ipse ortus in vitio est <note>(Ambrosius, lib. 1
de Poenitentia, cap. 2, vel 3)</note>
            </hi>? Sed quia hoc dixit
doctus et doctor catholicus, quid es nisi deceptus et
deceptor haereticus?</p>
        </div3>
<div3>
          <head>CCI.</head>
          <p>
 JUL. Ego, inquit, tamen non sum Manichaeus,
qui eam absolvo verbis, et condemno judiciis.
</p>
          <p>AUG. Tu eam condemnas judicio, et hoc iniquo,
quam mala tanta vis perpeti sine merito malo.</p>
        </div3>
<div3>
          <head>CCII.</head>
          <p>
 JUL. Quid igitur hic primum accusem, impudentiam
mentientis, libidinem disputantis, an profanitatem
tam prava credentis? Nobis tamen intelligo
utendum prophetae esse verbis: <hi>Beati sumus Israel,
quia quae Deo placent, nobis nota sunt <note>(Baruch IV, 4)</note>
          </hi>.
</p>
          <p>AUG. Itane vero, quae Deo placent vobis nota sunt?
Insulse, ut sine ulla contagione peccati premantur
parvuli gravi jugo, placet Deo? Trahunt ergo contagium
de illo primo magnoque peccato: quod vos
nolentes fateri, quid nisi injustum judicium datis
Deo?</p>
        </div3>
<div3>
          <head>CCIII.</head>
          <p>
 JUL. Sed invectionum officium legentium
censura supplebit: nos pergamus ad reliqua. Certe
<pb n="1334"/>
nullum est in rebus aliud malum, quod vere malum
sit, nisi quod peccatum vocamus.
</p>
          <p>AUG. Si non sunt mala etiam supplicia peccatorum,
non est quomodo defendas Deum dixisse verum, qui
dixit creare se mala <note>(Isai XLV, 7)</note>; non enim dicendus
est creare peccata.</p>
        </div3>
<div3>
          <head>CCIV.</head>
          <p>
 JUL. Ex quo peccato gignitur in unoquoque,
ut dicis, naturale malum: nihil est igitur aliud vere
malum, quam meritum malum.
</p>
          <p>AUG. Non tantum meritum malum, verum etiam
poena, quae malo merito redditur, malum est. Non
enim vere malum est peccatum, et non est vere malum
poena peccati. Si ergo nullum esset in parvulis ex
origine malum meritum, quidquid mali patiuntur,
esset injustum. Et ideo ista mala in paradiso esse
non possent; quia nullum esset ibi meritum malum,
si felix obedientia permaneret. Ac per hoc, quia hic
sunt in parvulis mala, quae ibi non essent; habent
etiam meritum malum, quod nisi originaliter non
haberent.</p>
        </div3>
<div3>
          <head>CCV.</head>
          <p>
 JUL. Si ergo et Manichaeus non ob aliud dicit
malam naturam, quam quod eam mali meriti arbitratur,
cui putat inferenda supplicia; et tu naturae humanae
malum inesse confirmas, nec aliud malum quam
quod Manichaeus, id est, concupiscentiam carnis,
quam a diabolo concionaris infusam; eamque sic
mali meriti esse dicis, ut aeternis eam persistas adjudicare
tormentis: non aliter sine dubio quam Manichaeus,
pessimam illam damnatamque pronuntias.
</p>
          <p>AUG. Jam erubesce. Concupiscentia carnis non
est a Patre, sed ex mundo est; id est, ex hominibus,
quorum fetibus impletus est mundus: hanc autem
Manichaei tribuunt genti tenebrarum, adjuvantibus
vobis, qui hoc malum nobis per praevaricationem
primi hominis, secundum Ambrosianam <note>(Lib. 7 in
Luc. XII)</note>, hoc est, catholicam fidem, in naturam vertisse
non vultis.</p>
        </div3>
<div3>
          <head>CCVI.</head>
          <p>
 JUL. Videamus ergo quomodo huc redeat
etiam pars secunda sententiae tuae. Dixisti enim: <hi>Qui dicit naturam humanam bonum non esse, bonum
negat conditae creatorem: qui vero negat ei malum inesse,
misericordem vitiatae invidet salvatorem 
 <note>(De Nuptiis
et Concupiscentia, lib. 2, n. 36)</note>
          </hi>. Si ergo, ut tu
profiteri coactus es, qui negat eam bonum esse, bonum
etiam conditorem ejus, id est, Deum negat; et
nihil aliud est malam esse naturam, quam malum
meritum habere naturaliter; veritati nostrae adminiculatur
etiam vestra confessio, negare vos videlicet
Deum bonum hominum conditorem, quorum malam
esse naturam, et vitiis ejus juratis, et poenis.
</p>
          <p>AUG. Natura humana, etsi mala est, quia vitiata
est; non tamen malum est, quia natura est. Nulla enim
natura, in quantum natura est, malum est; sed prorsus
bonum, sine quo bono ullum esse non potest malum:
quia nisi in aliqua natura ullum esse non potest
vitium; quamvis sine vitio possit esse, vel nunquam
vitiata, vel sanata natura: quod Manichaei si intelligerent,
Manichaei omnino non essent, duas ex contrariis
<pb n="1335"/>
partibus boni et mali introducendo naturas. Si
ergo vides quid inter nos et Manichaeos intersit, tace:
si non vides, tace.</p>
        </div3>
<div3>
          <head>CCVII.</head>
          <p>
 JUL. Non ergo invidemus salvatorem illi,
quam conditoris sui dignitate defendimus: sed malum
eam negamus esse, ne efficiamur Manichaei; malum
ei negamus inesse, ne mutatis nominibus simus totidem
Manichaei.
</p>
          <p>AUG. Prorsus contra Manichaeos estis, cum dicitis
naturam malam non esse: sed Pelagiani estis, cum
ei malum dicitis non inesse, et nescientes suffragamini
Manichaeis, dicendo malum, quod ei manifestum
est inesse, ex primi hominis praevaricatione non
esse; ut concludant illi aliam substantiam naturamque
mali esse.</p>
        </div3>
<div3>
          <head>CCVIII.</head>
          <p>
 JUL. Vitiari autem in unoquoque jam suo
arbitratu vel bonum agente vel malum, personae meritum
dicimus, non naturae. Et ideo per gratiam Christi
id sanari asserimus, quod vitiari potest: quoniam
nec aliud sauciatum ostenditur, quam quod sanatum
docetur.
</p>
          <p>AUG. Certe vos invidetis parvulis Salvatorem: exsufflandi
sicut ipsi, si hoc vobis prodesse crederetur,
ut erueremini de potestate tenebrarum, et in regnum
Christi transferremini.</p>
        </div3>
<div3>
          <head>CCIX.</head>
          <p>
 JUL. In baptizatis autem non concupiscentia
 carnis, quae naturalis est, sed concupiscentiae
malae aufertur reatus.
</p>
          <p>AUG. Joannes apostolus concupiscentiam carnis
dixit a Patre non esse, sed ex mundo <note>(I Joan. II, 16)</note>,
hoc modo eam malam faciens intelligi: tu autem non
concupiscentiam carnis quae naturalis est, sed concupiscentiam
malam reatum habere dicis. Apud te
quippe nec quando concupiscitur fornicatio, concupiscentia
carnis mala est; quia, ut dicis, bono male
utitur, qui sic utitur. Bonum est ergo ipsa semper, ut
vis, sive quis ea conjugium, sive adulterium concupiscat:
quoniam si conjugium, bono bene utitur; si
adulterium, bono male utitur. Pugna igitur cum apostolo
Joanne, non mecum: non enim consentis ei
dicenti eam malam, quam dicit concupiscentiam
carnis a Patre non esse, sed ex mundo, quamdiu tu
dicis concupiscentiam carnis, etiam quando ea malum
concupiscitur, esse bonam, ac per hoc nunquam malam.
Sed, crede mihi, nemo christianus est qui non
malit apostolo Joanni consentire, quam tibi.</p>
        </div3>
<div3>
          <head>CCX.</head>
          <p>
 JUL. Ac per hoc, nec aliquod peccatum esse,
tam Conditoris humani generis, quam Redemptoris,
testimonio comprobatur.
</p>
          <p>AUG. Quid est quod dicis nimis inconsiderate, <hi>nec
aliquod peccatum naturae inesse?</hi> quasi peccatum possit
omnino inesse nisi naturae, etiamsi non sit origine
attractum, sed voluntate commissum. Sive quippe
angeli, sive hominis peccatum, manifestum est inesse
vel angelo vel homini: quis autem sic exorbitet a
rerum natura, ut hominem vel angelum neget esse
<pb n="1336"/>
naturam? Quid est item quod clausis oculis loqueris?
Quid est, rogo, quod dicis, <hi>nec concupiscentiam peccatum
esse?</hi> Itane contra Apostolum te disputare non
vides? Ille namque peccatum esse concupiscentiam,
satis omnino monstravit, ubi ait, <hi>Peccatum non cognovi
nisi per legem: nam concupiscentiam nesciebam,
nisi lex diceret, Non concupisces <note>(Rom. VII, 7)</note>
            </hi>. Quid
hoc testimonio clarius, quid tua sententia vanius dici
potest?</p>
        </div3>
<div3>
          <head>CCXI.</head>
          <p>
 JUL. Et ut quae sunt acta repetamus: inimicam
esse justitiae Dei opinionem traducis, tam praeceptorum
Dei, quam judiciorum ejus attestatione
monstravi.
</p>
          <p>AUG. Inimicos vos potius esse justitiae Dei, quem
facitis super filios Adam a die exitus de ventre matris
eorum injuste posuisse grave jugum <note>(Eccli. XL, 1)</note>,
dum negatis originale peccatum, et testimonio Scripturarum,
et ipsis calamitatibus parvulorum, quae in
paradiso nisi vestro non possent esse, monstratum
est.</p>
        </div3>
<div3>
          <head>CCII.</head>
          <p>
 JUL. Concupiscentiam autem carnis ad conciliandum
sexibus fecunditatis negotium, a Deo inditam
creatore corporum, non nisi a Manichaeo accusari,
scriptorum ejus insertione perdocui.
</p>
          <p>AUG. Concupiscentiam carnis, quam malam esse
docet Scriptura divina, per illam quippe caro concupiscit
adversus spiritum. <note>(Galat. V, 17)</note>, vos adjuvantes
Manichaeos, Deo coaeternae genti tribuere tenebrarum,
dum non vultis eam pertinere ad originale
peccatum, et in Dei paradiso audetis insuper collocare
evidentissimis documentis, et divinae auctoritatis et
sobriae rationis ostendimus.</p>
        </div3>
<div3>
          <head>CCXIII.</head>
          <p>
 JUL. Nec alia apud vos argumenta esse
pro traduce, quam quae Manichaeus tribuisset, ostendi.
</p>
          <p>AUG. Non esse Ambrosium Manichaeum, qui fidei
catholicae invictissimus et Manichaeos prostravit et
vos, qui dixit discordiam carnis et spiritus, ubi per
tuam susceptam caro concupiscit adversus spiritum,
per primi hominis praevaricationem in nostram vertisse
naturam <note>(Ambrosius, lib. 7 in Luc. XII)</note>, etiam
testimonio tui principis eumdem laudantis episcopum,
convictus atque contortus cogeris confiteri.</p>
        </div3>
<div3>
          <head>CCXIV.</head>
          <p>
 JUL. Te autem liberi arbitrii negatorem, et
Dei nascentium conditoris, sententiae tuae discussione
patefeci.
</p>
          <p>AUG. Me non esse liberi arbitrii, quod tu extollendo
praecipitas, negatorem, sed potius defensorem Dei
gratiam confitendo, quod arbitrium tu decipis in tua
virtute fidendo, innumerabilia sacra testimonia proclamant:
nosque non negare Deum nascentium conditorem,
sed vos negare Deum nascentium salvatorem,
ea quae utrique diximus, legentibus indicabunt.</p>
        </div3>
<div3>
          <head>CCXV.</head>
          <p>
 JUL. Malam autem a vobis pronuntiari naturam,
ejus sententiae, quam tu uno verbo conclusurum
<pb n="1337"/>
te promiseras, explicatione convici.
</p>
          <p>AUG. Naturam humanam non malum esse, sed ei
malum inesse monstravi: unum horum docens per
ejusdem naturae substantiam et ejus substantiae conditorem
Deum; alterum, per ejusdem naturae miseriam
et ab eadem miseria salvatorem Deum. Te autem ratiocinationem
meam non potuisse dissolvere, etsi non
tibi respondissem, lector posset diligens et intelligens
invenire.</p>
        </div3>
<div3>
          <head>CCXVI.</head>
          <p>
 JUL. Atque ideo etiam tardissimis ad intelligendum
vel tuo favore deceptis liquere confido, te
Manichaei solum aversari nomen; caeterum ex omni
fide cum cunctis traducis sectatoribus, non minus
spurcis quam stolidis ejus inhaerere dogmatibus.
</p>
          <p>AUG. Aliud et contra est omnino quam putas, quod
liquere etiam tardissimis dicis. Illud namque potius
etiam tardissimis liquet, si legendis utriusque nostrum
scriptis intentam curam non graventur impendere,
me demonstrasse, non solum quod ego sim Manichaeorum
<pb n="1338"/>
inimicus errori, eorumque nefaria dogmata Deo
veritatis opitulante subverterim; sed etiam quod vos
Manichaeorum tantum adjuvetis insaniam, ut se omnino
gloriarentur invictos, nisi catholica fide, quam
Deo miserante defendimus, non per vos, vel a vobis,
sed vobiscum potius vincerentur. Te autem ideo me
unum elegisse, cui Manichaeorum nomine et crimine,
quanto crebrius, tanto conviciareris odiosius, quia eo
modo putasti catholicam, quae vos arguit, fundatissimam
fidem, et clarorum atque sanctorum defensorum
ejus notissimam multitudinem, qui ea quae didicimus
et docemus, didicerunt atque docuerunt, sine invidia
te posse destruere, horrore nefandi nominis, non objecti
criminis veritate. Sed firmum fundamentum Dei
stat: novit enim Dominus qui sunt ejus <note>(II Tim. II,
19)</note>. Verba vero libri mei, quae tibi quasi refellenda
proposueras, quomodo quibusdam paucissimis quasi
ad speciem pugnae qualiscumque tentatis, multo
plura caetera, diffusa atque interfusa tua nebulosa loquacitate
vitaveris, interim quia longum est hic ostendere,
ut per se ipsum advertat et inveniat, dimitto
lectori.</p>
</div3>
      </div1>

<div1>
        <head> <hi>LIBER QUARTUS.</hi> </head>

<pb n="1337"/>
<p>Julianum quarto suo libro disputantem adversus ea dicta libri secundi de Nuptiis et Concupiscentia, quae a capite
quarto ad undecimum comprehenduntur, refellere pergit Augustinus. Concupiscentiam carnis malam esse, neque homini
fuisse a Deo conditore inditam, propugnat doceri eo ipso loco, quem in hanc rem adhibuit, ex Joannis Epistola 1, cap. 2,
V. 16, <hi>Omne quod est in mundo, concupiscentia carnis est,</hi> et, <hi>quae non est ex Patre,</hi> etc. Atque illam quidem ad
naturam pecoris, sed ad ipsius tamen poenam hominis pertinere. Pudorem membrorum nonnisi post peccatum accidisse
ob libidinis rebelles motus. Porro ne in Christo ulla prorsus fuisse putetur carnis concupiscentia, vehementer certat contra
Julianum. Parvulos originali culpae nasci obnoxios, non per propriae voluntatis arbitrium, sed per contagium
peccati a primo parente voluntate commissi. Locum vero a se ex Sapientiae libro, cap. 12, V\ 10 et 11, prolatum,
scilicet, <hi>Non ignorans quoniam nequam est natio illorum,</hi> etc., ad id etiam valere, ut nostrae originis vitium demonstretur.</p>
<div3>
          <head>I. </head>
<p>
            <pb n="1337"/>JULIANUS. Existimo ego sollicitum lectorem posse
mirari, cur cum opusculum meum certo librorum
numero, ex scribentium solemnitate distinxerim, tamen
libri alterius solvam in altero quaestiones: unde
est illud quod in tertio volumine disputavi, Apostoli
sensus, qui per unum hominem peccatum in mundum
intrasse dixit <note>(Rom. V, 12)</note> (quo numero opinionem
mali originalis oppressit), illud quod ex uno
Abraham generatio Judaeorum descendisse perhibetur <note>(Hebr. XI, 12)</note>,
nihil vel exigui intulisse concussus.
Id autem putet lector iste, cui nunc satisfacere instituo,
in secundo debuisse volumine collocari. Norit
igitur, hanc responsionis fidem, qua etiam illa quae
putantur intermissa, vel in libro sequenti supplentur,
nec quidquam incommodare certamini, nec de ulla
festinationis perturbatione, sed tam de causarum necessitate,
quam de consilii ratione contingere. Suppetit
vero magnorum ingeniorum copia, quorum exemplis
talis stili consequentia vindicetur: sed inepta jactatio
est, ad defensionem simplicis negotii sonantia
priscorum nominum advocare suffragia, et securitatem
facti reddere defensione suspectam. Secundum
ergo librum, quem asserendis Apostoli sententiis destinaram,
<pb n="1338"/>
ne in nimiam longitudinem levium quaestionum
proferret adjectio, disputatione necessaria
terminavi. Verum quia munere seriae dissertationis
impleto, libuit etiam ineptis quaestionibus obviare, et
tardissimorum quorumque, qui et frigidis possunt
objectionibus permoveri, placuit habere respectum,
tertio libro qualiter ex uno multi nati dicerentur ostendi.
Est tamen etiam decentissimum, si volumen
sequens prioris debitum luat, ut et magna inter libros
videatur esse concordia, et ad cognitionem totius
operis invitentur legentes; cum et si dilata in
primis aliqua aestimaverint, intelligunt praetermissa
non esse. Ostenso igitur fidei et industriae operis
convenire quod fecimus, congrediamur cum Manichaeis
 pro Dei operibus et legibus; ab illis naturalis
mali deformitatem, ab istis iniquitatem judiciorum
feralium repellentes; docentes in istarum praeceptis
nihil de bono suo perdidisse justitiam, in illorum seminibus
nihil de malo suo diabolum miscuisse; haec
postremo digna esse Deo rectore, illa Deo dignissima
conditore.</p>
        </div3>
<p>AUGUSTINUS. Congressionem tuam Manichaei, ne in
nostra congressione superarentur, pro auxilio magno
<pb n="1339"/>
sumerent, nisi et vos cum eis fides catholica superaret:
quandoquidem discordiam concupiscentiarum
carnis et spiritus, et miserias generis humani, quibus
plena est natura mortalium, incipientes a fletibus et
calamitatibus parvulorum, propterea non sinuntur
duarum, quas inducunt, naturarum commixtioni tribuere;
quia haec omnia naturae peccato vitiatae, quam
Deus bonam condidit, nec vitiatam fecunditatis munere
et bono opificio suo deserit, auctoritate divina
et verissima ratione tribuuntur. Quod vos negantes,
arma quidem quibus vincuntur, conamini infringere;
sed tam sunt firma et invicta, ut sive illis ad vos,
sive vobis ad illos transfixis et peremptis perveniant,
utrosque prosternant.</p>
<div3>
          <head>II.</head>
          <p>
 JUL. Quibus duobus si creditis, id est, Dei nec
opera mala esse, nec iniqua judicia; totum traducis
dogma conteritur: sicut e regione, traducis impietate
suscepta, haec duo, conditio Dei atque judicatio, per
quae solum Deus potest intelligi, destruuntur.
</p>
          <p>AUG. Nec opera mala sunt Dei, quando et de malis
quibuscumque bene operatur, et parvulis, quos de
massa per primi hominis praevaricationem perdita
bene operatus est, etiam sanandis benigne opitulatur;
nec iniqua judicia, quando gravi jugo super filios
Adam a die exitus de ventre matris eorum <note>(Eccli. XL,
1)</note>, nonnisi peccatorum merita ulciscitur. Haec cum
creduntur atque intelliguntur, et Manichaeorum et
Pelagianorum error exstinguitur: Manichaeorum scilicet,
quia mala ista generis humani volunt deputari
nescio cui mali principio aeternitati Dei coaeterno;
Pelagianorum autem, quia nolunt imputare peccato.</p>
        </div3>
<div3>
          <head>III.</head>
          <p>
 JUL. Jam ergo ea quae contexuit lacerator naturalium,
ponderemus: sed ut rerum, quae mutua
sunt responsione perplexae, lectori nostro tam intelligentia
quam discretio suggeratur, quo genere obluctetur,
admoneo. Profitetur scriptis obviare nostris,
quae ad se ait in brevi chartula destinata, et ponit aliquas
sententiarum mearum particulas atque suggillat,
quae in meo opere non tenentur.
</p>
          <p>AUG. Deo gratias, quod ipsis quatuor libris tuis,
unde ille quod voluit, sicut voluit, excerpsit, cujus ad
me chartula missa pervenit, sex libris meis ad cuncta
respondi. Puto quod ibi non es dicturus, aliqua
me redarguere voluisse, quae in tuo opere non tenentur:
quod et si dixeris, idque probaveris; etiam
gratulari debeo, non te dixisse, quae dicere non deberes:
atque utinam quaecumque verba tua rectissime
reprehenduntur, nulla omnino dixisses.</p>
        </div3>
<div3>
          <head>IV.</head>
          <p>
 JUL. Loquitur ergo ad Valerium: <hi>Attende quibus
se existimat adversum nos huic praemisso titulo
consonare: Deus,</hi> inquit, <hi>qui Adam ex limo fuerat fabricatus,
Evam construxit e costa, et dixit,  « Haec vocabitur
Vita, quoniam mater est omnium viventium. » 
Non quidem ita scriptum est, sed quid ad nos? solet
memoria falli in verbis, dum tamen sententia teneatur.
<pb n="1340"/>
Nec Evae nomen ut appellaretur Vita, Deus imposuit,
sed maritus. Sic enim loquitur</hi>:  « <hi>Et vocavi Adam nomen
uxoris suae Vita, »  quoniam mater est omnium viventium <note>(De Nuptiis et Concupiscentia, lib. 2, n. 12)</note>
          </hi>.
Stupenda doctoris eruditio, qui ne paululum quidem
a Scripturarum sinit sermone deflecti. Imperitiam nostram
arguit; sed oblivioni veniam dare dignatur, qua
factum erat ut ego dicerem nomine Vitae a Deo mulierem
nuncupatam: ita per occasionem brevem, et
eruditus apparere studuit, et benignus. Sed ut non est
admiranda diligentia, nominatorem feminae comperisse;
ita impudentia non ferenda est, velle ignoscere
quod culpare non possis. Non enim ita in meo
opere legitur, sicut in commentis hujus tenetur. Ego
quippe posito legis testimonio, quo dixisse rerum
Creator ostenditur, <hi>Non est bonum solum esse hominem;
faciamus ei adjutorium simile sui <note>(Gen. II, 18)</note>
          </hi>: <hi>Quid est hoc,</hi> 
 inquio,  « <hi>Non est bonum esse solum hominem? » 
Numquid Deus aliquid fecerat, quod non bonum
jure dici posset; maxime qui omnia non solum bona, sed etiam bona valde fecerat? Quomodo ergo
ait,  « Non est bonum solum esse hominem? »  quo sermone
non reprehenditur creaturae status, sed ostenditur
humano generi perniciosam unionem esse potuisse, nisi
ministerio diversi sexus successio germinasset. Nam si
etiam Adam speretur potuisse immortalis fieri, nisi deliquisset:
tamen manifestum est, patrem eum nunquam
fieri potuisse, nisi reperisset uxorem, quae de latere dormientis assumpta, prima compellatione cui operi parata
esset audivit:  « Haec vocabitur Vita, quoniam mater
est omnium viventium. »  Quo sermone monstratum est,
neminem deinceps hominum vel esse posse, vel vivere,
qui non conceptus beneficio substitisset.</hi> 
 Cum ergo clareat,
in re quidem non magni ponderis, tamen nihil
a me ita fuisse prolatum, ut illud praeter impudentiam
singularem quisquam possit arguere; inusta est nota
publicae falsitatis egentissimo omnium, qui cum vult
donare quod non tenet, uno tempore pariter delinquit,
et penuria juris, et ambitu largitatis.
</p>
          <p>AUG. Si non tu ita posuisti Libri verba divini, sicut
ego in illa chartula inveni; non tibi, sed ei qui sic
scripsit, ignovi: cui ambo debemus ignoscere. Si
autem me putas non hoc invenisse in chartula, sed
tanquam hoc invenerim, ideo mendaciter illa verba
posuisse, ut esset quod tribuerem quasi errori tuo;
nunc tibi certe, quod tam male ac falso de me fueris
opinatus, ignosco.</p>
        </div3>
<div3>
          <head>V.</head>
          <p>
 JUL. Postquam ergo hoc tali gravitate reprehendit,
pergit ad reliqua, ac patronum suum commonet,
ut his quae sequuntur attendat. <hi>Deus igitur,</hi> inquit, <hi>maris creator et feminae, convenientia generationibus
membra formavit.</hi> 
 Sed hoc tantum de capite dictorum
meorum inserens, praetermissis plurimis omnino versibus,
quibus novitas potissimum inculcatur animarum
nihil aut carni aut semini debentium, subdit
illud meum: <hi>Ita gigni corpora de corporibus ordinavit:
<pb n="1341"/>
quorum tamen efficientiae potentia operationis intervenit,
omne quod est, ea administrans virtute, qua
condidit. Si igitur non nisi per sexum fetus, non nisi
per corpus sexus, non nisi per Deum corpus; quis ambigat
fecunditatem Deo jure reputari?</hi> Postquam haec
itaque de meo posuit, commendat quoniam catholice
ea dicta etiam ipse fateatur. Quis non ergo putaret
hominem fuisse mutatum? Verum non fit immemor
sui; sed similem conditionem arbitratur pravi
dogmatis et pudoris, ut etiam illud perspicuo reparetur
exitio, sicut hic assiduo durescit attritu. Probat
ergo sententiam meam, et ferrum praejudicii in fidem
suam spontaneo defigit amplexu: sed post haec quasi
integer virium, autumat superesse quo dimicet. Sic
enim sequitur: <hi>Post haec quae veraciter et catholice dicta
sunt, imo in divinis Libris veraciter scripta, non autem
ab isto catholice dicta sunt, quia non intentione catholici
pectoris dicta sunt; jam propter quod ea dixit,
Pelagiana et Coelestiana haeresis incipit introduci. Namque
attende quid sequitur.</hi> Hic denuo nostra dicta
subjungit: <hi>Quid ergo suum diabolus cognoscit in
sexibus, per quod fructum eorum jure possideat? Diversitatem?
Sed haec in corporibus est, quae Deus fecit.
Commixtionem? Sed non minus benedictionis quam institutionis
privilegio vindicatur. Vox enim Dei est,  « Relinquet
homo patrem et matrem, et adhaerebit uxori, et
erunt duo in carne una:  « vox Dei est, »  Crescite, et multiplicamini,
et replete terram. »  An forte ipsam fecunditatem?
Sed ipsa est instituti causa conjugii.</hi> Ad quod respondit,
quia nec diversitatem sexuum, nec commixtionem,
nec fecunditatem diabolus cognoscat in sexibus,
per quod fructum eorum jure possideat: sed his
omnibus absolutis invenit quod diabolo deputaret, nostramque
honestatem nomine timoris incessit, qui inter
tot corporum sexuumque munera, veriti simus
carnis concupiscentiam nominare. Sic ergo adversum
me patrono suo loquitur: <hi>Sed iste in his omnibus noluit
nominare concupiscentiam carnis, quae non est a
Patre, sed ex mundo est <note>(I Joan. II, 16)</note>
          </hi>; <hi>cujus mundi
princeps dictus est diabolus: qui eam in Domino non
invenit, quia Dominus homo non per ipsam ad homines
venit. Unde dicit etiam ipse,  « Ecce venit princeps
mundi hujus, et in me nihil inveniet</hi> »  <note>(Joan. XIV, 30)</note>: <hi>nihil utique peccati, nec quod a nascente trahitur, nec
quod a vivente additur. Hanc iste noluit nominare in his
omnibus, quae commemoravit, naturalibus bonis, de qua
etiam nuptiae confunduntur, quae de his omnibus gloriantur.
Nam quare illud opus conjugatorum subtrahitur et
absconditur etiam oculis filiorum, nisi quia non possunt
esse in laudanda commixtione sine pudenda libidine? De
hac erubuerunt etiam qui primi pudenda texerunt 
 <note>(Gen.
III, 7)</note>
          </hi>: <hi>quae prius pudenda non fuerunt, sed tanquam
Dei opera praedicanda atque glorianda <note>(De Nuptiis et
Concupiscentia, lib. 2, n. 12-14)</note>
          </hi>. Egi quidem, beatissime
pater Flore, in primi operis quatuor libellis
causam nuptiarum, causam commixtionis, causam
corporum, causam sexuum, causam operis Dei, causam
postremo aestimationis Dei, quae necessario, ut
<pb n="1342"/>
operum suorum probitate laudatur, ita eorum sauciatur
infamia; ac per totum scriptorum opus, nec
formationi corporis aliquid diabolum addidisse nec
sensui, inobumbrabilis omnino veritas approbavit:
et ideo opinionem traducis de Manichaei luto haustam
esse, perdoctum est.
</p>
          <p>AUG. Quomodo egeris in illis quatuor libris tuis, et
quomodo nostra responsione fueris confutatus, ut te
nihil egisse clareret, qui et meos et tuos legunt, non
difficulter intelligunt. Quanquam et cum tui non leguntur,
sed tantummodo mei, apparet in eis vestrum
haereticum dogma destructum. Sed cum meo uni,
quatuor illis tuis sic responderis, ut ejus vix partem
attingeres tertiam, nullamque refelleres; tantum de
illis praesumpsisti, ut contra unum alterum meum in
eadem causa, istos tuos octo conscripseris, quasi me
non vincendum firmamento disputationum, sed numero
voluminum putaveris esse terrendum: usque
adeo quippe quadrupla illa responsione nihil te profecisse
sensisti, ut haec tibi octupla necessaria videretur.
Si ergo talibus incrementis loquacitas tua promovetur;
quem non terreat, non veritas, sed numerositas
librorum tuorum, quam computare me piget?
Homo enim stupenda ubertate facundus, qui prius
uni meo tuos quatuor, et alteri meo tuos octo putasti
esse reddendos; quis non timeat ne forte sex libris
meis amplius quam mille tuos reddere mediteris, si
uni eorum qui prior est, jam sexdecim reddas, atque
ita singulos quosque sequentium duplicato praecedente
numero persequaris, ostendens nobis quam multum
loquaris non intelligendo quae loqueris?</p>
        </div3>
<div3>
          <head>VI.</head>
          <p>
 JUL. Tamen cum hoc ibi satiatissime constet
effectum, breviter licet, in praesenti quoque disputatione
repetetur. Convertamur ergo ad ipsum, cujus
cum eruditione decertamus. Annuis nempe, a nobis
recte fuisse collectum, quia si fetus non nisi per
sexum, si sexus non nisi per corpus, si corpus non
nisi per Deum exstitisset, ambigi non posset fecunditatem
ad Dei opera pertinere, nihilque suum in sexibus
agnoscere principem tenebrarum, propter quod
fructus eorum juris sui assertione retineret; quia
et diversitas pertinebat ad sexum, et commixtio ad
membrorum diversitatem, et fructus fecunditatis ad
Deum, qui etiam generantium fuerat institutor: ac
per hoc nihil remanserat propter quod diabolo esset
commixtionis adjudicanda fertilitas. Quod ergo tibi
putas vel solatium vel praesidium a sermonis mei
honestate conferri, quia nolui in hoc loco carnis concupiscentiam
nominare? quod etsi in omni opere
silentio praeterissem, nihil tamen vituperationis aut
injuriae res illa susciperet, quae honestioribus signata
nominibus vindicabatur, et clarissimis quidem
intelligentiae vocibus. Fac igitur me prudentius, quam
suscepti negotii ratio petebat, tegere voluisse silentio
<pb n="1343"/>
nomen ejus rei, quam tegimus amictu: num ideo
totius rationis, totius veritatis jactura facienda est?
Num ideo negotiorum arbiter intellectus jacebit, quia
est aliquid, quod ut ante oculos, ita ad aures non
semper decore possit adduci? Verumtamen quid deformitatis
habet, carnis concupiscentiam nominare;
quam et ego appellavi, cum poposcit locus; et tu
licet indomabilem te eam sentire confirmes, tamen
crebro commemoras?
</p>
          <p>AUG. Domabilem dico, id est, carnem, sed expugnatoribus,
non laudatoribus ejus.</p>
        </div3>
<div3>
          <head>VII.</head>
          <p>
 JUL. Porro hinc post modicum:  « Per quid
igitur sunt sub diabolo parvuli, qui de corporibus
nascuntur quae fecit Deus, de commixtione sexus
quem distinxit formando, sed benedicendo conjunxit,
et fecunditatem inserendo multiplicavit Deus, et ipsos
parvulos de materia seminis fecit Deus? Si per Deum
materiam corporum, per Deum genitalia corporum,
per Deum commixtionem genitalium, per Deum etiam
vim seminum, per Deum quoque omnium nascentium
formam atque vitam existere confiteris; quid putas
remansisse, propter quod diabolo tot Dei opera transcribas » <note>(De Nuptiis et Concupiscentia, lib. 2, n. 15)</note> 
?
Ergo haeresim vocas alterius disputationis corpus,
cujus membra omnia recta atque catholica confiteris.
</p>
          <p>AUG. Novatianos, Arianos, Eunomianos, aliosque
nonnullos, nonne etiam cum totum Symbolum confessi
fuerint, vocamus haereticos? Ut ergo alia taceam
pertinentia ad haeresim vestram; quomodo vos non
vis vocemus haereticos, qui negatis parvulos erui de
potestate tenebrarum, quando transferuntur ad Christum,
in quibus accepturis Spiritum sanctum tota
antiquitus Ecclesia, quae laudat nomen Domini a
solis ortu usque ad occasum, exsufflat et exorcizat
spiritum immundum?</p>
        </div3>
<div3>
          <head>VIII.</head>
          <p>
 JUL. Nam postquam collectionem nostram,
quae tanta est veritate munita, ut in te tota ferretur,
nec convicio eam temerare quiveris, Deo adigente
laudasti, effectum tamen ejus accusas.
</p>
          <p>AUG. Quem dicis ejus effectum, non intelligis esse
vestrum defectum. Ex his enim veris quae dicitis
quasi catholici, non efficitur illud quo estis haeretici.
Namque ut catholici dicitis quod per sexum sit fetus,
per corpus sexus, per Deum corpus, unde fecunditas
Deo jure deputatur. Sed numquid ideo non inde talis
nascitur homo, qui non sit sine sorde peccati, etiamsi
unius dici sit vita ejus super terram <note>(Job XIV, 4, sec.
LXX)</note>? Non igitur illa vera dicendo, sed hoc quod
itidem verum est negando, estis haeretici. Quia utique
Deus non est auctor fatuitatis, et tamen auctor
est fetus, et quando nascitur fatuus. Sic intellige, si
potes, innasci homini ex origine vitium, cujus non
sit auctor Deus, cum creator ipsius hominis non sit
nisi Deus. Memento sane exorbitasse te a tuo dogmate,
quo negatis operari Deum in hominum mentibus
voluntatem. Nam ego verba tua, quae confiteor et a
<pb n="1344"/>
Catholicis dici, voluntate laudavi, quae me tamen
dicis Deo adigente laudasse. Ecce quomodo Deus in
nobis operatur et velle <note>(Philipp. II, 13)</note>, quod soletis
et contra Apostolum vos negare.</p>
        </div3>
<div3>
          <head>IX.</head>
          <p>
 JUL. « Si igitur, »  inquio,  « non nisi per sexum
fetus, non nisi per corpus sexus, non nisi per Deum
corpus; quis ambigat fecunditatem Deo jure reputari?
Hoc tam certum est, ut etiam tua in suam
laudem ora concusserit. »  Verum post praeconium
huic a te loco redditum, haeresim admones introduci,
cum ea quae subdidi, nihil aliud quam quae praemissa
fuerant, admota explanatione geminaverint.
</p>
          <p>AUG. Numquid in his, quae vera te dixisse concesseram,
dixeras,  « Quid ergo suum diabolus cognoscit
in sexibus »  <note>(De Nuptiis et Concupiscentia, lib. 2,
n. 13)</note>? Hic enim coepisti introducere sensum haeresis
vestrae: quasi propterea non possit diabolus
aliquid suum cognoscere in sexibus, quia per creatorem
Deum est corpus et sexus: cum diabolus et
bonum Dei et malum diaboli etiam in se ipse cognoscat,
illud scilicet in sua natura, illud in vitio. Sic et
in sexibus agnoscit ille quae Dei sunt, sicut et ipsum
sexum, et corpus, et spiritum: sed agnoscit et suum,
quo caro concupiscit adversus spiritum: illa enim
sunt a Creatore, cujus vindictam vitare non potuit;
hoc, vulnere quod inflixit.</p>
        </div3>
<div3>
          <head>X.</head>
          <p>
 JUL. Aio enim:  « Quid ergo suum diabolus
cognoscit in sexibus, ut fructum eorum, sicut dicis,
jure possideat? Diversitatem? Sed haec in corporibus
est, quae Deus fecit. Commixtionem? Sed non
minus benedictionis, quam institutionis privilegio
vindicatur. An forte ipsam fecunditatem? Sed ipsa
est instituti causa conjugii. »  Quid hic ergo novum
fuit; quid a superiore quam probaveras conclusione
dissentiens, quod post laudem vituperandum putares?
Certe nihil: ac per hoc quid de tam foeda varietate
colligitur? cum a me videlicet disputatio innovata
non sit, a te vero sit aestimatio meorum
dictorum permutata, teterrimam esse intentionem
tuam, et rationem imbecillam.
</p>
          <p>AUG. Miraris quod post laudem operum Dei, vituperavi
insidiosam interrogationem tuam: interrogans
quippe dixisti,  « Quid igitur suum diabolus cognoscit
in sexibus? »  Et volens persuadere quod nihil suum
cognoscat in sexibus, ea commemorasti, quae vere
ad diabolum non pertineant, diversitatem scilicet,
qua femininus a masculino diversus est sexus; et
commixtionem, qua ut filii generentur, sexus uterque
miscetur; et fecunditatem, qua ipsi filii generantur.
Haec omnia fatemur futura fuisse in paradiso, etiamsi
nemo peccasset: sed illa ibi futura non erat, quam
senserunt, quando pudenda texerunt, qui priusquam
peccarent, nudi erant, et non confundebantur. Hanc
tu concupiscentiam carnis, qua caro concupiscit adversus
spiritum, sine qua nullus hominum nascitur,
et hanc discordiam carnis et spiritus, quam didicit
<pb n="1345"/>
catholicus doctor, Pelagii vestri tam excellenter ore
laudatus, per praevaricationem primi hominis in nostram
vertisse naturam <note>(Ambrosius, lib. 7 in Luc. XII)</note>;
hanc ergo tu quare tacuisti? qui interrogans quid
suum diabolus cognoscat in sexibus, alia nominasti
quae diaboli non sunt, et hoc quod ejus est tuae interrogationi
reddere noluisti. Hanc interrogationem
tuam dolosam reprehendi, non divina opera quae
jure laudavi.</p>
        </div3>
<div3>
          <head>XI.</head>
          <p>
 JUL. Et quod laudas catholica, pavoris tui
esse, non fidei.
</p>
          <p>AUG. Ille in laude catholica novit nostram fidem,
qui per illam vestrum demonstrat et expugnat errorem.</p>
        </div3>
<div3>
          <head>XII.</head>
          <p>
 JUL. Quod ergo laudata vituperas, non esse
judicii, sed furoris.
</p>
          <p>AUG. Non laudata vitupero: sed laudavi quae vera
dixisti; vituperavi autem quod insidiose interrogasti,
videns quid tibi respondendum esset, atque ita
hoc tacens quasi non esset. Hoc utrum judicii sit,
an furoris, videbis, si a furore conquieveris.</p>
        </div3>
<div3>
          <head>XIII.</head>
          <p>
 JUL. Quo furore quidem nunquam cariturus
es, nisi prius obscenum dogma rejeceris: quia inter
poenitentiae pudorem, nunquam tamen a Christianis
aversatum, et argumentationis inopiam, graves perferens
Symplegadas, necesse est ut bona dicta quibus
obrueris, aut sequaris, aut laceres.
</p>
          <p>AUG. Non sunt bona dicta, Juliane, negare Christum
parvulis esse Jesum, aut Jesum, id est salvatorem,
ita esse parvulis confiteri, sicut universae
mortali creaturae, unde dictum est, <hi>Homines et
jumenta salvos facies, Domine <note>(Psal. XXXV, 7)</note>
            </hi>. Non
propterea ille veniens in similitudine carnis peccati
tale nomen accepit: sed, <hi>Vocabis,</hi> ait angelus, <hi>nomen
ejus Jesum; ipse enim salvum faciet populum suum
a peccatis eorum <note>(Matth. I, 21)</note>
            </hi>. Non sunt bona dicta,
ab hoc populo parvulos separare, et ideo Christum
dicere etiam illis esse Jesum, quia salvos eos facit,
non a peccatis, sed a scabiolis eorum. Resipisce,
obsecro: puto quod non ex parentibus ista credentibus
natus es; et certe in Ecclesia non ista credente
renatus es.</p>
        </div3>
<div3>
          <head>XIV.</head>
          <p>
 JUL. Videamus tamen quid sententiarum
mearum arripueris, quod nomine erroris incessas.
 « Sed iste, »  inquis,  « in his omnibus nominare noluit
concupiscentiam carnis, quae non est a Patre,
sed ex mundo est; cujus mundi princeps dictus est
diabolus: qui eam in Domino non invenit, quia
Dominus homo non per ipsam ad homines venit » <note>(De Nuptiis et Concupiscentia, lib. 2, n. 14)</note>.
Dixisti
certe me haeresim introducere, ad quod probandum
nulla mea dicta subjungis.
</p>
          <p>AUG. Illa dicta tua subjungo, quibus interrogasti,
 « quid suum diabolus cognoscat in sexibus. »  Dolose
quippe ista dicebas, quando concupiscentiam carnis,
cujus plerumque motibus necesse est resistere etiam
<pb n="1346"/>
casta conjugia, videbas, et tacebas, et me interrogatione
fraudulentissima, quasi nihil esset quod responderi
posset, urgebas. Aut si non videbas, profecto
haeresim vestram ipsa caecitate introducebas.</p>
        </div3>
<div3>
          <head>XV.</head>
          <p>
 JUL. Sed ais me noluisse concupiscentiam
carnis nominare. Qui nolui nominare, tacui; et si tacui,
nihil quod reprehenderes sum locutus: quis
ergo errorem persuadet tacendo? O nova criminum
et hactenus inaudita portenta! Silentio meo ait perversum
dogma componi!
</p>
          <p>AUG. Non silentio, sed dolosa interrogatione, sicut
superius demonstravi. Quanquam et silentium merito
reprehenditur, quando id quod dicendum fuit, ideo
non dicitur, ne interrogationi responderi potuisse cernatur.</p>
        </div3>
<div3>
          <head>XVI.</head>
          <p>
 JUL. Expendat hoc prudentia omnis, et rideat
 orationis invidiam nomine taciturnitatis ostensam.
Confiteris igitur me nihil dixisse quod possis
arguere.
</p>
          <p>AUG. Imo vero, rectissime arguitur quod interrogando
dixisti. Ut enim nihil esse putaretur, quod tibi
responderi posset, illud quod posset, tu dicere noluisti.
Aut certe ipsam cur non arguo caecitatem, qua id
nec videre potuisti?</p>
        </div3>
<div3>
          <head>XVII.</head>
          <p>
 JUL. Tu sane nostrum vexando silentium,
protulisti quod olim quidem defendi non potuit; nunc
vero postquam Manichaei epistola, cujus in libro tertio
sententias posui, venit ad publicum, nec celari potest.
</p>
          <p>AUG. Concupiscentiam carnis nec Manichaeus veraciter
vituperat; nec tu veraciter laudas: ille, quia
nescit unde hoc sit malum; tu, quia negas malum:
ille, quia eam permixtae nobis naturae tribuit alienae;
tu, quia eam nostrae non vis esse vitiatae: ille, quia
per illam credit corrumpi Dei partem; tu, quia per
illam dehonestare conaris etiam paradisi felicitatem.</p>
        </div3>
<div3>
          <head>XVIII.</head>
          <p>
 JUL. « Noluit, »  inquit,  « nominare concupiscentiam
carnis, quae non est a Patre, sed ex
mundo est; cujus mundi princeps dictus est diabolus:
qui eam in Domino non invenit, quia Dominus homo
non per ipsam ad homines venit  « <note>(De Nuptiis et Concupiscentia, lib. 2, n. 14)</note>. Verbis ergo ipsius Manichaei,
concupiscentiam carnis non a Deo factam, sed a
mundo, cujus tamen mundi principem diabolum
dicis, conditam profiteris.
</p>
          <p>AUG. Numquid ego dico diabolum principem mundi,
et hoc Dominus ipse non dicit? Numquid hoc ego
dixissem, nisi ipsum dixisse legissem? quod cum et
ipse legeris, cur objiciendum mihi putasti? Nec tamen
ideo diabolus princeps est coeli et terrae, et omnis
coelestis terrestrisque creaturae, secundum quod dictum
<pb n="1347"/>
est, <hi>Mundus per eum factus est:</hi> sed quia mundi
nomine appellatus est orbis terrae in hominibus, qualibus
plenus est, secundum quod dictum est, <hi>Et mundus
eum non cognovit <note>(Joan. I, 10)</note>
            </hi>; secundum quod dictus
est et diabolus <hi>princeps mundi hujus <note>(Id. XII, 31)</note>
            </hi>;
secundum quod dictum est, <hi>Mundus in maligno positus
est <note>(I Joan. V, 19)</note>
            </hi>; secundum quod dictum est, <hi>Quia vero de mundo non estis, propterea odit vos mundus <note>(Joan. XV, 19)</note>
            </hi>;
et innumerabilia talia. Ac per
hoc, mundum, Scripturis sanctis docentibus, pro differentia
sententiarum, nunc in bono accipimus, nunc
in malo. Ad bona ejus pertinent coelum et terra, et
omnis in eis Dei creatura: ad mala ejus pertinent <hi>concupiscentia
carnis, et concupiscentia oculorum, et ambitio
saeculi,</hi> vel, sicut ipse posuisti, <hi>superbia vitae.</hi> Sicut
ergo nunc in bono, nunc in malo legitur mundus:
sic lege, si potes, aliquando in bono positam concupiscentiam
carnis, vel concupiscentiam oculorum:
sed sic non invenies, sicut nec superbiam vitae, quod
illis duobus malis additum est tertium.</p>
        </div3>
<div3>
          <head>XIX.</head>
          <p>
 JUL. Ideo autem dixi eloquiis te usum omnino
Manichaei, quia etsi in apostoli Joannis Epistola nonnulla
ex his verba teneantur; tamen quia certum est,
non ibi illum Ecclesiae magistrum aut de carne, aut
de sensu carnis, aut de concupiscentia nuptiali, quidquam
tale sensisse, quale Manichaeus verborum ejus
usurpatione componit; non injuria ejus verba esse
dixi, cujus sensui serviebant, ut eloquia intentionis
suae merito censeantur: et sicut apud sanctum Joannem
apostolica sunt dignitate reverenda, quia insinuant
veritatem, ita apud Manichaeum obumbrata
illorum signa non expressa videantur.
</p>
          <p>AUG. Quid addis  « nuptiali, »  et dicis  « de concupiscentia
nuptiali, »  ut vestias pudendam susceptam
tuam nomine honesto nuptiarum? Concupiscentiam
carnis dixit apostolus Joannes, non concupiscentiam
nuptialem; quae posset esse in paradiso, etiam si nemo
peccasset, in appetitu fecunditatis, non in pruritu voluptatis;
aut certe spiritui semper subjacens, ut non
nisi spiritu volente moveretur; nunquam adversus
spiritum concupiscens, ut et spiritus adversus eam
concupiscere cogeretur. Absit enim ut in loco tantae
felicitatis, et in hominibus illic tanta pace felicibus
esset ulla discordia carnis et spiritus.</p>
        </div3>
<div3>
          <head>XX.</head>
          <p>
 JUL. Apostolus quippe Joannes cum ad virtutum
omnium fastigium provocaret fideles, et studium
sanctitatis ad altitudinem dominicae conversationis
extenderet, ad compendium, mundi totius nomine
universa praesentium bonorum et jucunditatum irritamenta
concludens, <hi>Nolite,</hi> inquit, <hi>diligere mundum,
neque ea quae in mundo sunt. Si quis diligit mundum,
non est charitas Patris in eo: quoniam omne quod est
in mundo, concupiscentia carnis, et concupiscentia oculorum
est, et superbia vitae; quae non est ex Patre,
sed ex mundo est: et mundus transit, et concupiscentia
ejus; qui autem facit voluntatem Dei, manet in aeternum <note>(I Joan. II, 15-17)</note>
          </hi>.
Quantum ad superficiem verborum
<pb n="1348"/>
respicit, odium omnibus indicit elementis, et
mundum et cuncta quae in mundo sunt, non esse ex
Patre, neque diligi debere denuntiat.
</p>
          <p>AUG. Inaniter ista dicis: nullus vel idiota catholicus
sic isto loco accipit mundum, ut de elementis
aliquid cogitet. Neque enim et ubi dicit de Domino
Christo, <hi>Ipse est propitiatio peccatorum nostrorum;
non solum nostrorum, sed et totius mundi <note>(I Joan. II, 2)</note>
            </hi>;
ita quisquam desipit, ut etiam elementorum hic existimet
intelligenda esse peccata. Totum hoc ergo
quod isto modo dicitur mundus, non nisi in hominibus
intelligitur, qui sunt per totum mundum, id
est, toto, quaquaversum incolitur, orbe terrarum.
Ipsam denique humanam vitam, qua non secundum
Deum, sed secundum hominem vivitur, mundum hoc
loco appellavit Apostolus. Ideo diligi vetat, et dicit, <hi>Omnia quae in mundo sunt, concupiscentia carnis est,
et concupiscentia oculorum, et ambitio saeculi,</hi> 
 vel <hi>superbia
vitae; quae non est a Patre, sed ex mundo est.</hi> 
Tu, si quid potes, in bono aliquando nominatam,
Scripturarum sanctarum loco ullo, concupiscentiam
carnis ostende: et noli apertis rebus nebulas loquacitatis
offundere.</p>
        </div3>
<div3>
          <head>XXI.</head>
          <p>
 JUL. Certe apostolus est, et praecipua Domino
Jesu charitate dilectus: tamen nisi intentionem ejus,
vel Evangelium quod scripsit, vel Epistolarum gravitas
indicaret, verba ista quae posuimus, ita nullum
possent rebus afferre praejudicium, ut Scripturis omnibus,
quae mundum a Deo factum asserunt, cedere
cogerentur. Verum ipse Evangelii quod conscripsit,
reverendo se communivit exordio. <hi>Deus,</hi> inquit, <hi>erat Verbum; per ipsum facta sunt omnia, et sine ipso
factum est nihil.</hi> 
 Ac deinceps: <hi>Erat lumen verum,
quod illuminat omnem hominem venientem in hunc
mundum: in hoc mundo erat, et munaus per ipsum
factus est.</hi> Itemque: <hi>Verbum caro factum est, ut habitaret
in nobis <note>(Joan. I, 1, 3, 9, 10, 14)</note>
          </hi>. Quibus testimoniis
nihil in sensibus suis obscuritatis reliquit:
sed ostendit Deum se nosse et asserere totius mundi,
atque eorum quae in mundo sunt omnium conditorem,
Manichaeisque nullum ad sententias suas accessum
patere perdocuit. Quoniam qui omnium naturarum
Deum asserit creatorem, abutitur, sine fidei dispendio,
substantiarum nominibus, ad significationem
cupiditatis immodicae.
</p>
          <p>AUG. Sed tu concupiscentiam carnis, nec quando
immodica est, vis intelligi malum esse, sed bonum,
eosque potius bono male uti, qui ea utuntur immodice.
Ac per hoc, si concupiscentia carnis bonum est;
profecto et modica bonum est modicum, et immodica
bonum est immodicum: sed modica uti, hoc est, ut
dicis, bono bene uti; immodica vero uti, hoc est, ut
dicis, bono male uti. Sicut vinum procul dubio bonum
est; omnis enim creatura Dei bona est <hi>(I Tim.
<pb n="1349"/>
IV, 4)</hi>: et qui modico vino utitur, bono bene utitur;
qui vero immodico vino utitur, bono male utitur. Sed
Joannes nunquam diceret vinum a Patre non esse,
sicut concupiscentiam carnis dixit a Patre non esse.
Non igitur invenis, quae concupiscentia carnis non sit
a Patre: quia et immodica bonum est apud te; et ille
potius non est bonus, qui bono immodico utitur, id
est, qui bono male utitur. Quid ergo dubitas breviter
aperteque dicere, quod obscure longis anfractibus
dicis, quod dixit Joannes falsum esse, et te verum dicere?
Falsum est enim quod ille ait, Concupiscentia
carnis non est a Patre; a quo sunt omnia naturalia
bona: si concupiscentia carnis, ut dicitis, et tunc
bona est, cum ea quisque immodica utitur; sed ille
malus est qui bono male utitur.</p>
        </div3>
<div3>
          <head>XXII.</head>
          <p>
 JUL. Praecipit ergo non diligi mundum, neque
ea quae in mundo sunt; et dicit quoniam dilectoribus
saeculi Dei charitas inesse non possit: sed
non ut hoc nomine dilectionis a saeculo submovendae,
alterum ejus quam Deum verum intelligi faciat conditorem;
verum ut agnoscant fideles, nullas praesentis
vitae cupiditates praeferendas esse virtutibus, ne mens
eorum aut comparandis opibus, aut conquirendis voluptatibus
occupata, a christianae, quae vera est, philosophiae
deducatur vigore. <hi>Quoniam omne quod est in
mundo, concupiscentia carnis, et concupiscentia oculorum
est, et superbia vitae; quae non est ex Patre, sed ex
mundo est: et mundus transit, et concupiscentia ejus;
qui autem facit voluntatem Dei, manet in aeternum.</hi> 
Mundi ergo nomine, mores hominum nihil post hanc
vitam esse autumantium, diversasque mortalium tam
pompas quam luxurias indicavit.
</p>
          <p>AUG. Ergo si  « mundi nomine, mores hominum
nihil post hanc vitam esse autumantium, diversasque
mortalium tam pompas quam luxurias indicavit; » 
in his sunt illa quae esse dixit in mundo, et a Patre
non esse; in quibus primum locum tenet tua illa pulchra
suscepta, concupiscentia scilicet carnis. Sed tu
videris, in moribus hominum nihil post hanc vitam
esse opinantium, voluisse intelligi oculorum concupiscentiam,
quoniam his rebus quas vident inhaerendo,
nolunt ea quae non vident credere; in pompis autem
mortalium, ambitionem saeculi vel superbiam vitae;
in luxuriis vero, concupiscentiam carnis; ut omnia
tria quae Joannes posuit, complexus esse videaris:
quasi possit esse luxuria quam vituperas, nisi consentiatur
concupiscentiae carnis quam vituperandam
esse non putas, et bonum appellando insuper laudas.
Quid est autem insanius, quam luxuriam malum, et
concupiscentiam luxuriae bonum dicere? et putare
apostolum Christi nomine concupiscentiae carnis, non
ipsam concupiscentiam carnis, sed potius accusasse
luxuriam, quae omnino nulla est, nisi cum quisque
concupiscentia carnis illicitur, trahitur, possidetur?
<pb n="1350"/>
Quasi non invenerit tantus doctor unde illam, sed
unde luxuriosum nomine ejus argueret; cum luxuriosus
non esset arguendus, nisi ejus desideriis obediret.
Desine multum dicere, et parum sapere. Nunquam
efficies, quantolibet loquacitatis tuae flumine, quo
in profunda raptaris; prorsus nunquam efficies, ut
luxuria sit malum, et concupiscere quae ad luxuriam
pertinent non sit malum, etiamsi tali concupiscentiae
non consentiatur, ne malum perpetretur.</p>
        </div3>
<div3>
          <head>XXIII.</head>
          <p>
 JUL. Sic enim et in Evangelio suo dixerat: <hi>Mundus per ipsum factus est, et mundus eum non cognovit <note>(Joan. I, 10)</note>
          </hi>:
non utique ut elementa Christum
ratione carentia potuisse viderentur vel cognoscere
vel negare; sed ut mundi appellatione turba
infidelium signaretur. Eodem ergo more in praesenti
quoque, omne quod in mundo est, id est, omnia genera
hominum ita voluptatibus inhaerentia, ut bona
cuncta rationabilis animantis aut potestatum phaleris,
aut opum sarcinis, sensibus metiantur, exosa ait superbia
turguisse, quae ex Deo non est, id est, Deo non
placet, sed ex mundo est, voluntatis scilicet humanae
pravitate concepta. Et ideo vos, inquit, sua non debet
aemulatione corrumpere: quia qui facit voluntatem
Dei, aeternae fit beatitudinis compos, nec cum praesentium
fragilitate praetervolat. Ergo Joannes apostolus
odio haberi mundum praecepit, quomodo et Dominus
in Evangelio, non solum corpus, sed etiam animam
ipsam nostram odio habendam esse monstravit: <hi>Qui,</hi> 
inquit, <hi>non odit patrem, aut fratrem, insuper etiam
animam suam, non est me dignus <note>(Luc. XIV, 26)</note>
          </hi>. Cum
certe fidelium animus se odisse non possit, qui amore
consultissimo felicitatem suam doloribus etiam et
periculis mercatur. Quid igitur egimus? Apostolum videlicet
Joannem, ex more Scripturarum mundi vocabulo
non naturam perculisse rerum, sed vitia voluntatum:
atque ita concupiscentiam carnis negasse ex
Deo esse, sicut omnia quae in mundo sunt. Quod
Manichaeus non secundum Apostoli sensum, sed secundum
perfidiam suam velut consequenter arripiens,
nec concupiscentiam carnis, nec ipsam carnem, nec
totum postremo mundum a Deo confirmat effectum:
quem tu secutus, concupiscentiam carnis, non a Deo,
sed a diabolo conditam credis.
</p>
          <p>AUG. Hanc ego concupiscentiam carnis malum dico
esse, quam dicit Joannes a Patre non esse, et quam
dicit Ambrosius in naturam nostram ex primi hominis
praevaricatione vertisse <note>(Lib. 7 in Luc. XII)</note>; unde
Joannes volens homines intelligi, eam dicit ex mundo
esse. Hanc concupiscentiam carnis et Manichaeus malum
dicit; sed unde sit nescit: tu autem bonum dicis,
quia et tu unde sit nescis; et eam negando esse
unde illam esse dicit Ambrosius, facis ut naturae mali,
quam Deo coaeternam desipit, recte sibi eam videatur
tribuere Manichaeus. Ergo ut et tu redarguaris et
Manichaeus, illud quod dicit Joannes apostolus, episcopus
exponit Ambrosius. Quod enim per praevaricationem
primi hominis in naturam vertit, non utique
<pb n="1351"/>
Deo coaeternum malum est; taceat ergo Manichaeus:
et tamen malum est; taceat ergo etiam Julianus.</p>
        </div3>
<div3>
          <head>XXIV.</head>
          <p>
 JUL. Constat itaque beatum Joannem nullam
tibi erroris occasionem dedisse: te porro id quod
Manichaeus protulit imbibisse. Atque ut apostoli jam
existimatione defensa, manum super hoc vel breviter
construamus: quid hic sanctum Joannem existimas
intimare, cum concupiscentiam carnis et concupiscentiam
oculorum ex Deo non esse pronuntiat? Genusne
ipsum concupiscentiae, quae non mediocritate concessa,
sed nimietate prohibita in vitium cadit; an solum
excessum, qui non naturalis, sed voluntarius deprehenditur?
</p>
          <p>AUG. Si in vitium cadit, tunc eam saltem malum
esse concede: sed cur eam tunc quoque bonum esse
contendis, et eum bono male uti dicis, qui concessum
ejus modum excedit? Sic enim non ipsa, sed ille cadit
in vitium, qui ea male utitur. Videsne quam nescias
quid loquaris, quando nec in tua definitione consistis?</p>
        </div3>
<div3>
          <head>XXV.</head>
          <p>
 JUL. Si dixeris, nomine concupiscentiae,
etiam illum ipsum modum, quo licita rerum naturalium
afficitur voluptate, ut concupiscentia carnis in
universum reprobata videatur: ergo et sensum oculorum,
et mundum ipsum, et quidquid in mundo est,
a diabolo conditum profitere; quia omnia pariter ex
Deo non esse dicuntur. Quod certe si annueris, non
efficieris Manichaeus; es enim etiam nunc: sed hoc
te esse, ut argumentis tuis olim, ita quoque professione
monstrabis. Si autem nudatum errorem pavescens,
dixeris Apostolum nomine concupiscentiae
carnis et oculorum concupiscentiae, et nomine mundi,
non res ipsas, quae cum intra concessos fines tenentur,
innocuae sunt; cum autem in illicita procurrunt,
fiunt reprehensibiles, adnotasse: clarebit, quod in
primo opere egimus, concupiscentiae naturalis non
genus, non speciem, non modum, sed excessum tantum
in culpam venire. Atque ideo hoc testimonium
Apostoli in reliquum pudenter caveto, ne illud si vel
levi commemoratione pollueris, defensus quidem nihil,
propalam vero proditus approberis.
</p>
          <p>AUG. Sed, homo contentiose, modus concupiscentiae,
quem dicis esse concessum, tunc non servatur,
quando illi impellenti consentitur aut ceditur, et itur
in ejus excessum: quo ut non eatur, resistitur malo.
Quis enim dubitet malum esse, cui si obedias, malum
facis; si repugnes, bonum? Qui ergo vult temperanter
vivere, non consentiat malo quod laudas; et
qui vult fideliter vivere, non tibi consentiat cum malum
laudas: proinde ut vos caveat, concupiscentiam
carnis malum esse sciat; ut autem et vos et Manichaeos,
unde sit sciat.</p>
        </div3>
<div3>
          <head>XXVI.</head>
          <p>
 JUL. Exercui hunc locum in secundo prioris
operis libello, atque ostendi, prius in homine
concupiscentiam carnis quae speciem irritat saporis
<pb n="1352"/>
et oculorum fuisse, quam culpam.
</p>
          <p>AUG. Huic libro tuo secundo, satis respondi quarto
meo. Nam sicut ibi, ita et hic garris inania. Nullo
enim modo ostendisti, concupiscentiam carnis, qua
caro concupiscit adversus spiritum, prius in homine
esse coepisse, quam culpam. Quidquid illud est, quod
duo illi homines post peccatum in membris suis senserunt
novum, unde pudor eorum pudenda contexit <note>(Gen. III, 7)</note>,
procul dubio culpa contraxit.</p>
        </div3>
<div3>
          <head>XXVII.</head>
          <p>
 JUL. Hic tamen necessario exigo, quibus
tibi somniis revelatum sit, ut nomine concupiscentiae,
coeuntium libidinem indicatam putares. Salvis enim
opibus veritatis, quas disputatio longa patefecit,
putemus necdum claruisse, ad eumdem auctorem attinere
sensus carnis, ad quem ejus forma pertineat.
</p>
          <p>AUG. Alii sunt carnis sensus, quibus caro praesentia
corporalia spiritui quodam modo nuntiat; et alii sunt
carnalis concupiscentiae motus, quibus caro adversus
spiritum concupiscens in quaeque illicita atque inhonesta
praecipitat, nisi adversus eam etiam ipse spiritus
concupiscat: quae discordia carnis et spiritus, non
creatori carnis aut sensus, sed malo suasori et homini
praevaricatori tribuitur ab eis, quorum fide sana
error insanus Pelagianorum et Manichaeorum damnatur.</p>
        </div3>
<div3>
          <head>XXVIII.</head>
          <p>
 JUL. Sed si hoc fingatur ambiguum, te
continuo crassissima dubii nubes involvet. Hac quippe
concupiscentia carnis nullum absolute genitalium
tenetur indicium. Dicam ergo aures hoc vocabulo
variorum sitientes carminum verberari, dicam castigari
a sancto Joanne helluonum palatum, dicam culpari
immorientes odoribus nares; totum postremo
praeter id quod tu arbitraris: libera est electio, ubi
specialis verbi nulla pressura est. Aut ergo nega illa
quae diximus concupisci; et inficiare, ut soles, omnium
conscientiae: aut si necdum eo usque impudentia incalluit,
ut his conetur obniti, assentire damnationem
genitalis jucunditatis nec in sermonibus inveniri.
</p>
          <p>AUG. Ita hoc dicis, quasi nos concupiscentiam carnis
in solam voluptatem genitalium dicamus aestuare.
Prorsus in quocumque corporis sensu caro contra
spiritum concupiscit, ipsa cognoscitur: et quoniam
si non adversus eam spiritus fortius concupiscat, ad
mala pertrahit, malum esse convincitur. Propter
ipsam Scriptura dicit: <hi>Nequius oculo quid creatum
est <note>(Eccli. XXXI, 15)</note>
            </hi>? Et utique oculum, non nequitiam,
creavit omnium creator Deus et corporum et
sensuum. Ecce unde intelligas (si veritati non resistas)
inesse malum naturae nostrae, etiam cum creatur,
quamvis creetur a bono bene bonum. Sed unde sit
hoc malum, disce ab Ambrosio, ne ad aliam, id est,
mali naturam introducendam Deo coaeternam, suffragium
praebeas Manichaeo.</p>
        </div3>
<div3>
          <head>XXIX.</head>
          <p>
 JUL. Quid ergo tibi opitulari potest, quod ego
inter commixtionem sexuum, fecunditatem coeuntium,
nolui concupiscentiae nomine lacerare, cum eam
<pb n="1353"/>
nec tu cum Manichaeo diabolicam potueris approbare;
et jam ipsa praemissae disputationis consequentia claruisset,
ad ejusdem operam recurrere sensum illum,
quo commixtorum corpus afficitur, ad cujus institutionem
corpora, conjugia semina referrentur?
</p>
          <p>AUG. Alia est vis sentiendi, aliud vitium concupiscendi:
discerne duo ista diligenter, noli errare deformiter.
Alia est, inquam, vis sentiendi, aliud vitium
concupiscendi. Lege Evangelium: <hi>Qui viderit,</hi> inquit, <hi>mulierem ad concupiscendum eam, jam moechatus est
eam in corde suo 
 <note>(Matth. V, 28)</note>
            </hi>: non dixit, Qui viderit,
quod est sentire per eum sensum corporis qui
dicitur visus; sed, <hi>qui viderit,</hi> inquit, <hi>ad concupiscendum,</hi> 
quod est videre ad malum. Visus ergo sensus
carnis est bonus: concupiscentia vero carnis motus
est malus. Quo malo si bene utitur conjugatus, non
eum bonum facit; sed operi bono servire compellit.
Facit enim nonnisi boni aliquid et per ipsum, si nihil
faciat propter ipsum: si autem faciat aliquid, sed tamen
in conjuge, propter ipsum, non ei veniam daret
Apostolus gratia nuptiarum <note>(I Cor. VII, 6)</note>, si non
agnosceret esse peccatum.</p>
        </div3>
<div3>
          <head>XXX.</head>
          <p>
 JUL. Oporteret quidem nihil post primum
opus, quod ad sanctum Turbantium edidi, super necessario
naturalium pudore disserere; quia ibi ita
plene actum est, ut nisi depositis omnino mentibus,
nihil hinc possit ambiguitatis oboriri.
</p>
          <p>AUG. Sanctus forte Turbantius, ipso opere tuo lecto,
quod ad eum te scripsisse commemoras, etiam propterea
in catholicam fidem respiravit, quoniam te in
tali causa defecisse cognovit.</p>
        </div3>
<div3>
          <head>XXXI.</head>
          <p>
 JUL. Tamen cum defensor traducis ne tenui
quidem possit ab eo ungue deflectere, meumque rhetorica
elegantia fatiget pudorem, cur diversis hominibus
 negotium ipsum commixtionis juvat hinc ea
quae rebus actis convenit, parcitate decernere? Et in
hoc ergo loco, et in inferioribus, ubi ego dixi,  « <hi>Propter
hoc relinquet homo patrem et matrem, et adhaerescet
uxori; et erunt duo in carne una <note>(Gen. II, 24)</note>
          </hi>:
ut exprimeret fidem operum propheta prope periculum
pudoris accessit; »  quasi praedam inveniens gestit,
exsultat, et clamat: <hi>Aperta prorsus, et vi veritatis,</hi> 
inquit, <hi>extorta confessio! Dicatur causa, cur in exprimendis
operibus Dei, propheta prope periculum pudoris
accesserit. Itane vero humana opera pudenda esse non
debent, sed plane glorianda, et divina pudenda sunt?
Itane vero in eloquendis et exprimendis operibus Dei,
non honoratur prophetae vel amor vel labor, sed periclitatur
pudor? Quid enim potuit Deus facere, quod ejus
praedicatorem pudeat dicere? Et quod est gravius, pudeat
hominem alicujus operis, quod non homo, sed Deus
fecit in homine: cum omnes opifices quantum possunt
labore et industria id agant, ne de suis operibus erubescant?
Sed profecto illud nos pudet, quod puduit primos
illos homines, quando pudenda texerunt: illa est poena
<pb n="1354"/>
peccati, illa plaga vestigiumque peccati, illa illecebra
fomesque peccati, illa lex in membris repugnans legi
mentis. Hujus pudet, et merito pudet. Nam si hoc non
esset, quid nobis esset ingratius, quid irreligiosius, si in
membris nostris, non de vitio vel poena nostra, sed de
Dei confunderemur operibus <note>(De Nuptiis et Concupiscentia,
lib. 2, n. 22)</note>
          </hi>? Claruit certe qualiter gestiat:
gaudio suo non potest adhibere frenos; tenet meam
sententiam, qua concupiscentiam naturalem malam
possit ostendere, et diaboli operibus deputare: quam
sententiam de ore meo dicit vi veritatis extortam,
concionaturque scelestissimum atque profanissimum
esse, si ea quae a Deo facta dicamus, pudore operienda
fateamur. Sed alacritate commotior non potuit
ponderare quid diceret: asserens enim in operibus
Dei pudendum nihil esse, operam autem genitalium
pudendam esse, et ideo non posse eam Conditoris
operibus adscribi; subito confessus est illam non
solum honestam, sed etiam justam; non solum
creante Deo, verum etiam judicante, nostris corporibus
 attributam. Ostendi in tertio prioris operis libro,
non posse idem poenam esse quod culpam.
</p>
          <p>AUG. Non ostendisti, quod te ostendisse inaniter
jactas: imo etiam ipse quodam loco oblitus quid ante
dixisses, confessus es culpam etiam poenam esse peccantis.
Quod ego cum tibi superius responderem <note>(Contra
Julianum, lib. 5, n. 10)</note>, satis evidenter ostenderam,
etiam per Apostolum probans puniri peccata
peccatis: qui cum de quibusdam dixisset, quod immutaverint
gloriam incorruptibilis Dei in similitudinem
imaginis corruptibilis hominis, et volucrum, et
quadrupedum, et serpentium; protinus hoc peccatum
aliis peccatis ostendens esse punitum, <hi>Propterea,</hi> inquit, <hi>tradidit illos Deus in desideria cordis illorum, in
immunditiam; ut contumeliis officiant corpora sua in
semetipsis 
 <note>(Rom. I, 23, 24)</note>
            </hi>, et caetera quae ibi contexuit.
Nec in Psalmo diceretur, <hi>Appone iniquitatem
super iniquitatem eorum, et non intrent in tuam justitiam <note>(Psal. LXVIII, 28)</note>
            </hi>;
nisi justo judicio Dei punirentur
additis praecedentia peccata peccatis.</p>
        </div3>
<div3>
          <head>XXXII.</head>
          <p>
 JUL. Et ideo super hoc laborandum non
est: commendo tamen disputatoris acrimoniam, qui
quam dicit a Deo redditam, non vult a Deo conditam;
pronuntians Dei non convenire operibus, quod vult
ejus convenire judiciis.
</p>
          <p>AUG. Apparet te non intelligere quomodo dictum
sit, <hi>Deus mortem non fecit <note>(Sap. I, 13)</note>
            </hi>: cujus tamen
judicio qui peccat moritur. Convenit ergo judicio ejus
ut moriatur peccator; nec tamen operi ejus convenit
mors, quia <hi>Deus mortem non fecit.</hi> Ejus quippe justum
est judicium, ut peccato suo quisque pereat, cum
peccatum Deus non faciat: sicut mortem non fecit,
et tamen quem morte dignum censet, occidit. Unde
legitur, <hi>Deus mortem non fecit;</hi> legitur, <hi>Mors et vita a
Domino Deo est <note>(Eccli. XI, 14)</note>
            </hi>: quae duo inter se non
esse contraria profecto videt, quisquis ab operibus
<pb n="1355"/>
divinis judicia divina discernit: quod tu si potuisses,
non utique ista vana dixisses.</p>
        </div3>
<div3>
          <head>XXXIII.</head>
          <p>
 JUL. Ergo in operibus ejus nullus pudor
est; in sententiis autem summa deformitas. Certum
est nempe, quod poenam mereatur reatus: num ideo
tamen confusio culpae debita, in vindicta recurrit, ut
appelletur sine pudore quod fecit reus, sed non
possit sine ignominia dici quod judicando fecit Deus?
</p>
          <p>AUG. Quid explicata implicas, et evoluta convolvis,
ut ingeniis tardioribus, qualia in hominibus plura
sunt, videaris dicere aliquid, cum dicas nihil? Homo
es enim, qui potius inverecundia quam facundia persuadere
conaris, quod deformitas vel nulla, vel parva
sit, ut cum subjecta esse caro spiritui debeat, adversus
spiritum concupiscat; aut quod non sit justum
Dei judicium, relinquere delinquentem, ut ipse sibi
sit poena, cui Deus fuerat vera felicitas; aut quod de
peccato debeat, non de poena sua quisque confundi;
cum plerique de peccatis suis non erubescant, si nulla
poena fuerit subsecuta quam sentiant, et eos faciat
poena confundi, quod non fecisset impunitas. Sed
contra res apertissimas quem liberet esse disertum,
nisi a veritate desertum? Utrumque autem nos libere
dicimus, et quod fecit homo volens, et quod passus
est nolens; id est, et spiritus inobedientiam, et carnis
contra spiritum concupiscentiam: sed unum horum
dicere tu erubescebas, ne nos admoneres unde tuum
convinceremus errorem. Et nunc quando jam concupiscentiam
carnis et libidinem nominas, ne de tuae
susceptae nomine erubescere dicaris, plus erubescere
times, et errare non times.</p>
        </div3>
<div3>
          <head>XXXIV.</head>
          <p>
 JUL. Constat tamen accusatorem nostrum
in eodem, quem aversatur, luto volvi. Cum enim confinxerit
juste redditam libidinis poenam, et hanc justitiam
divinae inculcat convenire sententiae, in prolatione
autem sententiae opus Dei esse non denegat, ex
qua libidinem evenisse dicit, quam erubescendam fatetur;
in operam nimirum Dei, illum, quem propulsaverat,
reduxit pudorem.
</p>
          <p>AUG. Jam tibi dictum est, <hi>Deus mortem non fecit:</hi> 
in prolatione autem sententiae Dei est, <hi>Morte morieris <note>(Gen. II, 17)</note>
            </hi>.
Ecce Deus hoc retribui peccatori fecit,
quod Deus ipse non fecit. Et tamen quia Deus ultionum
est <note>(Psal. XCIII, 1)</note>, dicit etiam creare se mala <note>(Isai. XLV, 7)</note>:
et quaedam in libro Ecclesiastico ad
vindictam creata dicuntur <note>(Eccli. XXXIX, 33)</note>. Sed
cum peccatum etiam pona peccati est, non Deus peccatum
facit opere iniquo, sed ut peccatum sit poena
peccantis facit opere justo. Quis enim neget esse peccatum,
prophetis mendacibus credere? Et tamen haec
fuit poena regis Achab, divino inflicta judicio, sicut
Regnorum testatur historia <note>(III Reg. XXII)</note>. Nec ideo
quisquam ita desipit, ut pseudoprophetarum putet
laudanda esse mendacia, aut mendacii Deum dicat auctorem,
cum judicio justo, ubi tali poena perspicit
dignum, facit decipi quemque mendacio. Lege, et
<pb n="1356"/>
intellige; et noli tibi, ne intelligas, tumultu loquacitatis
obstrepere.</p>
        </div3>
<div3>
          <head>XXXV.</head>
          <p>
 JUL. Ad quod tamen quasi corollarium peculiaris
sceleris adjunxit, ut talem poenam a Deo illatam
diceret, quae esset illecebra et fomes peccati,
quae lex in membris invicta repugnaret legi mentis
nostrae: quo genere ultionis multiplicaret Deus flagitia,
non puniret; et qui iratus erat malae voluntati,
qua fuerat erratum, reliquum faceret peccandi necessitatem.
Quale sit tamen hoc judicium, Manichaei
furor viderit: dum constet, quia hic judex qui ab Augustino
fingitur, simularit se horrere peccatum, caeterum
tanto eis adhaeret affectu, ut diligentiorem nutritium
invenire non possint.
</p>
          <p>AUG. Lege quod scriptum est, quoniam <hi>non probaverunt
Deum habere in notitia, tradidit illos Deus in
reprobam mentem, ut faciant quae non conveniunt <note>(Rom. I, 28)</note>
            </hi>:
et vide quaedam peccata etiam poenas
esse peccantium. Quomodo autem id faciat Deus ut intelligas,
relege quod te admonui superius de Rege
Achab: cujus utique peccatum fuit credere pseudoprophetis;
et tamen hoc peccatum, Deo vindicante,
fuit etiam poena peccantis. Ista considera, et noli
oblatrare veritati, ne in te quoque agnoscatur haec
poena.</p>
        </div3>
<div3>
          <head>XXXVI.</head>
          <p>
 JUL. Quid ergo vis, subtilissime disputator?
sacrilegam esse in Dei operibus verecundiam,
quia omnia quae Deus fecerit, passim agi debeant, ne
nostra trepidatio opificem videatur arguere? Erravit
ergo apostolus Paulus, qui Dei opera describens, ait: <hi>Verecundiora nostra majorem honestatem habent; et
Deus temperavit corpus, ei cui deerat abundantiore dato
honore, ut non sit scissura in corpore 
 <note>(I Cor. XII,
23 25)</note>
          </hi>.
</p>
          <p>AUG. Lege diligenter, et inspice codicem graecum;
et invenies Apostolum <hi>inhonesta</hi> dixisse, quae <hi>verecundiora</hi> 
tu dicis: et quaerens cur inhonesta sint,
quae prius usque adeo fuerant honesta, ut nudi essent
duo illi, et non confunderentur <note>(Gen. II, 25)</note>; reperies,
si non te animositas contentionis excaecet, ut hoc sequeretur,
praecessisse peccatum: neque in hominibus
primis Deum aliquid fecisse inhonestum; sicut nec
mortem fecit Deus, cum corpus non faciat nisi Deus;
et tamen, <hi>Corpus quidem mortuum est propter peccatum,</hi> 
verax dicit Apostolus <note>(Rom. VIII, 10)</note>.</p>
        </div3>
<div3>
          <head>XXXVII.</head>
          <p>
 JUL. Errat etiam honestorum cautio, quae
naturalibus rebus verecundiae praetendit umbracula.
Tu ergo ipse reliquias ciborum, quas certe confiteris
non pertinere ad libidinem, sub oculis depelle populorum;
imo ut dogmati tuo auctoritatem concilies
exemplo, in Ecclesia facito omnia, quae ad nutum
dicis fieri voluntatis, contentusque operam solius
commixtionis occulere, a qua, et olim proposito, forsitan,
et nunc senio destitisti, dicito ad grande sacrilegium
pertinere, si res quae Deum conditorem habet,
publicum vitet aspectum. Comede igitur in foro, aut
<pb n="1357"/>
in synagogis, in quibus disputationes tuae personant;
et cum vestimenta sub sole torrido fuerint oneri, tegens
illam tantummodo corporis tui partem quam
diabolus movit, reliqua nudus incedito: quia pronuntias
ingratum esse et profanum, si quid tegatur
quod Dei operibus adscribitur. Quod cum horum nihil
facis (si tamen non proficiendo feceris), ipsis operibus
confirmas alterum de duobus, aut omnia ista
ad diabolum pertinere, quae non exsequeris sub conspectu
publico; aut dogma vestrum, si non corde, vel
ventre tuo teste cecidisse.
</p>
          <p>AUG. Eorum quae occultat pudor, alia sunt horribilia,
alia concupiscibilia: illa occuluntur, ne horreantur,
sicut egestiones reliquiarum ex alimentis; ista
vero, ne concupiscantur, vel ne id quod per ea fieri
solet, admoneant concupisci, sicut sunt ea membra,
quae ab ipso pudore proprie pudenda dicuntur, vel si
eis ipsum concupiscentiae opus agitur. Nam et caetera
corporis ab his remotiora, cum pudet nuda relinquere
sive nudare, ad hoc pertinet, quoniam concupiscentia
carnis latius per oculos pascitur. Unde illi impudici
pudicam Susannam, quantum potuerunt, nudare
voluerunt <note>(Dan. XIII, 32)</note>. Potest ergo bene intelligi
etiam Deus, ejusdem quoque pudoris commendasse
curam, quando illos qui sibi succinctoria fecerant,
de sua nuditate confusi, etiam tunicis induit; propterea
quidem pelliceis <note>(Gen. III, 21)</note>, ut corruptibilibus
jam corporibus mors signaretur adjuncta. In publico
autem vesci mos prohibet, quoscumque prohibet, et
facere contra morem merito pudet. Nam Romani antiqui,
quod etiam ipse legisti, in propatulo coenitabant
atque pransitabant. Quid est ergo quod, non ratiocinando,
sed conviciando spatiaris in vacuum? Respice
illos primos parentes, qui nudi erant, et non
confundebantur: attende quid texerint, et confitere
quid senserint. A succinctoriis ad tunicas ventum
est: inde coepit, et crevit humani corporis tegimen,
ubi humanis membris pudendorum est inditum nomen.
Ibi pudoris major est cura, ubi resistit concupiscentiae
pudicitia. Pudet enim naturam rationalem
aliquid habere in carne sua, ubi si non vult per impudicitiam
dehonestari, necesse sit reluctari, tam conjugatis
ne illicito, quam continentibus ne ullo concubitu
sordidentur. Haec discordia carnis et spiritus in
paradiso, si nemo peccasset, absit ut esse potuerit:
non autem nos ex alienae naturae commixtione possedit:
unde ergo ad nos, nisi ex primi hominis praevaricatione
descendit?</p>
        </div3>
<div3>
          <head>XXXVIII.</head>
          <p>
 JUL. Res ineptae sunt, et quae stilo
nostro convicium magis faciant quam laborem: sed
fidem tuam necessario consequuntur. Verumtamen
adhuc, ut sit intentus lector, admoneo. Conatus es
nempe asserere, quod Dei opus probetur pudendum
non esse; sed ut hoc efficere nequivisti, ita spopondisti
illud absolutissime, demere te a libidine verecundiam,
si opus Dei esse doceatur; quod in primo
opere ita approbavi, ut nec te inde putem dubitaturum
<pb n="1358"/>
esse, cum legeris: tamen quoniam hoc commentum
tuum significat, necdum ad manus tuas illos venisse
libros, id ipsum in praesenti quoque ostendere
non pigebit. Irrationabiles igitur animantes, a quo
conditas putas, quae certis temporibus ardentissima
libidine commoventur, ita ut etiam feritates acuat
singularum? Tunc saevus aper, tunc pessima tigris.
Ante omnes furor est insignis equarum <note>(Virgilius,
Georg. lib. 3, vers. 248, 266)</note>. Vere tument herbae.
Vere abundantia teneri humoris exuberat. Et coitum
certis repetunt armenta diebus <note>(Ibid., lib. 2, vers. 324,
331, 329)</note>. Longum est ire per singula: omnia genera,
quae suspendit volatus, quae demersit natatus,
quae sparsit vagatus, per aera, per freta, per nemora,
nec tamen aut sublimavit ratio, aut culpa depressit,
nota commiscendorum corporum voluptate flammantur.
Illum ergo sexuum quem patiuntur ardorem,
Dei an diaboli opere susceperunt? Clamabis sine dubio,
Dei. Deus ergo sexum naturali voluptate succendit;
quod certe consequentius quam tu, Manichaeus
negat. Ille enim, a quo concupiscentiam carnis
damnare didicisti, quid sibi dicendum esset expendens,
rem quam diabolicam definiverat, atque a Dei
operibus removerat, quaquaversum eam potuit invenire
persequitur: et ideo ut per concupiscentiam corpora
hominum, ita per homines, omnes animantes
diabolo deputavit auctori. Tu autem, cum in Manichaei
castris hactenus manens, maximum ejus feras
draconem, de quo infelicibus mentibus per naturale
malum et crimina nuptiarum lethale inspiras venenum;
non vis tamen in omnes naturas suggesta a
magistro tela jaculari: et brutis familiarior (quibus
tamen ob hoc parcis, ut rationabilium statum auctoratius
crimineris), consentis in illorum corporibus Deum
fecisse, quod in nostris diabolum: cum tamen id
ipsum, sed mitius in hominibus, quam in pecoribus esse
fateare. Ut ergo quid sit effectum, prudens lector accipiat,
libidinem corporum in animalibus factam a Deo
non negas. Non est ergo Dei operibus indigna illa affectio,
quae in his substantiis acrior invenitur, quae nihil
de diaboli malo, vel tenui voluntate rapuerunt. Ergo
quia concupiscentia defensa est exemplo animalium,
defensa etiam dignitate auctoris sui, nec mala, nec
diabolica est, quam fecit Deus formator corporum,
et quam tenet ea quae est expers natura peccati: cum
hoc ergo claruit, inquiro utrum istam libidinem,
quam corpora humana persentiunt, Deum fecisse
consentias? Si annueris, sublata contentio est, tu
emendatus, et Manichaeus permanebit attritus. Si autem
dixeris, In corporibus hominum a Deo non potuit
fieri: refero, illam voluptatem et concupiscentiam
carnis, hominis te, non Dei operibus indignam putare.
Ambigi quippe non potest, quoniam si quod
confiteris a Deo ubicumque factum, hoc dicas in homines
 fieri nequivisse, non concupiscentiae testimonia
aufers debita, sed humano corpori conquiris indebita.
<pb n="1359"/>
Vide ergo cujus profanitatis sit sectae tuae finis.
Dicis esse indignum carne mortalis, quod indignum
non fuit opere Conditoris. Igitur hoc sensu non libidinem
vituperasti; sed hominem, quem accusare volueras,
extulisti. Talem habet constantiam talemque
mercedem, qui veritati indicit bellum, ut contrariis
semper conatui suo feriatur effectibus. Ego ergo nunc
tuis verbis consequentius, sicut omnis prudentia cognoscit,
insurgo. Itane in taxandis et exprimendis
operibus Dei, non auditur ratio, non omnium naturarum
considerantur exempla <note>(De Nuptiis et Concupiscentia,
lib. 2, n. 22)</note>; sed in tantum hominis effertur
insania, ut putet inconveniens suis esse visceribus,
quod per Dei operam in naturae suae cernit vigere
consortibus? Neque enim alia nostrorum corporum
est, vel origo, vel ratio, quam mutorum.
</p>
          <p>AUG. Dic ergo resurrectionem atque incorruptionem
sempiternam humanis corporibus non deberi;
quia sicut belluina, etiam terrena ipsa sunt: dic finem
non esse posse diversum, ubi non est origo diversa:
dic ista, si placet; et contra evangelicas Litteras,
quantum saecularibus litteris profeceris, impetu vanae
loquacitatis ostenta. Si autem hoc dicere non audebis;
fatere secundum christianam fidem, etiam istam esse
hominis poenam, quod comparatus est pecoribus insensatis,
et similis factus est eis <note>(Psal. XLVIII, 13)</note>.
Huic ergo ista miseria est, cum misera esse pecora
non possint: sic et carnis concupiscentia, homini est
poena, non bestiae, in qua nunquam caro adversus spiritum
concupiscit. An placet tibi, sic aequare mortales
naturas, ut in bestiis quoque asseras carnem contra
spiritum concupiscere? Quod si non facis, ne sicut
equus et mulus non habeas intellectum <note>(Psal. XXXI,
9)</note>: agnosce libidinem, qualem dicimus, in paradiso
futuram non fuisse, si nemo peccasset, qua caro concupiscit
adversus spiritum. Talis quippe in pecoribus
non est, ex quibus tuae susceptae tale patrocinium providisti,
ubi mutis illis tu posses esse verbosus. Nam
si humana libidine caro non concupisceret adversus
spiritum, sed libido talis in hominibus esset, ut ad
nutum voluntatis, cum opus esset, exsurgeret, cum
autem non opus esset, nulla incitamenta suggereret.
cum quibus cohibendis atque frenandis voluntas nostra
pugnaret; nihil vos argueremus, quod in paradiso
eam, hoc est, in habitatione tantae felicitatis, tam
infeliciter locare velletis.</p>
        </div3>
<div3>
          <head>XXXIX.</head>
          <p>
 JUL. Ut enim imaginem Dei mentis ratione
suscepimus: ita communionem pecudum carnis
affinitate sentimus; cujus licet sit forma diversa, est
tamen de materia elementorum una substantia; pro
rationabilis sane animi meritis aeternitatem visura,
vel aerumnis miseram, vel praemiis gloriosam.
</p>
          <p>AUG. Si pro rationalis animi meritis, ut fateris, caro
terrena, et sicut pecoris corruptibilis, tamen aeternitatem
longe diverso fine visura est; cur non accipis,
pro imaginis Dei meritis, quae nullo fuerat deformata
peccato, sic prius fuisse conditam carnem, quamvis
<pb n="1360"/>
de materie terrena, ut si nemo peccasset, esset in
aeternitate atque in incorruptione mansura; nec esset
corruptibile corpus aggravans animam, hoc est, imaginem
Dei; sed ita illi subditum, ut propter filios generandos,
sicut caetera quibus aliquid operamur, ad
nutum voluntatis etiam membra genitalia moverentur;
aut talis esset carnis concupiscentia, quae nisi anima,
hoc est Dei imagine, volente non surgeret, nec
demergeret cogitationem mentis exundantia voluptatis?
Si enim etiam talis nunc esset, non de illa diceretur,
quod a Patre non esset; sed ex mundo esset <note>(I Joan. II, 16)</note>,
id est, ex hominibus, qui per illam,
et cum illa nascuntur mundo, et procul dubio perituri
sunt nisi renascantur Deo. Materiei ergo corporalis,
nobis pecoribusque communis, convenienter
creditur, merito imaginis Dei, nondum peccato coepto
diversum fuisse initium, sicut peccato assumpto
diversus est finis.</p>
        </div3>
<div3>
          <head>XL.</head>
          <p>
 JUL. Qua ergo ratione indignum esset, non
imagine Dei, quia animae quam carnis diversa substantia
est, sed mancipio dissolubili imaginis Dei,
quod indignum non fuerat conditu ipsius Dei? Fecit
ergo corpora Deus, distinxit sexum corporum Deus,
fecit membra genitalia Deus, indidit affectum quo sibi
haec corpora miscerentur Deus, dedit etiam vim seminum
Deus, operatur in secretis naturae de materia
seminum Deus: nihil autem malum, nihil reum facit
Deus.
</p>
          <p>AUG. « Nihil malum, nihil reum facit Deus; »  sed
in quantum Deus facit, non in quantum massa vitiata
atque damnata est, de qua facit.</p>
        </div3>
<div3>
          <head>XLI.</head>
          <p>
 JUL. Libidinem ut pecorum, ita hominum fecit
Deus: sed in pecoribus incoercitos dimisit affectus,
in homine autem rationabili modum Deus instituit.
Amictum ei prudentia et honestas comparat,
quam dedit Deus. Igitur non modum, non genus; sed
excessum ejus culpat Deus, qui de insolentia liberae
voluntatis exoriens, haud statum naturae, sed meritum
agentis accusat.
</p>
          <p>AUG. Cur ergo libido spiritui resistit in homine,
quod non facit in pecore: nisi quia pertinet ad naturam
pecoris, ad poenam vero hominis, sive quia est,
quae nulla esset, sive quia resistit, quae subjecta esset,
si peccato facta vel vitiata non esset? Nam si  « in
pecoribus Deus incoercitos dimisit affectus; »  profecto
libidines, quandoquidem hos dicis affectus, fateris
ab homine coerceri: nulla autem ratione coercerentur,
nisi vitiose moverentur. Ecce enim Deum dicis
in homine modum instituisse libidini: cur in eo modo
non stat, in quo est divinitus instituta, sed eum,
nisi coerceatur, egreditur? Quomodo ergo bonum dicitur,
quae urget et compellit hominem facere malum,
si ei non resistatur? Videsne eximiam susceptam
tuam in natura hominis aut ex peccato natam, aut
peccato esse vitiatam; et hinc esse illud, quod primi
homines post peccatum pudenda texerunt, qui nudi
<pb n="1361"/>
erant ante peccatum, et non confundebantur? Quid
est enim quod dicis,  « Amictum homini prudentia et
honestas comparat, quam dedit Deus? »  Stulti ergo
erant et inhonesti, et imprudentes atque impudentes
homines ante peccatum, quando eos nuditatis non pudebat?
Gratias peccato: nam sic remansissent. Quod
si absurdissime dicitur, profecto prudentia naturalis
et honestas pudenda texerunt; sed quae ante peccatum
pudenda non fuerunt. Excessus proinde libidinis
in peccato est: sed etiam impulsus in vitio. De quo
impulsu erubuerunt illi, qui membra quae contra eorum
voluntatem suscepta tua sollicitabat, nuda relinquere
noluerunt.</p>
        </div3>
<div3>
          <head>XLII.</head>
          <p>
 JUL. Attende sane nunc quale sit, quod de
tua opinione colligitur: videlicet operiendum pudore
non esse, quidquid bonum creditur. Nos autem docuimus
voluntatem illam naturaliter sexibus inditam,
tam malam non esse, quam ad Dei operam pertinentem.
Ac per hoc tu aut impietatem tuam deseres, aut
pudorem. Sed quid nos haec autem? <hi>Si mutabit
Aethiops pellem suam, aut pardus varietatem <note>(Jerem.
XIII, 23)</note>
          </hi>; ita et tu a Manichaeorum mysteriis elucris.
</p>
          <p>AUG. Imo tu Manichaeos adjuvare non desines, nisi
istam susceptam tuam, quam etiam Manichaei malam
esse convincunt, cum Ambrosio et cum omnibus Catholicis
dixeris, ex praevaricatione primi hominis in
nostram vertisse naturam: ne secundum illos, quos
nesciens adjuvas nefandos haereticos, Deo coaeternum
credatur habere principium, tam manifestum hominis
vitium.</p>
        </div3>
<div3>
          <head>XLIII.</head>
          <p>
 JUL. Sequitur ergo ut verecundiam deponas,
ac manente amicitia cum magistro, Cynicis foedereris:
quos tamen aliquorum, ut Cicero in Officiis
refert, etiam Stoicorum argumenta comitantur. « Arguunt
quippe communem honestatem, quod ea quae re
turpia non sint, verbo flagitiosa ducamus: illa autem
quae re turpia sint, nominibus appellemus suis. Latrocinium
perpetrare, fraudem facere, adulterium
committere, re turpe est, sed dicitur non obscene:
liberis operam dare, honestum est re, nomine obscenum.
Pluraque in eam sententiam, ab eisdem, »  inquit,
contra verecundiam disputantur. Nos autem naturam
sequamur, et omne quod abhorret ab oculorum auriumque
approbatione fugiamus »  <note>(De Officiis, lib. 1)</note>.
Et tu ergo, cui displicet ista ratio naturalis germana
honestatis, aut dic, et latrocinio, et sacrilegio, et
parricidio, quae omnia in re habent turpitudinem maximam,
in nominibus nullam obscenitatem, tetrius
esse et profanius operam dare liberis, quam verecundiae
reposcit officium: aut si erubescis eo usque nuptias
accusare, ut etiam sceleribus collatae praeponderent;
adhortare conjuges tam secure appellare illam
<pb n="1362"/>
commixtionem, tamque libere, quam solemus parricidium
et latrocinium nominare. Jamvero si addideris
conjunctionem corporum fetibus destinatam, ob illudendum,
ut soles, auribus christianis, nulla iniquitate
maculari, sed pro suo modo bonam posse censeri,
amplexare factum illud Cratae Thebani, hominis locupletis
et nobilis, cui adeo fuit cordi secta Cynicorum,
ut relinquens paternas opes, Athenas cum uxore
migraverit Hyparcide, pari animo istius philosophiae
sectatrice, cum qua cum concumbere in publico vellet,
ut refert Cornelius Nepos, et illa occultandi gratia,
pallii velamen obduceret, verberata est a marito:
 « Tuis sensibus nimirum, »  inquit,  « parum adhuc docta
es, quae quod te recte facere noveris, in aliis praesentibus
exercere non audeas. »  Debetur omnino talis
habitus vestris gregibus, ut naturalia, quia per hoc
bona quod a Deo condita in multiplicationem corporum
comprobantur, sine ullo pudoris usurpentur
objectu. Restituite igitur quadrupedibus gratiam, ut
quia illa sensum corporum vestrorum a possessione
diaboli et ore Manichaei suis tuentur exemplis, vos
quoque illorum in coeundo libertatem pro rei bonae
attestatione sectemini. Congruit quippe ut praestent
morum magisterium, quibus patrocinium praestiterunt
membrorum. Et ut quod egimus repetitione assignetur:
dixisti libidinem, si eam Deus fecisset, nullo
amiciendam pudore: nos licet in quatuor prioris operis
libris id plene egerimus, tamen in praesenti quoque
omnium animalium testimonio, quae a Deo condita
interim confiteris, libidinem sexuum a Deo creatam
esse monstravimus, quam tamen in hominibus
pudore obumbrandam fatemur: tuum ergo dogma
consequitur, ut longo postliminio Cynicorum nobis
repraesentes decorem, et ea quae naturalia sunt, quia
a Deo facta sunt, in oculis civitatis exerceas. Sentisne
quam involutis luminibus insiliveris in sententiam
meam, qua dixi,  « Ut exprimeret fidem operum propheta,
prope periculum pudoris accessit? »  Haec enim
ut consequenter juxta suas fabulas praeceptor tuus
arguit, cujus in libro posui superiore commenta, qui
omnia corpora facta a Deo pernegat; ita tu impudenter
contrectare ausus es, qui creatorem Deum fateris
(timendo licet) corporum, quorum sensum adscribis
principi tenebrarum: quod certe tanta veritatis potestate
detritum est, quanta fide dictum ab Evangelista,
Quia per Deum <hi>facta sunt omnia, et sine ipso factum
est nihil <note>(Joan. I, 3)</note>
          </hi>.
</p>
          <p>AUG. Numquid posses in carnis concupiscentia vel
libidine bestias hominibus comparare, nisi etiam illos
primos parentes generis humani tanquam corruptibilia
gerentes corpora, etiamsi non peccassent, crederes
fuisse morituros? Ac hoc in haeresis vestrae errore
novitio sic catholica damnat Ecclesia, ut Pelagius
princeps vester id sibi inter caetera objectum apud
<pb n="1363"/>
quatuordecim episcopos orientales, a quibus judicibus
audiebatur, damnationis suae timore damnaret. In
quo judicio profecto etiam tu ipse damnatus es, qui
dicis Adam ita factum, ut sive peccaret, sive non peccaret,
moriturus esset: contradicens Apostolo dicenti, <hi>Corpus mortuum est propter peccatum 
 <note>(Rom. VIII, 10)</note>
            </hi>.
Porro, si non praecedente peccato moritura illa non
erant corpora, utique nec corruptibilia erant, ne beatas
animas illas aggravarent: <hi>Corpus enim corruptibile,</hi> 
sicut scriptum est, <hi>aggravat animam <note>(Sap. IX, 15)</note>
            </hi>. Ac
per hoc, quemadmodum mors atque corruptio belluinis
humanisque corporibus potuit non esse communis,
quamvis communis eis esset terrena materies:
ita potuit nec in propagandis filiis eis esse libido
communis; sed aut nulla in hominibus, ut quemadmodum
aliis membris ad opera congrua, sic ad opus
generandi voluntate motis etiam genitalibus uterentur;
aut non talis qualis in bestiis, sed ad nutum serviens,
et nunquam mentem a cogitationis vigilia, nec ipsa
postremo voluptate deponens. Nunc autem praecedente
peccato, quo humana in deterius natura mutata
est, facta sunt ei poenalia, quae sunt naturae pecoris
congrua: sed in hoc malo, quo caro concupiscit
adversus spiritum, major pudoris est causa, quod
inter duo, quorum ad nostram pertinet utrumque naturam,
et quorum imperare unum, servire alterum
debet, exorta est non dolenda tantum, verum etiam
multum erubescenda discordia. Quid igitur tibi profuerunt
ad rem non pertinentia convocata auxilia Cynicorum;
quandoquidem te in hac tui erroris via de
via deficientem, nec ea quae hominibus comparasti,
jumenta juvare potuerunt?</p>
        </div3>
<div3>
          <head>XLIV.</head>
          <p>
 JUL. Tempus admonet ut ad alia transeamus:
sed quoniam certum est, nihil te habere quod
vendites imperitis auribus praeter verecundiam naturalium;
quam brevissime potero, quod putatur superesse,
contingam. Quis ergo neget, honestatem hanc,
qua genitalia nostra contegimus, pro personis, locis,
officiis moribusque variari? Sic in conventiculis publicis
obscenior nuditas, nihil habet turpitudinis in
lavacris. Sic alter est cubicularis habitus, seminudus
et securus; alter vero forensis, sollicitior et profusior.
Quid, quod ad testimonium crebro familiaritatis, respicit
negligentia cautionis, et quanto persona aut
ignotior aut honoratior adfuerit, tanto diligentior habitus
comparatur? Quid, quod nautis et opificibus plerisque
nemo vitio nuditatem dedit? Ac ne ista simplicitas
personis magis quam negotiis imputetur,
more omnium etiam Petrus apostolus, et post resurrectionem
Domini nudus in navigio piscabatur <note>(Joan.
XXI, 7)</note>. Dirige hinc oculos ad medicantum munera:
ducunt artem studio salutis in locos pudoris. Athletis
nuditas etiam decora est. Jam vero non solum adolescentulis,
et petulanti sibi societate conjunctis, sed
etiam totis quibusdam gentibus uterque sexus retectus,
et sine secreti est electione commixtio. Quid tamen
<pb n="1364"/>
mirum, si id Scotus vicinarumque gentium barbaries
agat; cum et philosophia, cujus supra commemorationem
fecimus idem censuerit, et Traducianorum
huc dogma pervenerit? Quae ergo pudoris tenebitur
quantitas, quive limes inter tot ejus diversitates,
atque inter coeptus partim necessarios, partim societate
defensos, per quem possit doceri, diabolum naturalem
ardorem sexibus miscuisse? Ac per hoc, ut
praesidium opinionis tuae constat, officiis, locis, moribus,
artibus, et totis simul gentibus dissolutum; ita
remansit invictum, quod nos ipsa ratione et apostolo
Paulo docente defendimus, omnia corpora, omnia
membra corporum, omnesque sensus corporum,
Deum auctorem universorum creasse; sed ita ordinasse,
ut quaedam in membris nostris pro opportunitatibus
temporum amiciret pudor, quaedam honestas
naturalis offerret, quibus tam indecorum esset tegimen
adhiberi, quam importune genitalium vulgare
secretum.
</p>
          <p>AUG. Tu potius importune culpa importunitatis
aspergis eos, de quibus ait Scriptura divina, <hi>Nudi
erant, et non confundebantur <note>(Gen. II, 25)</note>
            </hi>. Et certe
tunc ita recti erant, ut recti facti erant: <hi>Fecit</hi> enim <hi>Deus,</hi> 
 sicut legimus, <hi>hominem rectum <note>(Eccle. VII, 30)</note>
            </hi>.
Illo ergo tempore tantae rectitudinis suae, numquid
tam pravi erant, ut imprudenter, impudenter, inhoneste,
importune, genitalium secreta vulgarent?
Agnosce igitur nondum fuisse causam pudendi,
quando nondum pudenda erant illa membra, quae
nunc proprie pudenda dicuntur. Non enim habitabat
in membris lex repugnans legi mentis, sine qua nunc
nascitur nemo. Nondum fuerat justo judicio Dei, qui
merito deseruit desertorem, inobedienti homini suae
carnis inobedientia retributa. Neque enim non est
carnis inobedientia contra spiritum concupiscere,
quamvis etiam spiritu contra eam concupiscente non
sinatur quod conatur implere. Hoc ergo nondum erat,
quando nudi erant, et non confundebantur. Non itaque
illi vera nuditate importune genitalium secreta
vulgabant: sed adhuc importunum nihil in genitalibus
senserant. Quid colligis verba inania, tanquam
folia levia, quibus et tu contegas carnalem contentionem
tuam contra spiritualem auctoritatem, quasi concupiscentem
contra spiritum carnem? Quid quaeris
quae pudoris tenenda sit quantitas, sive limes, inter
tot ejus diversitates, quae fiunt diversis necessitatibus,
artibus, opinionibus, moribus, sive rectis, sive perversis?
Ecce habes homines, non alicujus gentis, sicut
Scotos, sed parentes omnium gentium; non aliqua
prava opinione depravatos, sicut Cynicos, et quoslibet
alios similis irreverentiae deformitate foedatos, sed
a Deo conditos rectos; non opere alicujus necessitatis
obstrictos, sicut Petri nuditas fuit, qua te putasti esse
velandum, sed in deliciarum paradiso liberos: ipsos
aspice, ante peccatum ostentatores libertatis, post
peccatum doctores pudoris. Ante peccatum nudi erant,
et non confundebantur: post peccatum de nuditate
<pb n="1365"/>
confusi sunt. Ante peccatum genitalia nondum pudenda
sine tegimine reliquerunt: post peccatum genitalia
jam pudenda texerunt. Hi ergo testes satis idonei,
et Pelagianorum pervicaciam, et quarumdam
gentium Cynicorumque impudentiam, prius non pudenda
et postea pudenda nuditate sua convincunt.</p>
        </div3>
<div3>
          <head>XLV.</head>
          <p>
 JUL. Hoc igitur in praesenti opere, quantum
res acta pertulit, absoluto, venio ad illud quod dixisti,
in Christo hanc naturalem concupiscentiam non fuisse.
Sic enim obloqueris mihi:  « Sed iste in his omnibus
noluit nominare concupiscentiam carnis, quae non est a
Patre, sed ex mundo est; cujus mundi princeps dictus
est diabolus: qui eam in Domino non invenit, quia
Dominus homo non per ipsam ad homines venit » <note>(De Nuptiis et Concupiscentia, lib. 2, cap. 5)</note>.
Pronuntiasti
ergo Christum, quem verum per omnia hominem
fides catholica confitetur, hanc concupiscentiam,
quam dicit Joannes apostolus, in sua non habuisse
carne. Sed Joannes, ut ejus dicta docuerunt, concupiscentiam
carnis, et concupiscentiam oculorum, cum
omni mundo ex Patre non esse pronuntiat <note>(I Joan. II,
16)</note>: quod nos quemadmodum intelligi deberet ostendimus.
</p>
          <p>AUG. Ostendisti quidem, sed quemadmodum tu intelligeres,
vel potius non intelligeres, non quemadmodum
deberet intelligi: de qua re tibi in ipsa tua non
veraci, sed loquaci disputatione, certans pro veritate
respondi.</p>
        </div3>
<div3>
          <head>XLVI.</head>
          <p>
 JUL. Tu vero nomen ipsum concupiscentiae
amplexatus, vis a Christi corpore tam oculorum sensum
abfuisse, quam viscerum.
</p>
          <p>AUG. Ista non diceres, si tu sanum sensum, non
corporis, sed animi haberes.</p>
        </div3>
<div3>
          <head>XLVII.</head>
          <p>
 JUL. Hic igitur ut adsit toto animo lector, admoneo:
videbit enim Apollinaristarum haeresim, sed
cum Manichaei per te adjectione reparari. Apollinaris
quippe primo talem incarnationem Christi induxisse
fertur, ut diceret solum corpus de humana substantia
assumptum videri, pro anima vero ipsam fuisse deitatem;
Christusque non hominem, sed cadaver videretur
hominis suscepisse. Quod posteaquam coepit tam rationis
quam Evangelii attestatione convelli, videlicet
quia hoc ipso necesse erat totum illud falsitatis argui,
quod hominem se Christus dixerat, quem veritatem
locutum persequebantur Judaei, si erat ab eo caro sola
suscepta, cum homo nisi anima simul et corpus
esse non posset; vel quod in Evangelio dixerat, <hi>In
potestate habeo ponere animam meam, et in potestate
habeo iterum sumere eam <note>(Joan. X, 18)</note>
          </hi>. Quae enim
anima poneretur, si assumpta non fuerat? Cum ergo
auctoritate talium testimoniorum et perspicuae rationis
eversus fuisset, excogitavit aliud unde ejus haeresis,
quae perdurat hactenus, nasceretur; et dixit,
animam quidem humanam in Christo fuisse, sed sensus
in eo corporis non fuisse, atque impassibilem
eum pronuntiavit universis exstitisse peccatis.
</p>
          <p>
            <pb n="1366"/>AUG. Sanctae memoriae Cyprius episcopus Epiphanius
in opusculo quod de haeresibus edidit, dixit Apollinaristarum
quosdam in Domino Jesu Christo divinitati
corpus consubstantiale dixisse; alios autem negasse
quod animam sumpserit; alios propter quod dictum
est, <hi>Verbum caro factum est <note>(Joan. I, 14)</note>
            </hi>, contendisse
non eum carnem sumpsisse de creata carne, id est,
Mariae, sed Verbum carnem factum; postea vero
nescio quid cogitantes dixisse quod non sumpserit
mentem. Quod ergo affirmas Apollinaristas asseverasse
in Christo sensus corporis non fuisse, eumque
illos pronuntiasse impassibilem; nec uspiam legi, nisi
in hoc libro tuo, nec aliquando ab aliquo audivi. Sed
quoniam video te quaerere ubi expandas vaniloquia
tua, ut cum sis verbosus, videaris esse copiosus, cito
respondeo: Quisquis credit vel illa quae Apollinaristas
dicere supra commemoravi, vel non habuisse Christum
corporis sensus, atque impassibilem fuisse, anathema
sit. Ut vero te quoque possis agnoscere:
Quisquis credit carnem Christi contra spiritum concupisse,
anathema sit.</p>
        </div3>
<div3>
          <head>XLVIII.</head>
          <p>
 JUL. Non qui virtute judicii delicta vitasset;
sed qui felicitate carnis a nostris sensibus sequestratae,
cupiditatem vitiorum sentire nequivisset.
</p>
          <p>AUG. Non dicimus nos,  « Christum felicitate carnis
a nostris sensibus sequestratae, cupiditatem vitiorum
sentire non potuisse: »  sed dicimus, cum perfectione
virtutis, et non per carnis concupiscentiam procreata
carne, cupiditatem non habuisse vitiorum. Aliud est
enim non habuisse cupiditatem malam; aliud non eam
potuisse sentire: sensisset enim si habuisset; non
enim sensus ei defuit quo eam sentiret, sed voluntas
adfuit qua non haberet. Nec mireris Christum, quamvis
hominem verum, tamen per omnia bonum, noluisse
habere cupiditatem malam. Nam quis praeter
vos cupiditatem negat esse malam, qua cupiuntur
mala? quis, inquam, praeter vos persuadere conatur
non esse vitium, quam cupiditatem confitetur esse
vitiorum; et non esse malum, cui suadenti si consentiatur
fit opus malum? Hanc cupiditatem Christus
et sentire posset, si haberet; et habere, si vellet:
sed absit ut vellet. Verumtamen si haberet cupiditatem
malam, atque ut tuo verbo utar,  « cupiditatem
vitiorum, »  ab ipsius voluntate in illo esse coepisset;
quia non cum illa est natus, ut nos. Ac per hoc, illius
virtus haec erat, eam non habere: nostra virtus est,
ei non consentire; et in hoc illum imitari, ut quemadmodum
ipse peccatum non fecit, eam non habendo,
ita nec nos faciamus, non ei consentiendo; et quemadmodum
ipse eam voluit et potuit non habere, sic ea
nos velimus, quia poterimus, carere. Ejus quippe
gratia nos liberabit de corpore mortis hujus, hoc est,
de carne peccati, qui venit ad nos in similitudinem
carnis peccati, non in carne peccati.</p>
        </div3>
<div3>
          <head>XLIX.</head>
          <p>
 JUL. Tam gravi, ut res indicat, in fidem
Catholicorum adulatione, non solum nihil necessaria,
<pb n="1367"/>
verum etiam profana. Cum enim vult ostendere
plus aliquid fuisse in Christi corpore, ne carnis nostrae
communione vilesceret, naturalium eum sensuum integritate
fraudavit; non videns in quantum iret
exitium damnum veritatis vel adulatione corruptae.
Infremuit quippe a Catholicis excitata praescriptio;
quia apud talem fidem majus damnum mysteria
Christi, quam membra perferrent. Si enim propter
hoc, inquiunt, factus est Christus ex semine David <note>(Rom. I, 3)</note>,
factus ex muliere, factusque sub lege <note>(Galat. IV, 4)</note>,
ut nobis daret exemplum, et sequeremur
vestigia ejus, qui peccatum non fecit, nec inventus
est dolus in ore ejus <note>(I Petr. II, 12, 22)</note>; nec tamen
per omnia substantiae nostrae induit proprietatem,
si vel carnem sine anima, vel hominem sine
sensibus, quibus nos imbuit natura, gestavit, exempli
formam et legis non docetur implesse. Quid enim fuit
laude dignum, contemnere illecebras sensuum, quarum
incapax erat beneficio naturae? Quid mirum,
cohibere oculos carnis suae auxilio non vagantes?
Quid magnum, abducere ab illecebrosis odoribus nares,
quibus nescirent patere? Quid stupendum, tenere
arduam quotidie in epulis parcitatem, quarum nequibat
irritamenta sentire? Quid postremo ardui haberent
in quadragesimum diem prolata jejunia, si
esuries molesta esse non poterat? Quid venerationis
disciplina aurium mereretur, nunquam nisi honestarum
vocum receptrix, si nativam patiebatur in indebitas
surditatem? Quae autem gloria castitatis, si
virilitas magis aberat quam voluntas, et quod putabatur
fieri de vigore animi, veniebat de debilitate
membrorum?
</p>
          <p>AUG. Merito dicuntur haec, non contra Apollinarem
vel Apollinaristarum aliquem, quos dixisse non
arbitror Christi carnem non habuisse humani corporis
sensus, sed contra quemlibet quisquis hoc dicit.
Nos autem illum et pulchra ac deformia per oculos
sensisse dicimus, et suaveolentia et graveolentia sensisse
per nares, et sensu aurium percepisse canora et
absurda, et a dulcibus amara discrevisse gustando, et
aspera ac lenia, dura ac mollia, frigida et calida dijudicasse
tangendo; et quidquid aliud corporis sensu
sentiri et percipi potest, sentire ac percipere
potuisse; nec ei possibilitatem, si voluisset, defuisse
generandi: et tamen ejus carnem nunquam contra
spiritum concupisse. Quod si propterea magnum bonum
est, ut putas, abstinere a delictis, quia non desunt
libidines quae vincantur, non autem magnum
esset, si defuissent: tanto quisque erit in virtute
laudabilior, quanto fuerit in carne libidinosior. Ac per
hoc Christus, secundum istam vestram horribilem
et detestabilem pravitatem, sicut in virtute omnium
hominum maximus, ita esse in carne libidinosissimus
debuit. Quod quanta sentiatur impietate, si sentis,
sententiam mutare ne differas; et libidines discernere
<pb n="1368"/>
a sensibus, quae sentiuntur potius in quibusque,
quam sentiunt: ne tanto quisque videatur
sensu esse vivacior, quanto fuerit libidine ardentior;
et tanto Christus arsisse credatur libidinibus acrioribus,
quanto viguit purioribus sensibus.</p>
        </div3>
<div3>
          <head>L.</head>
          <p>
 JUL. Quae postremo palma tolerantiae, si dolor
vulnerum et verberum, intercepto itinere sensuum,
pertingere ad animum non valebat? Quo ergo profecit
Apollinaris adulatio? Videlicet ut omnis virtutum
pulchritudo, quam in se Christus expresserat, indebitis
naturae ejus laudibus vacuata flaccesceret, cunctoque
veritatis suae splendore nudata sacrum magisterium
Mediatoris offerret irrisui. Huc accedebat quoniam
non solum operum suorum perdebat insignia,
nativitate, non virtute felicior; sed etiam fraudis
criminibus urgebatur, si indiceret mortalibus, Extendimini
ad patientiam hominis nihil sentientis, et venite
per veras cruces ad virtutes corporis falsi nihil
dolentis; vel, Imitamini castitatem, certa naturae
vestrae irritamenta vincentes, illius quem debilitas
fecit pudicum videri. Certe nihil profanius, nihil
scelestius talibus excogitari commentis potest. Et
Apollinaris omnia ista non dixerat: per illud unum
quod pronuntiarat, homini Christo defuisse eos sensus,
qui a natura inditi, non usu, sed excessu ad vitia
labuntur; haec omnia quae a Catholicis relata sunt,
praejudicio opinionis suae mutus excepit. Horum quippe
cunctorum affirmatione construitur catholica fides,
quorum negatione vel consecutione Apollinaris haeresis
compacta est atque damnata. Tu igitur conjice
quid de te debeat judicari, qui commixtionem sexuum
damnas, ut Manichaeus; naturam carnis Christi a communione
hominum sequestras, secundum Manichaeos;
concupiscentiam carnis accusas, juxta praeceptoris tui
dicta Manichaei; dicis concupiscentiam sensuum in
Christi corpore non fuisse, vel secundum Manichaeos,
vel secundum Apollinaristas: et tamen vis a nobis
nec Apollinarista, nec Manichaeus vocari. Quanquam
do manus, praestoque beneficium; nec nos liberalitatis
poenitet; per me ut Apollinaris sectator non videaris
licebit: minoris quippe est ille impietatis inventor.
per te autem non licet ut voceris aliud quam Manichaeus.
</p>
          <p>AUG. Nec Apollinarista, nec Manichaeus fuit, sed
haereticorum expugnator Ambrosius, qui per tuam
susceptam quidquid hominum nasceretur, sine delicto
dixit esse non posse, apostolum Paulum, sicut
oportuit, et intelligens et exponens. Tu autem tanto
magis adjuvas Manichaeos, quod saepissime ostendi,
quanto magis ab eis te esse arbitraris alienum: es autem
novus haereticus Pelagianus, in disputatione loquacissimus,
in contentione calumniosissimus, in
professione fallacissimus. Nihil enim quod dicas inveniens,
<pb n="1369"/>
inania multa dicis, falsum crimen Catholicis
objiciis, catholicum te esse mentiris.</p>
        </div3>
<div3>
          <head>LI.</head>
          <p>
 JUL. Ostendi quidem in tertio libello primi operis
mei, irrefutabiliter necesse esse dici etiam Christum
reatum de Mariae carne traxisse, si crederetur
naturale peccatum; eumque a te sub potestate diaboli
collocari, qui affirmares ad jus diaboli hominum universam
pertinere substantiam.
</p>
          <p>AUG. Quod in tertio tuo libro te ostendisse commemoras,
quinto meo te non ostendisse convici.</p>
        </div3>
<div3>
          <head>LII.</head>
          <p>
 JUL. Et ideo hoc in praesentiarum relicto, illud
efflagito, ubi tu legeris Christum eunuchum fuisse
naturaliter.
</p>
          <p>AUG. Tu enim ubi me hoc dixisse legisti, nisi quia
calumniaris, ut soles? Aliud est possibilitas seminandorum
filiorum, quam Christi carni defuisse non
dicimus, sicut deesse carni novimus eunuchorum: et
aliud est cupiditas vitiorum, quam tu persuadere conaris
habuisse Christum, et jactas te esse christianum;
quia videlicet, sicut paulo ante dixisti,  « Christus
etiam fraudis criminibus urgeretur, si diceret
mortalibus, Extendimini ad patientiam hominis nihil
sentientis: »  quasi sequatur, ut non sentiat inflictos
dolores, qui vult et potest non habere malas cupiditates:
vel si diceret, ut tua verba ipse componis,
 « Imitamini castitatem, certa naturae vestrae irritamenta
vincentes, illius quem debilitas fecit pudicum
videri. »  Sic enim es amator egregius castitatis, ut
tibi castior videatur, qui concubitus illicitos cupit, sed
ut non perpetret, suae cupiditati resistit; quam qui
talia mala nec saltem cupit, non per impossibilitatem
carnis, sed per summitatem perfectionemque virtutis:
imo ille sit castus, iste autem omnino nec sit, sed
esse tantummodo videatur; quoniam, secundum te,
si castus esset, mala ista cuperet per naturam, sed
eamdem naturalem cupiditatem virtute animi coerceret.
Ita fit, ut te illa horribilis, sicut jam superius
ostendi, sequatur absurditas, tanto esse quemque
voluntate castiorem, quanto majorem naturae suae libidinem
vicerit, nec in aliquos excessus luxuriae,
quamlibet illa magna sit, exire permiserit: qui autem
minorem flagitiorum libidinem cohibet, minus
esse castum; quoniam quem non libet quod non licet,
secundum tuam sapientiam, vel potius amentiam,
omnino nec castus est. Ecce quod Christo importare
conaris insane, ut natura fuerit omnium libidinosissimus,
quia ita posset voluntatis virtute omnium
esse castissimus. Tanto quippe in eo, sicut disputas,
continentiae spiritus major esset, quanto majorem
carnis concupiscentiam coerceret. Ad hunc te interitum
tua suscepta nimium dilecta perduxit.</p>
        </div3>
<div3>
          <head>LIII.</head>
          <p>
 JUL. Qui etsi propter signum natus ex virgine
est, et tamen ita aversatus non est sexum virilem,
ut ejus susciperet veritatem, integer per omnia viscerum,
integer corporis, homo verus, vir perfectus,
si Petro apostolo creditur in Actibus disserenti <note>(Act.
II, 22, 33)</note>; intacta castitate conspicuus, et animum
et oculos nunquam remisso cordis vigore custodiens;
<pb n="1370"/>
sed quod hoc totum virtute mentis, non carnis infirmitate
perfecerit, concupiscentiam carnis totius corporis
immixtam sensibus, et veritatem ac sanitatem
conditionemque membrorum fuisse in eo, et somnus
ejus, et cibus, et barba, et sudor, et labor, et crux
testatur, et lancea. Non ergo sensus corporis non
habuit ille, sed rexit. Hoc est unde Gentibus, unde
Manichaeis insultat Catholicorum fides, quia verbum
ut crucis, ita carnis ejus, pereuntibus stultitia est,
salvis autem futuris virtus Dei. Hoc est quo commendavit
charitatem suam in nobis; quoniam quae lacerat
impietas Manichaei, ea omnia pietas Mediatoris
assumpsit. Nihil ergo me pudet in Domino meo: in
quae propter salutem meam venit, teneo veritatem
membrorum, ut exempli ejus soliditatem arcemque
suscipiam.
</p>
          <p>AUG. Aliud est veritas membrorum, quam christianus
omnis agnoscit in Christo: aliud cupiditas peccatorum,
quam tu importare vis Christo. Dicis enim
concupiscentiam carnis, hoc est libidinem, quam libentius
vocas concupiscentiam naturalem, bonum
esse; et sic arguis ejus excessum, ut quisquis eam
concessos fines transgredi siverit, tanquam male
utens bono, culpam contrahat; quisquis autem illam
usque ad licita et concessa ingredi, nec ultra permiserit
 progredi, tanquam bono bene utens laude
sit dignus. Proinde quoniam videmus alios ita esse
natos, ut majore libidine urgeantur, alios ut minore,
si ei resistentes utrique sint casti, cogeris dicere illos
majore, istos minore bono bene uti. Erit igitur, te
doctore, bono isto tuo quisque tanto copiosior, quanto
libidinosior; et tanto laboriosior contra suam libidinem
pro castitate certando, quanto abundantior naturali
isto bono; et ideo etiam tanto laudabilior in
hac virtute, quanto fortius reluctatur majori bono,
quam si minori reluctaretur. Quia ergo Christus in
carne mortali omnium procul dubio castissimus vixit,
tanto ei majorem libidinem dabis naturalem, quanto
in libidine cohibenda non potes invenire fortiorem.
Sic enim sine fraudis crimine suis dicet, Imitamini
castitatem meam, certa naturae vestrae irritamenta
vincentes: haec quippe irritamenta bona sunt; sed
tamen cohibenda atque vincenda; sicut ego habui,
sed cohibui vicique majora; ne diceretis mihi,
Ideo vicisti, ideo castissimus in tua mortali carne vixisti,
quoniam naturae felicitate minimas libidines,
quas facillimas vinceres, habuisti. Estote ergo casti,
quia ut vobis ad me imitandum obstacula excusationis
auferrem, libidinosior vobis nasci volui, et
tamen maximam libidinem meam concessos fines
nunquam transire permisi. Haec horribilia monstra
peperit haeresis vestra.</p>
        </div3>
<div3>
          <head>LIV.</head>
          <p>
 JUL. Praedico omnem in eo sanctitatem beneficio
animi, non carnis stetisse praejudicio. Sic enim
et natura tam conditione ejus quam susceptione defenditur,
<pb n="1371"/>
et vita hominum virtutum illius imitatione
dirigitur. De his duobus non potest alterum sine alterius
veritate laudari: tantum aderit dignitatis operi
sacro, quantum humani corporis adfuerit veritati; et
tantum aderit defensioni carnis, quantum sanctitas
conversationis exegerit. Atque e regione, vituperatio
unius utrique participat: quoniam tantum de virtutibus
ejus, quantum de artubus auferetur; ac si
quid de substantiae solido radatur, universa morum
ornamenta depereunt, atque ad tolerantis injuriam
recurrunt damna nascentis: postremo si carnis ejus
substantia aliqua naturalium ereptione tenuetur,
universa evanescit pompa virtutum. Nihil ergo in
membris Mediatoris facti ex muliere, quod naturale
constat, negabo. Et vide quam diversi sint rationis
termini, quam pudoris: non erubescit fides Christianorum,
dicere Christum habuisse genitalia; cum
tamen ea in nobis, quam honestissime possumus,
occulamus.
</p>
          <p>AUG. Non quidem erubescit fides Christianorum,
dicere Christum habuisse genitalia: sed tu erubescere
debuisti, vel potius contremiscere, ne diceres
Christi genitalia aliquando, et nolente ipso (non
enim hoc unquam velle debuisset qui vitam caelibem
duxit), tamen libidine fuisse commota, et in nonnullos
illicitos usus contra ejus sanctum propositum
se illam partem sancti ejus corporis erexisse. Talem
quippe libidinem patitur etiam omne genus sanctorum,
qualem Sancto sanctorum conaris inferre. Si
vero genitalia Christi ipso invito commoveri et erigi
solere libidine, non audes dicere; cur audes credere,
infelix, cur audes talem libidinem naturae Christi
tribuere, ut quod non audes dicere, compellas homines
cogitare?</p>
        </div3>
<div3>
          <head>LV.</head>
          <p>
 JUL. Ita natura praescripsit esse quaedam, quae
ut ratio, ita fides cum religione pronuntiet; et tamen
pudor et decentia conversationis oculis non permittat
exponi. Hoc modo Magister etiam Gentium veritatem
carni ejus assignat, et spiritui sanctitatem. <hi>Magnum,</hi> 
inquit, <hi>pietatis sacramentum, quod manifestatum est
in carne, justificatum est in spiritu, apparuit Angelis,
praedicatum est in gentibus, creditum est in hoc mundo,
assumptum est in gloria.</hi> Quod sicut commendavit cum
veritate credendum, ita impugnatores ejus in fine
denuntiavit saeculi nascituros: nam statim sequitur, <hi>In novissimis autem temporibus recedent quidam a fide,
attendentes spiritibus seductoribus, doctrinis daemoniorum
in hypocrisi mendacia loquentium, cauteriatam
habentes conscientiam, prohibentium nubere, abstinere
a cibis, quos Deus creavit ad percipiendum cum gratiarum
actione fidelibus, et his qui cognoverunt veritatem;
quoniam omnis creatura Dei bona 
 <note>(I Tim. III, 16;
IV, 4)</note>
          </hi>. Hanc ergo Ecclesiarum contaminationem,
quam de Manichaei consectatione vomuisti, et hanc
<pb n="1372"/>
a fide recedentium praevaricationem, quae in naturalis
mali praedicatione et in commixtionis conjugalis
damnatione consistit, et Apostolus praevidit et punivit,
non solum quid diceretur, sed etiam quid consequeretur
ostendens.
</p>
          <p>AUG. Et tamen tu, qui non potes nisi ructare calumnias,
et vomere contumelias, verbis catholici
hominis Dei, quem Manichaeum non potes dicere,
non ausus es contradicere, suffocantis te, atque dicentis,
ex commixtione maris et feminae nasci expertem
delicti neminem posse ( <hi>Ambrosius, in Isaiam</hi> ).
Namque ista verba ejus et in primo ad Valerium libro
commemoravi, quem libris quatuor redarguere
conatus, quidquam inde attingere timuisti; et in
isto, cui nunc respondes, eadem ipsa non tacui <note>(De
Nuptiis et Concupiscentia, lib. 1, n. 40, et lib. 2,
nn. 14, 15)</note>, et adversus illa adhuc mutus, quamvis
ejus nomine tacito, cui adversari palam non audes,
hunc in me non metuis criminari.</p>
        </div3>
<div3>
          <head>LVI.</head>
          <p>
 JUL. Nam hoc quod ait, abstinere a cibis docendum
fore, non utique apud prudentem arguit
Christianorum parcitatem, aut denuntiat posse existere
homines qui inediae discrimen indicant: sed
ostendit, quoniam cum exorirentur, qui dicerent animalia
omnia victibus a Deo creata mortalium, quia
de concupiscentia et commixtione sexus nascerentur,
diabolico malo esse polluta, quid consequeretur expressit,
videlicet renuntiandum esse alimentis, si
eorum propagatio diabolica crederetur. Unde et tu
hanc infamationem commixtionis corporum ab animalibus
removes, ut subsistat ratio simulandi. Homines
tamen qui ad imaginem Dei facti sunt, propter
hanc ipsam concupiscentiam generantium, dicis ad
jus daemonis pertinere. Ambo igitur, tu et Manichaeus
unam habetis causam substantiarum vituperandarum
et transcribendarum diabolo: sed ille propter hanc
affectionem quae sentitur in naturali opere, universas
 damnat animantes; tu autem non omnes, sed
quod est foedius, meliores. Absolvis enim sues, canes,
et asinos, ut Manichaeos vitare videaris; sed
damnas, propter hoc idem quod Manichaeus, omnes
homines qui ad imaginem Dei facti sunt: ac nusquam
malum naturale constituens nisi in imagine
Dei, concionaris contra nos, accusator sanctorum et
patronus asinorum.
</p>
          <p>AUG. Quid est quod dicis, calumniator Catholicorum
et adjutor Manichaeorum? quid est quod dicis?
quem tantae stoliditatis pudere deberet, etiamsi tibi
asinina frons esset. Nonne accusator sanctorum et
patronus asinorum, ab homine hujus cordis cujus et
ipse es, appellari posset, qui diceret, ignorantia veritatis
homines fieri miseros posse, asinos vero nesciendo
veritatem miseros esse non posse? Et tamen
verissime diceret. Cur ergo non intelligis, asine,
similiter esse verum, ex commixtione maris et feminae
expertes delicti homines nasci non posse, et asinos
posse? An ideo te arbitraris effugere insequentes
plagas auctoritatis atque rationis, quia in societate
<pb n="1373"/>
libidinis, ad currum tui erroris, homines et asinos
jungis? Non de pecoribus, sed de hominibus loquebatur
Ambrosius, ubi ait:  « Servatum est igitur, ut
ex viro et muliere, id est, per illam corporum commixtionem,
nemo videatur expers esse delicti »  ( <hi>In
Isaiam</hi> ). Itane iste, iste doctor Ecclesiae accusator
erat sanctorum, et patronus asinorum? Nempe
corruptibile corpus est et asini et hominis; et tamen
non asini aggravat, sed hominis animam: de homine
quippe Scriptura dicit, <hi>Corpus corruptibile aggravat
animam <note>(Sap. IX, 15)</note>
            </hi>. Sic ergo et in libidine
agnosce, et pecoris naturam, et hominis poenam, si
animam non habes asininam.</p>
        </div3>
<div3>
          <head>LVII.</head>
          <p>
 JUL. Christus igitur non minus homo verus,
quam verus Deus, nihil de naturalibus minus habuit:
sed justum erat ut qui dabat perfectionis exemplum,
omnibus virtutum studiis antecelleret, castitasque
ejus continua integritate celsa, nullo permota
libidinis appetitu, quae virgo sanctae mentis exstiterat,
et omnium sensuum domitrix animi magnitudo,
et superatrix dolorum, cunctis fidelibus, et humanitate
imitabilis fieret, et sublimitate mirabilis.
</p>
          <p>AUG. Dicis castitatem Christi continua integritate
celsam: sed homo es, cui non videtur castitas integra,
ubi magnitudine et perfectione voluntatis bonae
non solum non committuntur, sed nec cupiuntur illicita.
Nam qui concupiscit mala, etsi resistens
concupiscentiae suae non ea perpetrat, implet quidem
quod scriptum est, <hi>Post concupiscentias tuas non eas <note>(Eccli. XVIII, 30)</note>
            </hi>:
sed non implet quod ait lex, <hi>Non
concupisces (Exodi XX, 17)</hi>. Christus ergo qui legem
perfectissime implevit, nulla illicita concupivit; quia
discordiam carnis et spiritus, quae in hominum naturam
ex praevaricatione primi hominis vertit, prorsus
ille non habuit, qui de Spiritu et Virgine non
per concupiscentiam carnis est natus. In nobis autem
caro concupiscit contra spiritum illicita, ita ut omnino
perficiat, nisi et contra carnem spiritus ita
concupiscat, ut vincat. Dicis mentem Christi omnium
sensuum domitricem: sed hoc domandum est,
quod resistit: caro autem Christi nihil habebat indomitum,
nec in aliquo spiritui resistebat, ut ab illo
eam domari oporteret. Quo proposito perfectionis exemplo,
ad hoc se debet omnis imitator extendere, ut
concupiscentias carnis, quas vetat Apostolus perfici <note>(Galat. V, 16)</note>,
nitatur atque optet penitus non habere:
sic enim eas potest provectu quotidiano minuere,
quas nullas habeat salute perfecta.</p>
        </div3>
<div3>
          <head>LVIII.</head>
          <p>
 JUL. Tu igitur, ut omnia, profanissime effatus
es, in Christi carne non fuisse quod humanae
naturae est: quod certe de nulla Scripturae rationabilis
vena, sed de solo Manichaeorum coeno deceptus
hausisti. Verum ut major copia defendendae veritatis
appareat, concedamus te somniasse, in Christo carnis
quam dicis concupiscentiam non fuisse; quod
certe in Manichaei prius, postea in Apollinaris furore
<pb n="1374"/>
damnatum est: tuo tamen quid possit dogmati suffragari;
cum non continuo sequeretur malum esse,
si quid ille assumere noluisset? Quoniam gradatim
crescentibus meritis bonorum, diceretur isse per
optima, nec bona tamen infra se locata superiorum
electione damnasse. Quomodo enim nuptias non infamavit,
integritatem secutus: ita nec sensum carnis
genitalis damnasset, si ejus possibilitatem nec in
substantia sua habere voluisset.
</p>
          <p>AUG. Jam superius dixi, quod Christus non solum
non perpetravit, sed nec concupivit illicita, ut impleret
legem dicentem, <hi>Non concupisces.</hi> Hoc certe de
sanctae Scripturae vena, non de coeno Manichaeorum
manat in corda fidelium, quod vestrum dogma exstinguit
haereticum. Somniasse me dicis, non fuisse
in Christo carnis concupiscentiam spiritui resistentem;
cujus tu etiam ipsis somniis non pepercisti.
Dormisse quippe novimus Christum, in quo si erat
ista tua suscepta, profecto sopitos ejus sensus aliquando
per talia somnia deludebat, ut sibi etiam
concumbere videretur, atque ita caro ejus isto tuo
bono stimulante commota, et in irritum extenderet
genitalia et irrita effunderet semina. Si autem hoc de
Christi carne credere contremiscis (non enim sic es
lapideus, ut non contremiscas, quod ego, quamvis
ut te redarguerem, sine cordis tamen tremore non
dixi); profecto fateri debes, naturae Christi non solum
sine dispendio defuisse talem carnis concupiscentiam,
verum etiam cum perfectarum laude virtutum,
qualem concupiscentiam novimus carni caeterorum
hominum et ipsorum non deesse sanctorum.
Quod autem dicis, non esse consequens ut hoc malum
sit, etiamsi concedas id Christum noluisse suscipere;
sicut non ideo damnavit nuptias, quia noluit
habere conjugium: hoc de libidine pecorum dici potest,
quibus ideo non est malum, quia non habent
rationis bonum, unde caro eorum non concupiscat
adversus spiritum; quod vero resistit spiritui hominis
volentis facere bonum, quantalibet loquacitate
abs te defendatur, non est bonum. Sic igitur Christus
abstinuit a peccato, ut abstineret etiam ab omni
cupiditate peccati: non ut ei existenti resisteret,
sed ut illa nunquam prorsus existeret; non quod eam
non posset habere si vellet, sed non recte vellet,
quod eum caro peccati quam non gerebat, etiam invitum
habere non cogeret. Proinde ille vir perfectus,
non per concupiscentiam natus, quae indifferenter
appetit et illicita et licita, sed de Spiritu sancto et
virgine Maria, quidquid concupivit, licuit; quidquid
non licuit, non concupivit. Natus enim de carne per
sanctum concipiente Spiritum, absit ut in se haberet
discordiam carnis et spiritus.</p>
        </div3>
<div3>
          <head>LIX.</head>
          <p>
 JUL. Et ut res plana aliquo confirmetur exemplo,
melius est habere rationem, quam non habere:
homines autem rationabiles facti sunt, pecora vero
irrationabilia: non tamen ideo quia humana natura
<pb n="1375"/>
quadrupedibus antestat, quadrupedia aut malum aliquod,
aut diaboli opus esse dicenda sunt. Fac ergo,
quoniam Christus, cum sua membra formaret, noluerit
eis sensum admiscere genitalium, quo usurus non
erat: num ideo cum Isaac, Jacob, et omnium membra
fingebat, eisque et sexum dabat et sensum, malum
aliquid faciebat? Aut ad haec veniens, in adjutorium
advocabat diabolum, ut membris quae ipse compegerat,
necessaria oblectamenta misceret? Nec exiguum
quidquam igitur omnino (sicut et in hoc, et in priore
opere, Deo adjuvante monstravimus) per Christi personam
contra divina opera obtinere potuisti. Claruit
enim nihil minus de natura hominum, Salvatoris corpus
habuisse.
</p>
          <p>AUG. Imo claruit hominum naturam, ad illam integritatem,
rectitudinem, salutem, in qua primitus condita
est, minus haec habere nunc omnia. Hanc venit
Christus redintegrare, corrigere, atque sanare, integer
sine ulla corruptione, rectus sine ulla pravitate,
salvus sine ulla cupiditate peccati.</p>
        </div3>
<div3>
          <head>LX.</head>
          <p>
 JUL. Ac per hoc, in ea natura non potest esse
peccatum, cum in illo in quo tota est, nihil iniquitatis
inventum est.
</p>
          <p>AUG. Immaniter, Juliane, blasphemas, coaequans
carnem Christi caeterorum hominum carni; nec videns
illum venisse non in carne peccati, sed in similitudine
carnis peccati <note>(Rom. VIII, 3)</note>, quod nullo modo
verum esset, nisi caeterorum esset caro peccati.</p>
        </div3>
<div3>
          <head>LXI.</head>
          <p>
 JUL. Concupiscentia itaque sexuum, sive in
Christi carne fuit, sive non fuit, mala et diabolica
non docetur.
</p>
          <p>AUG. Concupiscentia carnis mala est, et quando ei
non consentitur ad malum: ipsa est enim, qua caro
concupiscit adversus spiritum; etiamsi adversus eam
concupiscente spiritu, non perficiat quod conatur, id
est, opus malum.</p>
        </div3>
<div3>
          <head>LXII.</head>
          <p>
 JUL. Ad alia ire festino, sed multum hic rerum
admiratione defigor. Qui in alium tantus furor
est, ut si Scripturas non intelligis, vel tua dicta non
ponderes? sed ita argumentaris jugiter, ut quidquid
jeceris, recurrat in te impetu grandiore. Dixisti nempe,
nullam esse causam pudoris, praeter concupiscentiam
carnis in genitalibus motibus apparentem.
</p>
          <p>AUG. Non hoc dixi. Sunt enim et aliae causae pudoris,
sive ne fiat aliquid quod non decet, sive quia factum
est. Sed hujus pudoris de quo nunc agimus,
cum quaeritur causa, illa verissima reperitur, qua
factum est ut haec membra pudenda proprie vocarentur,
quae prius pudenda non fuerunt, quando illi homines
recti atque perfecti nudi erant, et non pudebat
eos. Quod si prudenter cogitare voluisses, non ipse
impudenter veritati manifestissimae restitisses.</p>
        </div3>
<div3>
          <head>LXIII.</head>
          <p>
 JUL. Esse autem sacrilegium, pudendum
aliquid quod Deus fecisse credatur, praeter hanc carnis
concupiscentiam judicare: Christum vero non habuisse
<pb n="1376"/>
hanc concupiscentiam carnis, quae mortalibus
facit causam pudoris. Quid igitur ad haec occurreret,
non vidisti, videlicet nudum eum, id est Christum,
conventiculis debuisse misceri; nec aliquem verecundiae
habere respectum, ne sacrilegium quod commentaris
incurreret, in carne videlicet sua, quae concupiscentiam
non habebat, de suis et Patris operibus
erubescens. Si autem ei et concupiscentia non fuit,
et tamen ille est pudoris functus officio; irrefutabiliter
etiam secundum te approbatur, verecundiam corpori
humano debitam, non calori.
</p>
          <p>AUG. Ista tua ratione tam acuta et exquisita, debet
negari baptismus Joannis datus fuisse in poenitentiam
peccatorum, quia eo baptizatus est Christus, qui nullum
habebat omnino peccatum. Si autem potuit alia
causa, non ea qua caeteri, baptizari, id est, non propter
carnem peccati, quam non habebat; sed propter
similitudinem carnis peccati, quam pro liberanda peccati
carne susceperat: potuit etiam membra tegere,
non ea causa qua caeteri; sed ut sic congrueret pudenda
tegentibus, nihil habens pudendum; quemadmodum
baptizatus congruit poenitentibus, nihil abluens
poenitendum. Decebant quippe similitudinem carnis
peccati, ea quibus indigebat caro peccati. Quanquam
et ipsa species humani corporis nudi, ubicumque insolita
est, humanum offendit aspectum. Unde et Angeli
qui hominum similes hominibus apparuerunt,
vestiti apparere voluerunt, sicut humana consuetudo
poscebat. Sed haec consuetudo si unde originem sumpserit
recordemur, occurrit primi causa peccati, in
illis hominibus, qui priusquam peccarent, decenter et
honeste erant in loco tantae beatitudinis nudi, nondum
scilicet de sua carne, quae inobediens inobedientibus
reddita est, contra spiritum concupiscente confusi.
Nihil ergo te adjuvat Christi vestis, ut concupiscentiae
carnis defensor impudens non sis.</p>
        </div3>
<div3>
          <head>LXIV.</head>
          <p>
 JUL. Vides igitur frustra te peccatum vocasse,
si in his operibus, quae Deus fecit, velamen
fateamur adhibendum, quod Dominus noster et hominis
formator instituit, et homo factus exercuit. Det
sane veniam reverentia Redemptoris, quia ad asserendam
veritatem mysterii, Manichaeorumque flagitia
destruenda, loquimur de carne ejus audacter; quod
nisi fides exigeret, reverentia modesta non tangeret.
</p>
          <p>AUG. Non audacter de carne Christi loqueris vera,
sed infeliciter falsa; non ad Manichaeorum, sicut tibi
blandiris, flagitia destruenda, sed potius adjuvanda.
Si Manichaeum cogitas vincere, noli dicere bonum
esse quod est malum; sed dic unde sit malum, quod
ostendere non potes bonum. Hoc enim esse de praevaricatione
primi hominis dum non vis cum Ambrosio
dicere <note>(Ambrosius, lib. 7 in Luc. XII)</note>, profecto efficis,
ut de aliena natura Manichaeus verum se jactitet
dicere.</p>
        </div3>
<div3>
          <head>LXV.</head>
          <p>
 JUL. « Sed iste, »  inquis,  « noluit nominare
concupiscentiam carnis; tacet quia pudet, ac mira, si
dici potest, pudoris impudentia nominare pudet, quod
<pb n="1377"/>
laudare non pudet  « <note>(De Nuptiis et Concupiscentia, lib.
2, n. 17)</note>. Displicet igitur tibi, quia novimus verecundiora
nostra, secundum Apostolum, necessaria honestate
velanda <note>(I Cor. XII, 23)</note>; quia in hoc consilium
sequitur Conditoris, ut quod ille in secreta
corporis parte constituit, nos totidem verecundo operiamus
obtectu.
</p>
          <p>AUG. Res dicis mirabiles, tunc Adam et Evam Conditoris
esse secutos consilium, quando ejus deseruere
praeceptum, sequendo consilium deceptoris. Prius
enim quam hoc malum perpetrassent, cum adhuc
essent recti atque perfecti, non sequebantur consilium
Conditoris, ut quod ille in secreta corporis parte constituit,
nudum relinquerent, nec verecundo obtectu
operire curarent? Homo impudentissime, quod senserunt
quando erubuerunt, laudare pejus est quam
nudare.</p>
        </div3>
<div3>
          <head>LXVI.</head>
          <p>
 JUL. Has tamen elocutionum diversitates,
quas tu non solum non imitaris, verum etiam criminaris,
quarum nos adjuvamur officiis, non linguarum
omnium, sed graecae et latinae cultus invenit. Caeterum
linguae aliae, quae naturales vocantur, ob hoc quod
nihil eis aut opum aut nitoris studia secuta contulerint,
simplicibus omnino nominibus membrorum
abutuntur: unde et apud Hebraeos, quorum sermone
Scripturarum puritas continetur, propriis omnia vocabulis
indicantur.
</p>
          <p>AUG. Multum falleris: quasi in hebraeo eloquio non
sit tropica locutio, in qua utique non propria, sed
translata sunt verba. Verum hoc qualecumque sit,
quid te adjuvat? In hebraeis certe sacris Litteris legitur,
et quando illi primi homines nudi fuerint, nec
puduerit eos; et quando de sua nuditate confusi sint,
et quae membra texerint <note>(Gen. II, 25-III, 7)</note>; ut possemus
nosse quid senserint, et unde confusi sint. Tu
si vis in hac causa te unde confunderis tegere, tandem
tace.</p>
        </div3>
<div3>
          <head>LXVII.</head>
          <p>
 JUL. Eademque securitate, qua pedes et
genua, etiam genitalia utriusque sexus vocantur. Nos
sane nec cum ista suffragetur auctoritas, pudentioris
eloquii adminicula negleximus: quia reprehensioni
justissimae patet, sine ullo negotiorum coactu neglectus
decoris, qui non minus in verbis quam in operibus,
quantum pertulerit causae ratio, retinendus est.
Igitur quia concupiscentia naturalis nec pudoris opprobrio
potuit coargui, et Conditoris sui dignitate defensa
est, ad hoc solum, non ut quasi magnum bonum,
quippe quod sit hominibus pecoribusque commune,
sed quasi necessarium sexibus instrumentum,
a jure daemonum vindicata, inter ejus opera locaretur,
qui mundum fecit et corpora a nullo autem accusatur,
nisi a Manichaeo, et Traduciano ejus haerede: apparet
 naturalis peccati, cujus omne praesidium in naturae
<pb n="1378"/>
criminationibus haerebat, totum evanuisse figmentum.
</p>
          <p>AUG. Ecce adhuc dicis concupiscentiam naturalem,
ecce adhuc quantum potes, susceptam tuam, ne possit
quae sit intelligi, contegis ambigua veste verborum.
Cur enim non dicis, Concupiscentia carnis; sed dicis,
 « concupiscentia naturalis? »  Nonne concupiscentia
beatitudinis est concupiscentia naturalis? Cur ambigue
loqueris? Quam tuendam suscepisti, appella suo
nomine: quid vereris? An in mala causa ejus forte
turbatus, oblitus es quid vocetur? Imo vero vigilante
memoria, non vis eam carnis concupiscentiam nominare:
nosti enim laude ejus offendi eos, qui hoc nomen in
Scripturis sanctis non nisi in rei malae significatione legerunt.
Isto autem nomine utens, et appellans eam concupiscentiam
naturalem, inter ejus opera locare conaris,
qui, ut dicis et verum est, <hi>mundum fecit et corpora:</hi> 
cum dicat eam Joannes a Patre non esse <note>(I Joan. II,
16)</note>. Deus quidem mundum fecit et corpora prorsus
omnia: sed ut corpus corruptibile aggravet animam,
et caro concupiscat adversus spiritum, non est praecedens
natura hominis instituti, sed consequens poena
damnati. <hi>A nullo,</hi> inquis, <hi>accusatur, nisi a Manichaeo,
et Traduciano ejus haerede.</hi> Contumelias tuas cum his
me accipere gaudeo, quos in me culpare audes, et
nominare non audes. Itane non accusat susceptam
tuam, qui dicit concupiscentiam carnis adversus spiritum
ex praevaricatione primi hominis in nostram
vertisse naturam <note>(Ambrosius, lib. 7 in Luc. XII)</note>? Et
quis est hic? Ille scilicet, cujus fidem et purissimum
in Scripturis sensum, sicut eum Pelagius auctor tuus
praedicat <note>(Pelagius, de Libero Arbitrio, lib. 3; apud
Augustinum, de Gratia Christi, nn. 46, 47)</note>, ne inimicus
quidem ausus est reprehendere. Adversus hunc
accusatorem tuam defende susceptam. Huic doctori
meo, et illi laudatori ejus doctori tuo, pro illa conviciare,
quantum potes, ut patrocinium tuum liberum
satis et fidele demonstres; ne te defensorem suum
tanquam timidum libido deserat; quamvis alterum non
inveniat, qui pro illa minus erubescat.</p>
        </div3>
<div3>
          <head>LXVIII.</head>
          <p>
 JUL. Ac per hoc necessarie interrogavi,
quid suum cognosceret diabolus in sexibus, per quod
fructum eorum jure decerperet; qui nec carnem
compegerat, nec membra formaverat, nec genitalia
dederat, nec distinxerat sexum, nec conjugium ordinaverat,
nec commixtionem, sine qua conjugium esse
non potest, aut fecunditate honoraverat, aut voluptate
resperserat.
</p>
          <p>AUG. Nihil horum quidem fecerat diabolus: sed
inobedientiam persuaserat animo humano, quam poenalis
et pudenda carnis inobedientia sequeretur; unde
peccatum originale traheretur, per quod diabolo
subderetur qui nasceretur, cum eodem periturus diabolo
nisi renasceretur.</p>
        </div3>
<div3>
          <head>LXIX.</head>
          <p>
 JUL. His itaque tu dissertionibus, cervino
metum, et vulpino dolo obviam ire conatus, ita imposuisti
patrono tuo ad quem scribis, ut referres, propter
sensum corporis naturalem, id est concupiscentiam
<pb n="1379"/>
carnis, dominari operibus et imagini Dei principem
tenebrarum: cum necesse esset ad eumdem
spectare auctorem sensum carnis, ad quem etiam carnis
natura respiceret.
</p>
          <p>AUG. Quid loquaris ignoras. Aliud est sensus carnis,
aliud concupiscentia carnis, quae sentitur sensu
et mentis et carnis: sicut dolor carnis non ipse sensus
est, sed nisi sensus adsit, sertui non potest. Sensu
itaque carnis qui tactus vocatur, aspera et lenia differenter
ut caetera sentiuntur: concupiscentia vero
carnis indifferenter illicita et licita cupiuntur, quae
non concupiscendo, sed intelligendo dijudicantur;
nec ab illicitis abstinetur, nisi concupiscentiae resistatur.
Non igitur caventur opera mala, nisi frenetur
concupiscentia mala, quae abs te, horrenda impudentia
vel potius amentia, dicitur bona: nec erubescis,
nec horrescis te ad tantum dedecus pervenisse,
ut nemo liberetur a suo malo, nisi non consentiat tuo
bono. Concupiscentia igitur carnis, qua cupiuntur
quae prohibentur, non est a Patre. Frustra putas, vel
potius vis putari, ubi hoc Joannes apostolus dixit,
concupiscentiam carnis positam pro luxuria. Prorsus
si non est a Patre luxuria, nec illa est a Patre cui si
consentiatur, concipit paritque luxuriam. Nam motibus
suis, quibus jubemur obsistere, quid conatur,
quaeso, nisi ad luxuriam pervenire? Quomodo est
ergo bonum, quae pervenire conatur ad malum? quomodo
est nostrum bonum, quae pervenire conatur ad
malum? Quomodo est nostrum bonum, quae nos compellit
ad malum? Sanandum est igitur hoc malum,
Juliane, divina bonitate; non humana vanitate, iniquitate,
impietate laudandum.</p>
        </div3>
<div3>
          <head>LXX.</head>
          <p>
 JUL. Te ergo apparet non studuisse ut objecta
refelleres; sed ut patrono tuo, ad quem scribebas,
miserabiliter illuderes; putaretque te rude quidpiam
detulisse quod jure morderes: cum id jam superiorum
concessione et corporum institutione laudasses.
</p>
          <p>AUG. Institutionem laudavi corporum, quae bona
est etiam in malo homine, non malum, sine quo nascitur
nemo: quod tu nolens cum Ambrosio dicere
unde sit, adjuvas Manichaeum dicentem quod ex aliena
natura sit.</p>
        </div3>
<div3>
          <head>LXXI.</head>
          <p>
 JUL. Fateor tamen, nimis te cogitasse, quid
diceres; et ingenium tuum apparet, et studium: solertissime
prorsus quid asserendum esset pro peccati
traduce ponderasti; nemo alter callidius scribere potuisset
pro naturali malo: quod quidem nec tu ipse
tam urbane implere potuisses, nisi ingenium tuum
magistri veteris commenta juvissent.
</p>
          <p>AUG. Magistrum plane meum, et contra te et contra
Manichaeum, glorior esse Jesum, quem confiteor
(quod tu negas) etiam parvulorum esse Jesum: quia
periit Adam, et in illo omnes perierunt <note>(Ambrosius,
lib. 7 in Luc. XV, 24)</note>; nec nisi ab illo qui venit quaerere
<pb n="1380"/>
quod perierat <note>(Luc. XIX, 10)</note>, a perditione salvantur.</p>
        </div3>
<div3>
          <head>LXXII.</head>
          <p>
 JUL. Intellexisti quippe, parvulis nihil de
suo merentibus, nequaquam posse sine damnatione
corporum, crimen affigi: et ideo opus esse auxilio
Manichaei, qui concupiscentiam carnis a Dei operibus
excluderet, et tam nuptias quam ipsa corpora diabolo
deputaret auctori.
</p>
          <p>AUG. Ego non opus habeo auxilio Manichaei: sed
potius contra eum pugnans, auxilium quod tu ei praestas,
expugno auxilio Dei. Quod mihi praestat etiam
per suos clarissimos comites, non solum Prophetas et
Apostolos, quorum conaris perversus dicta pervertere;
verum etiam posteriores Ecclesiae suae doctores,
Irenaeum, Cyprianum, Hilarium, Ambrosium, Gregorium,
Basilium, Joannem, aliosque plurimos, fide integerrimos,
ingenio acerrimos, doctrina uberrimos,
fama celeberrimos: qui omnes, salva laude corporum
et nuptiarum, confessi sunt originale peccatum, scientes
Christum, quod impie vos negatis, etiam parvulorum
esse Jesum. Ipse enim salvum facit populum
suum, in quo et illi parvuli sunt, non a febribus aliisque
hujusmodi pestibus atque casibus, quod et non
Christianis abundanti super omnem carnem bonitate
largitur; sed sicut Christianos, a peccatis eorum <note>(Matth. I, 21)</note>.
Hos tot et tantos catholicae Ecclesiae filios
et patres, qui hoc eam in ejus positi culmine docuerunt,
quod in ejus ubere didicerunt, Manichaeos dicere non
reformidas; et cum me unum quasi aperte appetis, illos
quanto obliquius, tanto insidiosius; et quanto insidiosius,
tanto scelestius criminaris. In hoc tanto scelere,
tua te omnino verba convincunt. Non enim mihi
ob aliud tam nefario nomine calumniaris, nisi quia de
peccato originali dico quod dicunt.</p>
        </div3>
<div3>
          <head>LXXIII.</head>
          <p>
 JUL. Quod ergo a veritate defunderis,
quod fugaris, causae fecit deformitas quam tueris.
Caeterum si ad Catholicos transire velles, quanto
tute, id quod nos asserimus, elegantius exsequereris
et plenius.
</p>
          <p>AUG. O frontem linguatam, mentemque caecatam!
Itane vero catholici non sunt, quibus inhaereo in hujus
fidei societate, quam contra tua vana dicta et maledicta
defendo? Catholici non sunt, ut alios taceam,
eosdemque repetam, Irenaeus, Cyprianus, Hilarius,
Ambrosius, Gregorius, Basilius, Joannes Constantinopolitanus;
et catholici sunt Pelagius, Coelestius,
Julianus? Aude dicere ista, si potes. Quod si non audes,
cur non potius ad hos, a quibus ego non recedo,
tu redis? Cur me admones, ut ad Catholicos transeam?
Ecce catholica lumina, oculos aperi: tu ad istos
transi, quibus calumniaris in me; et continuo te compesces
atque obmutesces a me.</p>
        </div3>
<div3>
          <head>LXXIV.</head>
          <p>
 JUL. Quamvis non audeam pronuntiare,
ingenio te affectum acri et vigili, cujus in electione
suscipiendi negotii video tam tardum ac deforme judicium.
</p>
          <p>AUG. Dic tardi ingenio unde nascuntur: neque
enim talis est Adam factus: qui non vis per ejus
<pb n="1381"/>
peccatum in deterius humanam mutatam fuisse naturam;
et hoc ad omnia vitia quae patiuntur, obesse nascentibus.</p>
        </div3>
<div3>
          <head>LXXV.</head>
          <p>
 JUL. Si enim incolumissima fide, scholari
more ad ostendendas tantummodo eruditionis tuae vires,
ea tentares quae sunt invicta concutere; finito
tamen certaminis ludicro, his quibus obloquebaris
palmam daturus; probaremus litterarum studium, sed
irreligiosum castigaremus exemplum. Porro cum dogma
nec verisimilitudinis corrupto saltem colore perfusum,
quod nullis legis testimoniis (quippe nunquam
rationi praejudicantibus) potestis tueri, et hoc tamen
impietate sua horrens, stultitia jacens, nusquam nisi
inter inguina voluntatum, honestate, disputatione,
sacraque lege confossum, turpissima obstinatione secteris;
consequitur ex tribus unum, ut aut plumbei
ad intelligendum acuminis, aut maleficii illius quod
Manichaeorum mysteriis teneri, fando accepimus, catenas,
aut utrumque simul perpeti judiceris.
</p>
          <p>AUG. Quantolibet rationis nomine contra testimonia
divina, quae proferimus tibi, pugnare videaris,
non illa subvertis; sed te vexant, cum contra stimulum
calces. Dic, quantum potes, inter inguina voluntatum, » 
qui tibi dicit, expertem non esse delicti,
utriusque sexus commixtione conceptum ( <hi>Ambrosius,
in Isaiam</hi> ). Ambrosius est iste, Juliane: ipse te vincit,
quem non audes negare catholicum, nunquam certe
dicturus es Manichaeum. Quin etiam me aut plumbei
esse acuminis ad intelligendum, aut teneri maleficio
Manichaei, aut utrumque simul perpeti affirmas. De
Manichaei maleficio vel tuo convicio, jam tibi saepe
respondimus, et opportunius, cum opus esse videbitur,
adhuc forsitan respondebimus. Nunc de plumbeo ad
intelligendum acumine, haeretice verbose, responde.
Nemo est certe qui nollet, si id esset in hominis potestate,
ingenio vividus atque ad intelligendum acutissimus
nasci; et quam rari sint quis ignorat? Qui tamen
omnes ipsi paucissimi, si hominis qui primus est
factus, comparentur ingenio, plumbei judicantur. Non
enim tunc, sicut nunc, corpus corruptibile aggravabat
animam <note>(Sap. IX, 15)</note>. Aut enim corruptibile non
erat, quia non erat moriturus Adam, nisi peccasset:
aut si, ut vos novi haeretici dicitis, etsi non peccasset,
moriturus esset; non tamen ita est institutus, quem
primo Deus fecerat, et qui mali adhuc nihil fecerat,
ut ejus anima corpore gravaretur. Quis enim hanc
esse poenam neget, nisi qui amplius caeteris aggravatur?
Si ergo Manichaeus interroget, unde sit hoc tarditatis
malum, non in corporibus, sed in ipsis, ubi Dei
est imago ingeniis humanis, quae tarditas pervenit gradatim
usque ad ridendam, vel potius, sicut Scriptura
commonet, usque ad lugendam fatuitatem <note>(Eccli.
XXII, 10)</note>: respondemus nos, et haec et omnia caetera
mala, cum quibus nasci, negare vel dubitare non
<pb n="1382"/>
possumus, primorum duorum et aliorum deinde parentum
peccatis esse tribuenda; quoniam non possunt
tribui nascentium voluntati. Alia quippe animalia,
ut cum suis generis vitiis nonnulla nascantur,
quid mirum si accipiunt haec noxii spiritus in potestatem,
quemadmodum porcos, ut novimus, acceperunt <note>(Matth. VIII, 32)</note>?
Qui maligni spiritus possunt,
sicut homines irrationalium membra animalium, ita
illi etiam ipsa semina vitiare. De hominibus quaestio
est, in quibus Dei imago nunquam diversorum vitiorum,
cum quibus eos nasci videmus, poenas pateretur,
quas pati non posset injustas, nisi peccatis gignentium
praecedentibus: quod vos negantes, et fidem
catholicam descritis, et Manichaei dogma nefarium,
quantum optare non ausus est, adjuvatis, ut sibi certus
securusque videatur, hominum opificem non confiteri
verum Deum, sed gentem introducere tenebrarum.</p>
        </div3>
<div3>
          <head>LXXVI.</head>
          <p>
 JUL. Nos vero nihil habemus, quod in nostro
admirandum credamus ingenio, quia intelligimus
nec peccatum sine voluntate, nec sine Deo corpora,
nec sine corporibus sensus corporum, nec sine commixtione
conjugia, nec sine Deo operatore existere
posse nascentes: et indubitatum tenemus, neque divinum
esse, quod doceatur injustum; neque quod divinum
sit, posse injustum doceri. Non minus autem,
quam ea quae diximus, relucet esse iniquum, si aliorum
peccata aliis, qui ibi nec fuerint, nedum consenserint,
imputentur. Proinde his illuminati solibus
jure optimo Manichaeorum antra despicimus, qui putant
vel esse posse sine voluntate peccatum, vel non
a Deo homines fieri, vel ad alium auctorem sensum
corporum, et ad alium corpora pertinere; vel Deum
esse, qui iniquitatum criminibus opprimatur; aut
scelere iniquitatis urgeri eum, qui aeternus omnium
conditor aestimetur; aut umbram aliquam tenere justitiae,
si aliorum voluntates aliorum applicentur
exortibus. Ac per hoc merita partium negotiis, non
ingeniis imputamus.
</p>
          <p>AUG. Jam tibi ad omnia respondi: nec ideo firmantur
adversus me, quia tam saepe et odiose repetuntur
a te. Dic potius, si potes, unde humana ingenia cum
tanta plerumque vitiositate nascantur; cum inter nos
conveniat totius hominis esse opificem Deum justum,
et vos negatis ullum originale peccatum? Non autem
diceres aliorum peccata nos aliis imputare, qui ibi
quando commissa sunt, non fuerunt, si recoleres
quod scriptum est, in lumbis Abrahae fuisse Levi,
quando eumdem Abraham Melchisedech Dei excelsi
decimavit antistes <note>(Hebr. VII, 9, 10)</note>. Ibi enim videres,
si te pervicacia non caecaret, in lumbis Adae
fuisse genus humanum, quando perpetravit illud
grande peccatum.</p>
        </div3>
<div3>
          <head>LXXVII.</head>
          <p>
 JUL. Sed ut revertamur ad causam, postquam
dixisti, me  « ideo noluisse concupiscentiam nominare,
quia non esset ex Patre, sed ex mundo; cujus
mundi princeps dictus est diabolus: qui eam in
<pb n="1383"/>
Domino non invenit; quia Dominus homo non per
ipsam ad homines venit  « <note>(De Nuptiis et Concupiscentia,
lib. 2, n. 41.)</note> Ubi notandum est, quia cum de re
naturali loquereris, eamque ex mundo esse dixisses,
subdidisti mundi totius principem diabolum credi oportere;
ut non actuum voluntariorum, sed naturalium rerum,
utique naturarum, fatereris eum auctorem.
</p>
          <p>AUG. Ubi posui  « concupiscentiam carnis, »  tu abstulisti
inde  « carnis, »  quod ego dixi: et ubi dixi,
 « cujus mundi dictus est princeps diabolus; »  tu addidisti
 « totius, »  et dixisti,  « totius mundi, »  quod ego
non dixi. Age ut placet, dic quod tibi placet, vel illis
etiam quibus places. Ego concupiscentiam carnis
dixi, quam dicit Joannes non esse a Patre, sed ex
mundo <note>(I Joan. II, 16)</note>, id est, ex hominibus qui
nascuntur in mundo, perituri nisi renascantur in
Christo. Haec concupiscentia carnis non est luxuria,
quando ei resistitur, sed quando perficitur, id est,
quando pervenit quo impellit. Unde et apostolus Paulus: <hi>Spiritu,</hi> 
 inquit, <hi>ambulate, et desideria carnis ne
perfeceritis <note>(Galat. V, 16)</note>
            </hi>. Non ait, Ne habueritis: noverat
quippe hoc munus futurum quidem esse nobis,
sed vitae non esse praesentis. Ego principem mundi
diabolum dixi, sicut cum appellat Scriptura divina <note>(Joan. XII, 31; XIV, 30; XVI, 11)</note>,
non sicut suspicatur
vel calumniatur vanitas tua. Non itaque naturarum
auctorem diabolum dixi, sed principem mundi, id
est, hominum, quibus in orbe terrarum plenus est
mundus, qui nascuntur in mundo, nec renascuntur in
Christo. Ab eis quippe qui renascuntur in Christo,
princeps mundi mittitur foras: quod mysteria significant,
quando etiam parvuli baptizandi exorcizantur et
exsufflantur. Ad haec responde, si potes. Noli velle
lectorem tua loquacissima vanitate vanescere, et ab
eo quod agitur, averti atque seduci: dic, si audes,
bonum esse concupiscere malum. Dic, mala quidem
opera a Patre non esse, sed concupiscentiam malorum
operum a Patre esse. Dic, diabolum non appellatum
principem mundi. Dic, mundum non dici homines in
mundo constitutos. Dic, mundum in malo non posse
intelligi homines infideles, quibus in orbe terrarum
plenus est mundus; et rursus, in bono homines fideles,
quibus licet paucioribus, tamen etiam ipsis in
orbe terrarum plenus est mundus, nomine mundi similiter
appellari; sicut absurdum non est, ut arbor
plena pomis, dicatur plena et foliis. Dic, parvulos,
cum baptizantur, non erui de potestate tenebrarum,
et cum magna injuria Dei per universam catholicam
Ecclesiam exorcizari et exsufflari imagines Dei: aut
dic, eos a diabolo possideri sine ulla obligatione peccati.
Haec si audebis dicere, mox apparebis: si non
audebis, nec sic latebis.</p>
        </div3>
<div3>
          <head>LXXVIII.</head>
          <p>
 JUL. Postquam ergo hoc effatus es, intulisti,
 « Unde dicit etiam ipse Dominus, <hi>Ecce venit
princeps mundi hujus, et in me nihil invenit</hi> »  <note>(Id. XIV,
30)</note>: addisque de tuo,  « nihil utique peccati, nec
quod a nascente trahitur, nec quod a vivente additur. » 
Ostende igitur dixisse Dominum in Evangelio, non se
habere peccatum quod a nascente traheretur.
</p>
          <p>
            <pb n="1384"/>AUG. Tu ostende dixisse Dominum, non se habere
sordem, sine qua Job dicit nec infantem ullum esse,
cujus est unius dici vita super terram <note>(Job XIV, 4,
sec. LXX)</note>. Et tamen ubi ait, <hi>Ecce venit princeps
mundi hujus, et in me inveniet nihil,</hi> nec ipsam sordem
intelligimus, si recte intelligimus. Nam si ex eo quod
dixit, non est intelligendum quod non dixit; nec
diabolum nominavit, sed principem mundi: <hi>et in me,</hi> 
inquit, <hi>nihil inveniet;</hi> non ait, In me non inveniet
peccatum. Et tamen nos ea dicimus, quae non dixit;
sed ex his intellecta, quae dixit.</p>
        </div3>
<div3>
          <head>LXXIX.</head>
          <p>
 JUL. Quid circumscribis infelices animas,
ut mentiaris indicatum esse, quod non est? Dominus
dicit in Evangelio, <hi>Ecce venit princeps mundi hujus,
et in me invenit nihil.</hi> Certum est nihil peccati in eo
diabolum offendisse: quoniam in omni, vel quam
esurienti, vel quam postea praedicanti, tanquam persecutores
suos admoverat, tentatione superatus est.
Profitetur ergo Salvator, nihil in se diabolum deprehendisse
peccati. In quo certe invenisset, si quid de
carnis conditione traheretur: quoniam et ipse factus
fuerat ex muliere, de semine David et de Adam stirpe
prognata.
</p>
          <p>AUG. Sed non eum per concupiscentiam carnis virgo
conceperat: et ideo in eum sine propagine peccati
carnis propago pertransiit, ut esset in eo non caro
peccati, sed similitudo carnis peccati, carnem salvatura
peccati. Proinde Adam, priusquam peccaret,
nec carnem peccati habuit, nec similitudinem carnis
peccati; quia non erat moriturus, nisi peccasset: sed
posteaquam peccavit, jam caro peccati genuit carnem
peccati, quia per illam concupiscentiam carnis eam
genuit, quae ante peccatum vel nulla in illo erat,
vel spiritui non resistebat, propter quod eum nudum
esse nihil pudebat. Christus autem qui non per illam
concupiscentiam carnis est natus, sine peccato natus
est, quod trahit omnis caro peccati, procul dubio
propter quam moriuntur omnes, carnem non habens
ipse peccati: sed tamen et ipse mortuus est propter
similitudinem carnis peccati. Nam si nec moreretur,
non solum carnem peccati non haberet, sicut non
habebat; sed nec ejus ostenderet similitudinem,
quam pro nostra salute susceperat. Tu igitur qui negare
non potes Christum non in carne venisse peccati,
sed in carne quidem vera, tamen in similitudine
carnis peccati, debes demonstrare carnem peccati:
quoniam si nulla est, profecto nec similitudo ejus
ulla est. Porro quia solus Christus habuit similitudinem
carnis peccati, quae non esset caro peccati, quia
non ex commixtione sexuum natus est: quid restat,
nisi ut peccati caro sit omnium, qui de tali commixtione
nascuntur, pertinentes ad mundum, cujus est diabolus
princeps, a quo malo non liberantur, si non in
Christo renascuntur?</p>
        </div3>
<div3>
          <head>LXXX.</head>
          <p>
 JUL. Invenisset ergo in eo diabolus naturale
crimen, si ullum esset: teneret corpus obnoxium,
si illud vel in primo parente, vel in ipsa pariente venenasset;
<pb n="1385"/>
nec referret, utrum conditionibus materiae
suae sera et inefficax resultaret voluntatis intentio:
contra naturam nitens, non expiaret natum, sed exasperaret
tyrannum; salvo eo quod non posset esse
voluntas libera, si fuisset natura captiva. Si ergo
esset in ipsius carnis sensu et conditione peccatum,
si ipsa natura hominum ad dominium daemonis pertineret;
Christus aut reus erat futurus, aut homo non
futurus. Ergo si adscribitur maledictum naturae humanitatis;
illi quoque, qui caro factus est ut habitaret
in nobis, aut crimen dabitur, aut humanitas
auferetur.
</p>
          <p>AUG. Nec crimen ei dabitur, in quo princeps mundi
nullum potuit invenire peccatum: nec humanitas
auferetur, in quo et anima et caro humana erat;
quamvis non erat caro peccati, sed similitudo carnis
peccati.</p>
        </div3>
<div3>
          <head>LXXXI.</head>
          <p>
 JUL. Quod utrumque fecit Manichaeus, qui
commentatus in carne malum esse naturaliter, dixit
in Christo non fuisse carnem, ne confiteretur in eo
fuisse iniquitatem.
</p>
          <p>AUG. Manichaeus haereticus carnem negat Christi:
Pelagianus haereticus carnem peccati carni coaequare
vult Christi: Christianus catholicus similitudinem
carnis peccati discernit a carne peccati, ne blasphemet
carnem Christi.</p>
        </div3>
<div3>
          <head>LXXXII.</head>
          <p>
 JUL. At hunc fides catholica in utroque
contrivit: malum scilicet in carne non esse naturaliter,
atque ob hoc Christo nec aliquid defuisse humanitatis,
nec quidquam iniquitatis adfuisse pronuntians.
Clamat ergo dispensationis suae conscius, <hi>Ecce venit
princeps hujus mundi, et invenit in me nihil:</hi> nihil
profecto quod possit arguere, quia non poterat infamare
naturam, cujus ad peccata non inflexerat voluntatem.
</p>
          <p>AUG. Imo vero nihil peccati, nec quod a nascente
trahitur, quia in nulla iniquitate conceptus est; nec
quod a vivente additur, quia nulla tentatione deceptus
est: quorum duorum unum est propter quod legimus, <hi>In iniquitatibus conceptus sum 
 <note>(Psal. L, 7)</note>
            </hi>;
alterum propter quod dicimus, <hi>Ne nos inducas in tentationem <note>(Matth. VI, 13)</note>
            </hi>.</p>
        </div3>
<div3>
          <head>LXXXIII.</head>
          <p>
 JUL. Ipsa etiam ei causa tentandi fuit
Christum; quoniam more artis suae volebat capere
persuadendo, cum neminem posset vitiare condendo.
</p>
          <p>AUG. Non condendo vitiat, qui neminem condit:
sed male suadendo vitiavit, quod bonum conditum
invenit. Non enim naturae auctor est, quae Dei bonitate
in homine conditur; sed culpae, cum qua homo
ex propagine vitiatorum primorum hominum de parentibus
nascitur. Quid autem mirum, si tentavit eum,
in quo non erat caro peccati; quae nec in illis erat,
quos primo tentando dejecit, per quorum concupiscentiam
carnis, de qua confusi sunt, caro est propagata
peccati, quam sanaret ab hoc malo, nullum habens
malum similitudo carnis peccati?</p>
<pb n="1386"/>
</div3>
<div3>
          <head>LXXXIV. </head>
          <p>
JUL. Proinde incarnatio Christi opus
suae divinitatis tuetur, qui afferens ad me naturam
meam et voluntatem suam, cujus mihi speculum offerebat
et regulam, pronuntiansque nihil in se diabolum
invenisse peccati, ostendit culpam non de carnis conditu,
sed de sola suscipi voluntate. Denique ut nusquam
in Scripturis legitur Christum fugisse peccatum,
quod a nascentibus trahi nosset; ita etiam illud
claro testimonio perdocetur, quod suscepti hominis
justitia non de naturae diversitate, sed de voluntaria
actione substiterit.
</p>
          <p>AUG. « Nusquam scriptum esse »  dicis,  « Christum
fugisse peccatum, quod a nascentibus trahi nosset: » 
quid enim fugeret, quod ipse non traxerat, sed eos
venerat salvare qui traherent? Quid, inquam, ipse
fugeret, quod a nemine fugitur, nisi cum ad ipsum
confugitur? Dicis etiam,  « claro testimonio perdoceri,
quod suscepti hominis justitia Filio Dei non de
naturae diversitate, sed de voluntaria actione substiterit. » 
Itane vero, ne hoc quidem Christus diversum
habuit in natura, quod ita ex virgine natus est, ut
jam esset non solum hominis, sed etiam Dei Filius?
Ergone ista susceptio, quae Deum et hominem unam
fecit esse personam, nihil illi homini valuit ad excellentiam
justitiae, quam dicis ei de voluntaria actione
substitisse? Siccine vos contra Dei gratiam defensio
liberi arbitrii praecipites agit, ut etiam ipsum Mediatorem,
ut esset Dei Filius unicus, voluntate sua meruisse
dicatis, et falsum esse quod tota confitetur
Ecclesia, credere se in Jesum Christum Filium Dei
Patris omnipotentis unicum Dominum nostrum, natum
de Spiritu sancto et virgine Maria? Secundum
vos enim, non a Verbo Dei homo susceptus est, ut
ex virgine nasceretur; sed natus ex virgine, suae
postea voluntatis virtute profecit, et fecit ut a Verbo
Dei susciperetur; non talem ac tantam voluntatem
illa susceptione habens, sed ad illam susceptionem
tali et tanta voluntate perveniens: nec Verbum caro
factum est in utero virginis; sed postea merito
ipsius hominis, et ejus humanae voluntariaeque virtutis.
Ex quo vos sequitur etiam illud, ut quomodo
illum creditis a Verbo Dei propterea susceptum esse,
quia voluit; sic multos credatis ita suscipi potuisse,
si etiam ipsi similiter voluissent, vel posse, si velint:
ac per hoc, segnitia humanae voluntatis fieri, ut ille
unicus sit, cum plures esse possent, si homines vellent.
Haec si dicitis, ubi est vestra frons? si non dicitis,
ubi est haeresis vestra?</p>
        </div3>
<div3>
          <head>LXXXV.</head>
          <p>
 JUL. Petrus namque apostolus ait, <hi>Christus
pro nobis mortuus est, vobis relinquens exemplum,
ut sequamini vestigia ejus; qui peccatum non fecit,
nec inventus est dolus in ore ejus <note>(I Petr. II, 21)</note>
          </hi>.
Certe Apostoli sententia cum Dominica voce concordat.
Dicit ille in Evangelio, <hi>Venit princeps mundi hujus,
et in me nihil invenit <note>(Joan. XIV, 30)</note>
          </hi>. Hoc idem
commendat magister Ecclesiae, dicitque in Christo
nullum fuisse delictum: sed per quid non habuerit
peccatum veraci attestatione commendat, <hi>Quia,</hi> inquit,
<pb n="1387"/> <hi>peccatum non fecit.</hi> 
 Non dixit, Quia peccatum non
suscepit; sed, <hi>Quia peccatum non fecit.</hi> 
</p>
          <p>AUG. Utique ille qui peccatum originale non traxit,
nullum peccatum habuit, quia non fecit: sicut ipse
Adam, quia originale non habuit, nullum habuisset,
si non fecisset.</p>
        </div3>
<div3>
          <head>LXXXVI.</head>
          <p>
 JUL. At si esset in natura crimen, Petri
erat imperita sententia, qui censuerat videlicet ad
immaculatae sanctitatis testimonium posse sufficere,
si actus ejus a criminibus vindicaret; cum crederetur
in eo habitare peccatum per naturale virus. Igitur si
de naturali malo aliquid ille sensisset, sollicitius partem
hanc commemorasset et pressius, ut scriberet,
Christus nobis reliquit exemplum, qui peccatum nec
fecit, nec quod nos trahimus nascendo, collegit:
sicque merito sequeretur, inventum in ore ejus dolum
non esse. Porro si hoc putasset, nunquam commemorationem
fecisset exempli: quem enim hominibus
esse ostenderet imitandum, si illum externae
carnis natura discrevisset, et censuram magisterii
substantiae diversitas arguisset?
</p>
          <p>AUG. Quam nihil dicas, alii certe intelligunt, si tu
non intelligis. Exemplum quippe apostolus Petrus in
Christo proponens hominibus imitandum, quid opus
erat, ut aliquid de originali peccato diceret, quasi
quisquam imitando Christum posset efficere, ut sine
illo, sicut ille potuit, nasceretur? sicut non posset efficere
imitando Christum, ut quemadmodum ille de
Spiritu sancto et virgine Maria, nasceretur. Proinde
ut imitemur Christum, voluntas nostra formatur: ut
autem liberemur ab originali malo, natura regeneratur.</p>
        </div3>
<div3>
          <head>LXXXVII.</head>
          <p>
 JUL. Huc accedebat, quoniam opinio peccati
naturalis non solum vim aemulationis absumeret,
sed ipsius praeconii fraudem, quod ei deferebatur, urgeret.
Qua enim diceretur gravitate, qua fronte, dolus
in ore illius non fuisse; cum si in alia conditione
carnis, quam quae est nostra, venisset, non solum docendo,
quod levius est, sed etiam nascendo, quod est
gravius, dolum malum convinceretur egisse? Quale
quippe erat, ut homines in naturali malo regnoque
diaboli constitutos, et sub pestifera tabis ingenitae necessitate
peccantes, vel legi peccati, quae in membris
eorum regnabat, naturaliter servientes, ille ad aemulationem
suam etiam sub poenae interminatione compelleret,
justitiamque suam ejus carnis hominibus imputaret,
cujus malo sic fuerat perterritus, ut ipse qui
sub specie ejus formam voluerat honestatis exprimere,
tamen naturae ejus veritatem caveret. Quanto ei rectius
diceret aegritudo peccantium et securitas coactorum:
Cum valemus, omnes recta consilia praebemus aegrotis
; tu si sic esses, aliter longe longeque sentires?
Quo igitur vestra profecit impietas? Necessario videlicet
consequi, ut si creditur naturaliter carni nostrae
<pb n="1388"/>
inesse peccatum, Christus quoque aut susceperit carnem
istam, et hoc malo teneatur obnoxius; aut non
susceperit, et non quidem nativitatis, quae in eo mendax
videtur, sed tamen voluntariae fraudis iniquitate insolubili
vinciatur. Quod quia totum tantis blasphemiarum
sordibus squalet, ut vix sine horrore possit, vel
cum dilaniatur, exponi; adsit dignitas Mediatoris exemplo
suo et operi, ac nostrae fidei, quae veritatem tam
ipsius, quam Apostoli ejus sermonibus vindicans, nunquam
desinit praedicare, Christum verum hominem,
ejusdem naturae cujus et nos carnem de Mariae suscepisse
visceribus, verum per omnia hominem, nullum
habuisse peccatum: ad quod indicandum, sufficit apostolo
Petro dicere, nullum eum fecisse peccatum; docens
quia qui non fecerat, habere non poterat. Nullus
est dolus inventus in ore ejus: sanctum consortibus
naturae suae, quam in cunctis ipse fecerat, praebuit
exemplum. Et ideo constat innatum non esse peccatum,
quando illud Christus non habuit, qui salvo quoque
honore deitatis suae, ob hoc factus est carnalis,
ut nobis esset imitabilis.
</p>
          <p>AUG. Quid enim, homo multum loquens et parum
sapiens, si dicerent homines Christo, Quare nobis jubetur,
ut imitemur te? Numquid nos de Spiritu sancto
et Maria virgine nati sumus? Postremo, numquid tanta
nobis esse virtus potest quanta tibi est, qui ita homo
es, ut etiam Deus sis, et hoc Patri coaeternus et omnipotenti
aequalis omnipotens? Ideone non debuit sic
nasci, vel sic in unitatem personae a Verbo Dei suscipi,
ut hominibus eum nolentibus imitari, talis excusatio
non daretur? Sicut autem nobis ipse Patrem
proposuit imitandum, qui certe homo nunquam fuit,
eumque sine dispendio vel infirmatione divinitatis ejus
imitantur, quicumque per ejus gratiam et volunt et
possunt, ut diligant inimicos suos, benefaciant eis qui
oderunt eos; nec dicunt ei, Tu propterea hoc potes,
quia Deus es, et quia inimici tui nihil tibi possunt nocere,
nos autem homines sumus infirmi, et eos jubemur
diligere, qui nobis tot et tanta mala ingerunt suis
persecutionibus: ita Christo non dicunt imitatores
ejus, Non possumus ea facere, quae ut faciamus tuo
nos exhortaris exemplo, quia longe potentior est excellentia
tua, quam infirmitas nostra. Non itaque ideo
debuit natus de Spiritu sancto et virgine Maria habere
concupiscentiam, qua cuperet mala, etsi ei resistendo
non faceret, ne dicerent ei homines, Habeto prius cupiditates
malas, et eas vince, si potes, ut te imitari
nostras vincendo possimus. Deinde quid dicis, Juliane,
de illo qui dicit, <hi>Non quod volo, ago; sed quod odi, illud
facio <note>(Rom. VII, 15)</note>
            </hi>; quem vos asseritis, non concupiscentia
cum qua natus est, sed mala consuetudine
usque ad istam necessitatem premi? Numquid hujusmodi
hominibus Christus non praebuit, ut se imitarentur
exemplum? numquid eos contempsit, eosque esse
voluit a suis sectandis virtutibus alienos? Si ergo dicerent
ei, Nescis quid patimur mole consuetudinis qua
premimur: tu non premeris, propterea loqueris; facile
omnes, cum valemus, recta consilia aegris damus.
<pb n="1389"/>
Placeretne tibi, ut etiam Christus tali consuetudine
premeretur, eamque superaret, ut esset, remota eorum
excusatione, talibus imitandus? An tua vaniloquia
jam ridebis, et a nobis tacebis?</p>
        </div3>
<div3>
          <head>LXXXVIII.</head>
          <p>
 JUL. Verum his ut res postulabat impletis,
juvat te vel mediocriter convenire, qua fiducia tu,
cum Hieronymi scripta collaudes, dicas in Christo non
fuisse peccatum, cum ille in Dialogo illo, quem sub
nomine Attici et Critoboli, mira et ut talem fidem
decebat venustate composuit, etiam quinti Evangelii,
quod a se translatum dicit, testimonio nitatur
ostendere, Christum non solum naturale, verum etiam
voluntarium habuisse peccatum, propter quod se cognoverit
Joannis baptismate diluendum. De alio etiam
testimonio Joannis evangelistae, flagitium ei assuit
falsitatis. De quo opere tu in illa epistola, quam
Alexandriam destinasti, ita gloriaris, ut dicas Pelagium,
Scripturarum ab eo oppressum molibus, arbitrium
liberum vindicare non posse. Verum illi operi a
catholico viro, qui pulsatus fuerat, obviatum est. Nunc
vero ad hoc commemorationem ejus tantummodo feci,
ut te recognosceres non solum Scripturis sanctis, sed
nec ipsis tui dogmatis adjutoribus consonare.
</p>
          <p>AUG. Si posuisses verba Hieronymi, fortassis ostenderem
quomodo accipienda essent sine blasphemia,
quam tu illi importare conaris: quod si non possem,
non tamen ejus fidem, quam cum aliis praeclarissimis
Ecclesiae catholicae doctoribus tenuit, ideo repudiandam
putarem, quia dixisse aliquid inveniretur, si tamen
inveniretur, in quo illis non consonaret. Illud
autem mihi ex hujus hominis persona contra te satis
est, quod cum id sentiat de peccato originali, quod sic
aversaris, ut idem appelles Manichaeum, ipsum tamen
hoc appellare non audes. Ubi te apparet imprudentia
falli, sed contra prudentiam tuam mihi calumniari.
Ego sane non Hieronymi, sed Ambrosii; nec
meis commemoratam, sed verbis ejus expressam sententiam
tibi opposui <note>(De Nuptiis et Concupiscentia, lib.
1, n. 40, et lib. 2, nn. 14, 15)</note>, qua Christum dicit non
aliter expertem delicti esse potuisse, nisi expers fuisset
illius conceptionis, quam commixtio viri et mulieris
operatur. Ubi cernis esse consequens, ut si ego
<pb n="1390"/>
propter hanc sententiam sum Manichaeus, sit et Ambrosius:
quia vero ille non est, neminem faciat vel
ostendat ista sententia Manichaeum. Hoc cum videas
(non enim tale est ut non possis hoc videre, vel possis
hoc non videre), tantum tamen causae bonitate desereris,
ut calumnieris mihi nomine Manichaei, non
imprudente ignorantia, sed pudente fallacia.</p>
        </div3>
<div3>
          <head>LXXXIX.</head>
          <p>
 JUL. Nam Manichaeos deseris in vituperatione
suum et caprarum, quos in humanae naturae
criminatione comitaris; cum quibus etiam in Christo
non speciem carnis, sed rationem evertis exempli.
Submoves etiam a Christo verbis interim naturale peccatum,
ne et ipsum sub potestate diaboli collocare videaris,
quod non fecit vel ipse Manichaeus. Sed laudas
Hieronymum, qui ita eum non metuit blasphemare,
ut dicat illum familiaritatem cum voluntariis quoque
iniisse criminibus. Ita inter diversas amicorum sordes
et commenta volutatus sine deflexu, in Catholicorum
solum efferaris injurias, quia dicunt Deum mali auctorem
non esse, homines qui ab eo fiunt, malos non
esse naturaliter, leges Dei justas esse, imaginem ejus
posse declinare a malo et facere bonum; Christum nec
in membris, nec in praeceptis, nec in judiciis ullum
perpetrasse peccatum. Atque ideo si tu assertione veritatis
aegrescas, credimus tamen prudentes instrui,
nonnullosque etiam de his quos mendacia tua sauciarunt,
posse sanari.
</p>
          <p>AUG. De Christi exemplo superius tibi respondi,
quod neque negare debemus ejus excellentiam, qua
licet homo integerrimus, tamen de Spiritu natus, nec
carne concupiscente conceptus, super omnes homines
hic vitam justissimam duxit; nec propter hanc
excellentiam nos excusare, ut non eum pro modo nostro
studeamus imitari. Non enim conjuges fideles
coelibatum ejus imitantur; et tamen, ut adulteria omnesve
concubitus illicitos non perpetrent, imitantur
illum: nec si eum amplius imitantur qui
sancte ducunt coelibem vitam, ideo in hoc quoque
imitari eum possunt, quod ille non solum non
fecit, verum nec concupivit illicita. Coelibi autem sanctae
vitae concubitus est omnis illicitus, cui nec conjugalis
est licitus. Quid ergo mirum, si natus de Spiritu
 et virgine non in se habuit ullum malum? Quis
vero, nisi gravioribus depressus malis, neget malum
esse, contra quod etiam sancti quotidie rogant Patrem
ex ipsius Domini magisterio? Cum enim dicimus, <hi>Ne
nos inferas in tentationem <note>(Matth. VI, 13)</note>
            </hi>; contra concupiscentiam
nostram rogamus Deum. <hi>Unusquisque
enim tentatur,</hi> ut scriptum est, <hi>a concupiscentia sua
abstractus et illectus <note>(Jacobi I, 13)</note>
            </hi>. Avertat ergo a nobis
iste, quem rogamus, Pater, ut dicere audeamus
quod a Patre quidem non sit, ad quod nos concupiscentia
carnis trahit, sed a Patre sit ipsa quae trahit,
vel malum sit ad quod trahit, et malum non sit
<pb n="1391"/>
ipsa quae trahit. Porro, si eam malum esse veritas
clamat; profecto eam qui sine ullo malo natus est,
non habebat, ac per hoc, peccatum sicut non fecit,
ita nec concupivit. Nos itaque imitamur eum, cum
peccatum non facimus, non peccati concupiscentiam
non habendo, sed non ei consentiendo: quamvis ita
imitemur illum Sanctum sanctorum, cum bene vivimus,
ut tamen non desit unde dicamus in oratione
nostra, <hi>Dimitte nobis debita nostra <note>(Matth. VI, 12)</note>
            </hi>.
Ego autem non sic laudavi Hieronymum, quomodo
Pelagius laudavit Ambrosium, quod ejus fidem et
purissimum in Scripturis sensum ne inimicus quidem
ausus est reprehendere <note>(De gratia Christi, nn. 46, 47)</note>.
Ac per hoc si quid mihi displicet, reprehendo in amici
scriptis, sicut in meis. Sed aliud est alicubi catholicum
errare, aliud magni erroris etiam haeresim condere
vel tenere.</p>
        </div3>
<div3>
          <head>XC.</head>
          <p>
 JUL. Sed hinc ista sufficiant: veniamus nunc
ad illud, in quo pars negotii magna versatur; cujus
potentia examinatus et exanimatus Manichaeorum legatus,
tam fidelis responsionis documenta protulit
quam elegantis ingenii. Nam postquam dicta mea,
quae supra posui, nulla re nova intercedente, laudavit
et probavit, ad eam partem qua disputatio a nobis
promissa supplebatur, accessit: quaerente me quippe,
per quid sub diabolo essent, quos Deus fecit; ad quod
respondi ipsius nomine, <hi>Per peccatum, non per naturam:</hi> 
et retuli de meo, <hi>Sed, sicut ipse annuis</hi>, <hi>ut non
potest esse sine sexibus fetus, ita nec sine voluntate delictum.
Habent igitur tempore conceptus sui, parvuli voluntatem,
qui adhuc animam non habent; aut habent
tempore exortus sui, qui adhuc rationis usum non habent.</hi> 
Cum ad hunc igitur venisset locum, hoc solum de nostris
proposuit objectis, id est, <hi>Sed ut non potest esse
sine sexibus fetus, ita nec sine voluntate delictum:</hi> responditque, <hi>Ita vero, ita est: sic enim  « per unum hominem
peccatum intravit in mundum, et per peccatum
mors; et ita in omnes homines pertransiit, in quo omnes
peccaverunt</hi> 
 »  <note>(Rom. V, 12)</note>. <hi>Per unius illius voluntatem
malam omnes in eo peccaverunt, quando omnes ille unus
fuerunt, de quo propterea singuli peccatum originale
traxerunt <note>(De Nuptiis et Concupiscentia, lib. 2, n. 15)</note>
          </hi>.
Lectorem igitur adhortor, ut conflictum nostrum vigilanter
inspiciat. Quid tibi profuit, eruditissime bipedum,
meam non supplere sententiam; cum etsi in
ea parte, quam suppressisti prioris dicti expositio teneretur,
tamen etiam in illo, quod tibi objecisti, vis
aeque tota consistat? Proposui quippe fideliter, ut tua
quoque manifestavit assensio, quod a te solet referri,
et interrogans per quid sub diabolo essent parvuli,
quos fecisset Deus, respondi vice tua,  « Per peccatum,
non per naturam. »  Certe, vides me hinc nullam fecisse
fraudem. Dixi quod in ore Traduciani est, licet
hoc non sit in dogmate. Ad quod retuli, <hi>Sed ut non
potest esse sine sexibus fetus, ita nec sine voluntate delictum.</hi> 
Tu hoc impudenti fraude fecisti dividuum:
<pb n="1392"/>
nam commemorans quod nos dixeramus, quia ut non
esset absque sexibus fetus, ita nec sine voluntate delictum;
illud quod sequebatur de parvulorum voluntate
tacuisti, et respondes, <hi>Ita vero, ita est: sic enim
 « per unum hominem peccatum intravit in mundum: » 
per unius illius voluntatem malam omnes in eo peccaverunt.</hi> 
Hoccine est respondere? hoccine disputare est?
hoccine postremo vel sobrietatis habere respectum?
Ridetur certe ab eruditis calliditas sophismatum, ubi
per communionem nominum simplicitati respondentis
illuditur: sed illa ipsa sophismata licet non sint veritate
solida, urbana tamen superficie colorantur; hoc
autem quod monstrum disputationis est, quod nec
veritate solidum est, nec sophismate levigatum. Dixi
certe non posse esse sine libera voluntate peccatum:
quo concesso, vestrum dogma consumitur, qui putatis
esse in natura hominum sine ulla voluntate reorum
delictum.
</p>
          <p>AUG. Ego id solum de opere illo tuo legeram, quod
chartula quae mihi missa est, continebat. Nam posteaquam
libros tuos, de quibus illud nescio quis excerpsit,
inveni, ad cuncta respondi. Dicimus autem et
nos, non posse esse sine libera voluntate peccatum;
nec ideo tamen, ut dicis, nostrum dogma consumitur,
cum asserimus esse originale peccatum: quia et ad
hoc peccati genus ex libera voluntate perventum
est, non ejus propria qui nascitur, sed ejus in quo
omnes originaliter fuerunt, quando communem naturam
mala voluntate vitiavit. Non habent ergo parvuli
tempore conceptus vel ortus sui peccandi voluntatem:
sed ille tempore praevaricationis suae magnum
illud peccatum libera voluntate commisit, a
qua originalis peccati contagium sic humana natura
contraxit, ut verissime diceret sanctus, <hi>In iniquitatibus
conceptus sum <note>(Psal. L, 7)</note>
            </hi>; et alius itidem sanctus, <hi>Quis enim mundus est a sorde? Nec infans cujus
est unius diei vita super terram 
 <note>(Job XIV, 4, sec. LXX)</note>
            </hi>.
Haec eloquia veritatis subsannant vanitatem loquacitatis
tuae.</p>
        </div3>
<div3>
          <head>XCI.</head>
          <p>
 JUL. Qua ergo tu impudentia et approbas sententiam
meam, et tuum dogma non deseris; cum
sententiae utriusque partis ita nullo possint foedere
copulari, ut enuntiatorum opposita pariter non participant
veritati? Quomodo ergo ego si consentirem
naturale esse peccatum, necesse erat ut deciderem
de jure sententiae, quae praescribit, nisi in voluntate
libera peccatum esse non posse: ita tu e regione
consentiens me bene dixisse, qui pronuntiavi nullum
esse sine voluntate peccatum, rejicere statim debuisti
illam opinionem, qua peccatum naturale credebas.
</p>
          <p>AUG. Aliud est sine voluntate libera peccatum esse
non posse, quod et nos dicimus, quia nec originale
esse potuisset sine primi hominis libera voluntate;
et aliud est, quomodo ipse dixisti, <hi>nisi in voluntate libera
peccatum esse non posse,</hi> quod non concedimus.
Originale namque peccatum non est in voluntate nascentis:
<pb n="1393"/>
sed neque in ipsa est voluntate primi hominis,
quamvis sine ipsa esse non posset. Aliud est ergo,
Non potest esse sine voluntate peccatum; et aliud
est, Non potest esse nisi in voluntate peccatum. Neque
enim, si recte dicimus, Sine conceptu partus non
potest esse; ideo etiam recte dicitur, Nisi in conceptu
partus non potest esse. Sed hoc ita est diversum, ut
neque in conceptu partus, neque in partu possit esse
conceptus. Peccatum vero in voluntate potest esse,
sicut fuit primi hominis; potest etiam non in voluntate,
sicut originale cujuscumque nascentis quod
omnino est in voluntate nullius; sed non sine voluntate
primi illius. Ille quoque sanctus qui dixit Deo, <hi>Signasti
peccata mea in sacculo, et adnotasti si quid invitus
admisi <note>(Job. XIV, 17)</note>
            </hi>; non utique habuit in voluntate peccatum,
quod commisit invitus. Quid ille qui dicit, <hi>Non
quod volo, facio bonum;</hi> moxque subjungit, sed <hi>quod nolo
malum, hoc ago <note>(Rom. VII, 15)</note>
            </hi>? numquid in voluntate
dicendus est habere peccatum, secundum vos ipsos, qui
eum vultis intelligi vi consuetudinis cogi peccare nolentem?
Desine igitur de vicinitate subrepere, et sensim
limitem transgredi, ut quoniam dicimus sine voluntate
libera, tu nos dicere affirmes, nisi in voluntate libera,
esse non posse peccatum: tanquam si diceremus,
sine igne carbones esse non posse; et tu nos
affirmares dicere, nisi in igne carbones esse non
posse. Haec si nesciebas, confitere te non fuisse intelligentem
disputatorem: si autem sciebas, non intelligentem
sperasse habiturum te esse lectorem.</p>
        </div3>
<div3>
          <head>XCII.</head>
          <p>
 JUL. Quidquid enim naturale est, voluntarium
non esse manifestum est.
</p>
          <p>AUG. Si quidquid est naturale, voluntarium non esse
manifestum est; non est ergo naturale, quod salvi,
quod beati esse volumus. Quod dicere quis audeat,
nisi tu? aut admonitus, fortasse nec tu.</p>
        </div3>
<div3>
          <head>XCIII.</head>
          <p>
 JUL. Si ergo est naturale peccatum, non est
voluntarium: si est voluntarium, non est ingenitum.
Istae duae definitiones tam contrariae sibi sunt, quam
contrarium est necessitas et voluntas, quarum confirmatio
ex mutua negatione generatur. Nam sicut nihil
est aliud voluntarium, quam non coactum; ita nihil
est aliud coactum, quam non voluntarium. Simul ergo
exstare, et velut vivere, duo ista non possunt; quia
talis eorum natura est, ut tunc aliud vivat, cum aliud
exstinguitur.
</p>
          <p>AUG. Cur non attendis esse peccatum etiam non
voluntarium, certe in illo qui dicit, quacumque causa
hoc dicat, <hi>Si autem quod nolo ego, hoc facio; jam non
ego operor illud, sed quod habitat in me peccatum <note>(Rom.
VII, 19)</note>
            </hi>? Cur non attendis esse etiam necessitatem,
qua necesse est velimus beate vivere; et clausis oculis
sic alteri alteram opponis, quasi voluntas necessitatis,
aut necessitas voluntatis esse non possit?</p>
        </div3>
<div3>
          <head>XCIV.</head>
          <p>
 JUL. Cum ergo hoc ita inconcussum sit,
ut nulla queat argumentatione convelli: tu elige
utrum mavis, et vel nostram, vel tuam constanter
affirma sententiam; ut aut necessitati, aut voluntati
<pb n="1394"/>
imputes culpam. Cum autem dico, utrum mavis, non
sic admoneo, quasi tua adhuc lateat opinio, qui crimina
naturae per Manichaeum importare didicisti: sed
ideo hoc commoneo, ut disputationis tuae veritas denotetur.
</p>
          <p>AUG. Velis nolis, quoniam saepe hoc dicis, saepe oportet
ut audias, non fuisse Manichaeum qui dixit, dissensionem
carnis et spiritus per praevaricationem primi hominis
in naturam vertisse <note>(Ambrosius, lib. 7 in Luc. XII)</note>.
Quam tu causam mali hujus negans, cum quo malo nasci
omnem hominem negare non sineris, facis ut Manichaeus
aliae naturae commixtionem nobis inesse dicat,
et vincat nisi tecum victus intereat.</p>
        </div3>
<div3>
          <head>XCV.</head>
          <p>
 JUL. Quid igitur mihi responderis prudens et
sollicitus auditor expendat. De parvulis certe agimus,
quibus nulla propriae mentis adest voluntas, de
quibus quaeritur per quid sint sub diabolo, quos Deus
fecit, cum nihil mali ipsos egisse consentias. Tu eos
concionatus es, ad jus daemonis propter peccatum,
non propter naturam pertinere. Ad hoc insurrexit
nostra responsio:  « Sed ut non potest esse sine sexibus
fetus, ita nec sine voluntate delictum. »  Ad quod
tu retulisti:  « Ita vero, ita est: »  id est, non potest
esse sine voluntate delictum. Verum qui hoc confirmaveras,
qua impudentia subdidisti,  « Sed per unum
hominem peccatum intravit in mundum, per unius
illius voluntatem? » 
</p>
          <p>AUG. Numquid, quoniam de parvulis agebatur, ideo
quod verum dixisti, non debui ostendere etiam meam
non impedire sententiam, id est, non esse posse sine
voluntate delictum; quandoquidem etiam originale delictum
non habet causam, nisi ex illius voluntate, a
quo ipsa origo deducitur? Illud ergo cum adversa intentione
dixisses, non mihi tamen adversum esse respondi,
et verum esse concessi; et quod tu non videras,
quomodo mihi non adversaretur, ostendi. Potuisti
enim dicere secundum intentionem tuam, non esse
posse delictum sine illius, cujus delictum est, propria
voluntate: quod si dixisses, nequaquam concederem;
sine propria enim nascentis voluntate trahitur originale
peccatum. Sed tamen verum dixisti, non posse esse
sine voluntate peccatum: quia et ipsum originale voluntas
ejus effecit, qui primus ea, qua natura humana
vitiata est, voluntate peccavit; ita ut quidquid hominum
nasceretur per carnis concupiscentiam, quae reorum
confusione velata est, liberum non fieret a reatu,
nisi renasceretur per spiritus gratiam.</p>
        </div3>
<div3>
          <head>XCVI.</head>
          <p>
 JUL. Numquid de Adam operibus interrogatus
eras, aut quaesitum fuerat, utrum ille voluntate
peccasset? quod quidem contra te mox quaeretur.
Esto, aliis te delectet illudere: cujus deformitatis est,
ut tu tibimet imponas? quippe haud mihi valeo persuadere,
quod tantam deformitatem non fraude, sed
opinione patiaris. In uno eodemque versu assentiris,
non posse esse sine voluntate delictum, et subdis protinus,
peccatum quod sine motu animi libero manere
<pb n="1395"/>
non dixeras, in omnibus hominibus sine voluntate
regnare.
</p>
          <p>AUG. Quid supponis verbum tuum quasi meum, ut
non sentiente qui hoc audit aut legit, subtrahas sensum
meum? Ego non dixi, sine voluntate manere non
posse peccatum, sed esse non posse: quantum autem
intersit, ex tuis verbis aperiam. Ubi enim dixisti,
 « Non potest esse sine sexibus fetus; »  quis non
te verum dixisse consentiat? Aliter enim non existit
fetus, nisi ex maris et feminae sexibus. Si autem
dixisses, Non potest manere sine sexibus fetus; quis
tibi hoc verum esse concederet? Manet enim sine parentum
sexibus fetus, sine quibus tamen esse non
posset; nec omnino ipsi faciunt ut maneat, qui fecerunt
ut esset. Sic ergo peccatum, quod esse sine voluntate
non potest, manere sine voluntate potest.
Itaque etiam peccatum Adae, quoniam ipsum est quod
originaliter manet in posteris ejus, nisi quibus in
Christo remittitur, profecto cum dicitur et in ipsis sine
voluntate non esse, ad illius voluntatem refertur, qua
factum est ut esset quod manendo et in posteris esset,
non qua factum est ut maneret quod et sine voluntate
jam posset. Si autem hoc dicis esse, quod est manere;
non contendo verbis, sed plane dico, quantum
attinet ad manendum, sine voluntate esse posse omne
peccatum. Quis est enim qui peccatum quod sine voluntate
non fecit, manere etiam velit? Et tamen manet
nolente peccatore peccatum, quod a voluntate
commissum est. Manet ergo donec remittatur:
et si nunquam remittatur, manebit in aeternum; neque
enim mendaciter in Evangelio dictum est, <hi>Reus erit
aeterni peccati <note>(Marc. III, 29)</note>
            </hi>.</p>
        </div3>
<div3>
          <head>XCVII.</head>
          <p>
 JUL. Deinde quia multa in propositionibus
invenitur diversitas, dixeras  « non esse sine voluntate
delictum; »  et respondisti,  « sed per unius voluntatem
esse delictum. »  Numquid concinit superiori definitioni,
quae ablativi casus praepositione munitur,
secuta responsio per praepositionem accusativi casus
illata? Quaesitum erat utrum esset crimen sine voluntate,
quod non posse constiterat: tu subdidisti per
unum hominem intrasse peccatum, cum non referret
per quid coepisset, sed sine quo esse non posset.
</p>
          <p>AUG. Ego sic dixi peccatum sine voluntate esse non
posse, quomodo dicimus poma vel frumenta sine radicibus
esse non posse: ubi etiam sine offensione
grammaticorum possumus dicere, poma vel frumenta
nisi per radicem esse non posse. Cum ergo recte
utrumque dicatur, quamvis illud per ablativi, hoc per
accusativi casus praepositionem enuntietur; quid est
quod nobis casibus nominum, velut cassibus aranearum,
quanto subtilius, tanto infirmius tendis insidias?
Quaere muscas morituras, quas istis reticulis
capias. Non hoc erant illi, quos ideo sequimur,
ut tuas tendiculas dissipemus. Non hoc erat Apostolus,
qui dixit: <hi>Corpus quidem mortuum est propter
<pb n="1396"/>
peccatum <note>(Rom. VIII, 10)</note>
            </hi>. Non hoc erat Hilarius,
qui dixit:  « Ex peccato omnis caro est, a peccato
scilicet Adam parentis deducta. »  Non hoc erat Ambrosius,
qui dixit:  « Omnes sub peccato nascimur, quorum
ipse ortus in vitio est »  <note>(De Poenitentia, cap. 2
vel 3)</note>. Utinam tu potius istorum Christi piscatorum
retibus tenaciter salubriterque capiaris: tunc accusativum
casum, quo ipse a te ipso es accusatus, et
ablativum, quo de Ecclesia catholica es ablatus, correctus
melius declinabis. Praepositiones autem si recte
atque integre sequeris, cur non istos doctores Ecclesiae
tibi, deposita elatione, praeponis?</p>
        </div3>
<div3>
          <head>XCVIII.</head>
          <p>
 JUL. Apparet certe furtum detestabile,
quod quidem confestim ea, quae peccatis adhaeret,
ultione punitum est, videlicet ut antequam in pestem
procederet audientium, suum circumveniret auctorem.
Ecce enim non abnuitur primum hominem aliquod
incurrisse peccatum; sed quaeritur quomodo
hoc peccatum posset in nascentibus inveniri. Defini
tu, peccati primi qualem putes conditionem fuisse:
dicis,  « Voluntas fuit libera, non enim potest esse
sine voluntate peccatum: »  nos hoc probamus. Tu
vero subdis,  « Sed hoc peccatum, quod sine voluntate
esse non potest, haeret sine voluntate nascentibus. » 
</p>
          <p>AUG. Haeret per contagium, non per arbitrium.</p>
        </div3>
<div3>
          <head>XCIX.</head>
          <p>
 JUL. Falsum est ergo quod concesseras, non
esse sine voluntate peccatum; si licet commissum sit
per voluntatem, tamen ad alios potuit sine voluntate
transire.
</p>
          <p>AUG. Non est falsum quod concesseram, quia sine
voluntate illius, a quo est origo nascentium, non est
factum originale peccatum: potuit autem ad alios per
contagium sine voluntate transire, quod non potuit ab
illo sine voluntate committi. Ac per hoc, sine voluntate
esse non posset, ut esset quod in alios
sine voluntate transiret: sicut frumenta sine
radicibus esse non possent, ut essent quae in alia loca
transire sine radicibus possent.</p>
        </div3>
<div3>
          <head>C.</head>
          <p>
 JUL. Est ergo jam sine voluntate peccatum, cum
invenitur in his quibus malam eripis voluntatem.
</p>
          <p>AUG. Est omnino sine voluntate peccatum, id est,
manet. Non enim maneret, nisi esset utique quod
maneret: sed ut esset quod maneret sine voluntate,
non est factum nisi voluntate: si tamen peccatum
tantummodo peccatum sit, non etiam poena; hac
enim quisque peccat invitus. Sic ergo utrumque
verum est, et esse non posse sine voluntate peccatum,
et esse posse sine voluntate peccatum; quomodo
utrumque verum est, et esse non posse sine
parentum sexibus fetum, et esse posse sine parentum
sexibus fetum. Illud enim dictum est, quia sine his
non potest existere: hoc autem, quia sine his potest
manere. Bene quidem ipse uno loco, et de peccato,
<pb n="1397"/>
et de fetu locutus es, dicens:  « Ut non potest esse
sine sexibus fetus, ita nec sine voluntate delictum. » 
Sicut ergo intelligimus fetum ideo sine parentum sexibus
esse non posse, quia sine his non potest existere,
ut sit; et ideo sine parentum esse sexibus posse,
quia sine his potest manere, cum jam sit: cur non
ita intelligimus etiam peccatum et sine voluntate esse
non posse, quia sine illa non potest existere, ut sit;
et sine voluntate esse posse, quia sine illa potest
manere, cum jam sit?</p>
        </div3>
<div3>
          <head>CI.</head>
          <p>
 JUL. Vide ergo quo tua acumina pervehantur:
persuadere conaris, rem aliquam per hoc non esse,
per quod potest esse.
</p>
          <p>AUG. Quid enim tu, o magne ille, etiam contra
gratiam Dei, defensor liberi arbitrii? negabisne peccatum
aliquod per liberum arbitrium non esse, quod
per liberum arbitrium potest esse? Fit enim ut sit
peccatum per liberum arbitrium, cum homo peccat
si velit; et fit ut non sit peccatum per liberum arbitrium,
cum homo non peccat si nolit. Ecce invenimus
aliquid, et hoc ipsum de quo disputamus, id est,
peccatum per hoc non esse, per quod potest esse, id
est, per liberum arbitrium. Quid est, contentiose?
huccine mea acumina pervehentur? An hic tua lumina
aciem perdiderunt? Noli esse praeceps: melius est
attendere quid dicas, quam contendere ut contradicas.</p>
        </div3>
<div3>
          <head>CII.</head>
          <p>
 JUL. Id est, peccatum per hoc esse sine voluntate,
per quod non potest esse sine voluntate.
</p>
          <p>AUG. Non sane peccatum per hoc est sine voluntate,
per quod non potest esse sine voluntate: sed
diversis quidem causis; tamen potest utrumque:
nam sine voluntate non potest esse, quia sine voluntate
non potest existere ut sit; sine autem voluntate potest
esse, quia sine voluntate potest manere quod
existit.</p>
        </div3>
<div3>
          <head>CIII.</head>
          <p>
 JUL. Ut conditionem suam conditione sua
perdat, et sit absque hoc, sine quo non posse esse
definitum est. Hoc est inficiari rebus. Quid tale Anaxagoras,
qui nivem nigram esse dicebat? Commentaris
rei alicujus naturam suis fructibus negari: cumque
sit contrarium necessitas et voluntas, ita ut, sicut
supra ostendimus, mutua se impugnatione consumant;
tu novo impossibilique foedere ac necessitudine
monstruosa alterum alterius subdis effectui, et
dicis necessitatem de fructibus voluntatis exortam, ut
voluntas sua se multiplicatione deleverit, et statum
proprium operata mutaverit; atque, ut rem ipsam
suis vocabulis exprimamus, postquam coepit voluntas
esse, voluntas esse desierit. Quo quid potest,
non dico obtusius, sed furiosius cogitari? Cum ergo
haec duo simul esse non possint, id est, necessitas et
voluntas, tuque confirmaveris quod diximus, non
posse esse sine voluntate delictum, assentiaris quoque
<pb n="1398"/>
non esse in parvulis voluntatem; contorto gutture
cogeris annuere nullum in his esse peccatum
quod sine voluntate non posse esse professus es.
</p>
          <p>AUG. Necessitatem et voluntatem simul esse non
posse non diceres, si tibi daretur nosse quod diceres.
Cum enim sit moriendi necessitas, quis neget quod
possit esse et voluntas? Unde ait Apostolus, concupiscentiam
se habere dissolvi, et esse cum Christo <note>(Philipp. I, 23)</note>.
Cum ergo vult mori, quem necesse
est mori, simul sunt necessitas et voluntas: quod tu
fieri posse vana voluntate, nulla necessitate negaveras.
Quod autem fiat etiam ex voluntate necessitas
plerumque contraria voluntati, prorsus insipienter
abnuitur. Qui enim se volens mori lethaliter percutit,
moritur etsi nolit. Item qui volens fecit peccatum,
nolens habet peccatum; volens impudicus, nolens
reus: eo quippe nolente peccatum manet, quo
nolente non fieret. Ac per hoc, et non potest esse
sine voluntate peccatum, quia non fit nisi voluntate;
et potest esse sine voluntate peccatum, quia manet
etiam sine voluntate, quod factum est voluntate: et
est jam necessitas etiam sine voluntate, quam fecit
voluntas sine necessitate. Nam et ille qui dicit, <hi>Non
quod volo, ago,</hi> certe secundum vos necessitate consuetudinis
 premitur: hanc autem necessitatem, ne
liberum auferatis arbitrium, eum sibi voluntate fecisse
contenditis: et tale aliquid in natura humana
factum esse non creditis, ut ex voluntate primi hominis,
de quo est origo humani generis, fieret necessitas
peccati originalis in posteris. Ecce illa quae impossibilia
proponebas, in vi consuetudinis facta sunt possibilia,
quae non frustra dicta est a quibusdam secunda
natura. Dixeras, nos absurdius aliquid dicere,
quam qui nivem nigram esse dicebat,  « ut peccatum
conditionem suam sua conditione perdat, et sit absque
hoc, sine quo non posse esse definitum est. » 
Nonne conditionem suam sua conditione perdit, ut
per vim consuetudinis fiat sine voluntate, cum consuetudo
non facta sit nisi voluntate? Nonne rei hujus
natura fructibus suis negatur? quandoquidem
consuetudo fructus est voluntatis, quoniam ex voluntate
gignitur; quae tamen id quod agit, negat se agere
voluntate. Dicis, quod  « contrarium sit necessitas et
voluntas, ita ut se mutua impugnatione consumant; » 
inde nos arguens, quod  « alterum alterius subdamus
effectui, dicentes necessitatem de fructibus voluntatis
exortam: »  cum videas necessitatem consuetudinis
fructum esse manifestissimum voluntatis. Nonne,
quod tibi impossibile visum est,  « sua se voluntas
multiplicatione delevit, et statum proprium operata
mutavit, »  quae multiplicata necessitatem consuetudinis
fecit; si voluntatem necessitas, te auctore,
consumit? Si autem non consumit, profecto in homine
mole consuetudinis presso simul esse possunt et
justitiae voluntas et peccati necessitas. Quoniam,
<pb n="1399"/> <hi>Velle adjacet mihi,</hi> 
 professio est voluntatis; <hi>Perficere
autem bonum, non invenio <note>(Rom. VII, 15, 18)</note>
            </hi>, confessio
est necessitatis. Tu vero dixisti voluntatem
et necessitatem simul esse non posse; cum cernas simul
eas esse cum concordant, simul esse cum pugnant.
Illud porro ridiculum est, quod pro impossibili
posuisti,  « nihil, »  dicens,  « obtusius, imo furiosius
cogitari, ut postquam coepit voluntas esse,
voluntas esse desierit: »  quasi non hoc fiat, cum
homo quando coeperit male aliquid velle, mox eum
poenitet et desinit velle. Verumtamen talia loquens,
 « contorto, »  ut dicis, gutture me  « cogis annuere
nullum in parvulis esse peccatum: »  cum tu nec contorto
gutture abrumpas vinculum catholicae veritatis,
quo nisi ei consentias, miserrime strangularis.</p>
        </div3>
<div3>
          <head>CIV.</head>
          <p>
 JUL. Quod vero addidisti,  « <hi>Per unum hominem
peccatum intravit in mundum,</hi> »  ut hic ostensum
est inconvenientissime collocatum, ita in secundo libro
quemadmodum intelligatur expositum est. Sed
jam, praesenti disputatione suppleta, libet acutissimam
 retractare sententiam: sic enim inquis,  « <hi>Per
unum hominem peccatum intravit in mundum et per
peccatum mors; et ita in omnes homines pertransiit, in
quo omnes peccaverunt</hi> »  <note>(Id. V, 12)</note>. « Per unius illius
voluntatem malam omnes in eo peccaverunt, quando
omnes ille unus fuerunt, de quo propterea singuli
originale peccatum traxerunt »  <note>(De Nuptiis et Concupiscentia,
lib. 2, n. 15)</note>. « Tunc, »  inquis,  « peccaverunt,
quando omnes ille unus fuerunt. »  Hoc autem
jam ad Marcellinum te scripsisse <note>(De Peccatorum Meritis,
lib 1, n. 11, et lib. 3, n. 14)</note> signaveram: quo
testimonio convinceris, animarum traducem de Manichaei
specialiter visceribus acceptum (cujus in
tertio libro sententias inserui) credere atque complecti.
Quod certe tam deforme est, ut tu illud cum
significes, nequaquam tamen audeas profiteri. Sed
hoc nos in praesenti interim differamus, quod et prioris
assertoris sui obscenitate, et sequentis, id est, tuo
pavore jugulatur. Illud autem in praesenti dispicere juvat,
quanta in disputando perturbatione jacteris. Ais
quippe:  « Per unius illius voluntatem malam omnes in
eo peccaverunt, quando omnes ille unus fuerunt. »  Si
omnes ille unus fuerunt, quomodo per voluntatem illius
malam omnes peccaverunt; cum isti omnes, quos in
illo fuisse dicis, sua potuerint voluntate peccare?
Imo, ut retorqueamus, ille infelicior cunctis, qui solus
portat invidiam, cum omnes in illo secundum
tuum dogma deliquerint. Habuerunt ergo parvuli voluntatem,
non solum antequam nascerentur, verum
antequam proavi eorum generarentur; et usi sunt
electionis arbitrio, priusquam substantiae eorum semina
conderentur. Cur itaque metuis dicere, in eis
tempore conceptuum suorum esse liberam voluntatem,
qua peccatum non trahant naturaliter, sed
sponte committant; si credis eos hodie conceptos,
<pb n="1400"/>
ante tot saecula habuisse sensum, judicium, efficientiam
voluntatis? Quod quidem in libris quos ad Marcellini
nomen edidisti, non dubitasti ponere; plane
ad ostendendum qua amentia teneantur inimici Dei.
Ibi enim ita ais:  « Qui parvuli in Adam peccaverunt,
ut ei similes crearentur »  <note>(De Peccatorum Meritis, lib.
1, n. 11)</note>. Quo quid mendacius, amentius, et spurcius
potuit insonare, quam  « ante peccaverunt, ut
crearentur? »  Id est, faciendo meruerunt, ut possent
esse qui aliquid operarentur; et antiquior eorum fuit
actio, quam substantia. Quae commenta, Orgiis et
Thyrsis aptiora quam litteris, indicasse sufficiat.
Inde ergo manavit ista responsio, qua dicis, <hi>Omnes
in eo peccaverunt, quando ille unus omnes fuerunt, de
quo singuli peccatum originale traxerunt.</hi> Hic enim
laborandum non est, ut doceamus, cum voluntas
opus personae sit, voluntatem ante personam, cujus
voluntas est, esse non posse: sed illud potissimum
intelligi volo, quia nec secundum hanc opinionem
est originale peccatum. Nam si omnes ibi fuerunt
qui peccaverunt, nihil traxerunt de originali
malo, quia id universi suis studiis perpetrarunt. Tradux
ergo peccati non solum catholica veritate destruitur,
verum etiam patroni sui argumentis omnibus:
quod quidem habet mendaciorum natura, ut non
servet simulandi concinentiam, sed verecundiae prodiga,
et alieni appetens, in universis quae usurpaverit
detegatur.
</p>
          <p>AUG. Per unum hominem, in quo omnes peccaverunt,
in mundum intrasse peccatum, dixit Apostolus,
intellexit Ambrosius: sed eadem verba apostolica
in suum perversum sensum conatur pervertere
Julianus. Cur ei non ipse potius respondet Ambrosius?
Audi ergo, Juliane: <hi>Omnes,</hi> inquit, <hi>in Adam
moriuntur; quia  « per unum hominem peccatum intravit
in mundum, et per peccatum mors; et ita in omnes homines
pertransiit, in quo omnes peccaverunt: »  illius
ergo culpa mors omnium est <note>(Lib. 4 in Luc. IV, 38)</note>
            </hi>.
Audi adhuc aliud: <hi>Fuit,</hi> inquit, <hi>Adam, et in illo
fuimus omnes; periit Adam, et omnes in illo perierunt <note>(Lib. 7 in Luc. XV, 24)</note>
            </hi>.
Huic dic, si audes, quod una
anima propria voluntate peccante, non potuerunt perire
tot animae nondum habentes proprias voluntates.
Argue de origine animarum cunctationem meam,
quia non audeo docere vel affirmare quod nescio:
profer tu de hujus rei tam profunda obscuritate quod
placet; dum tamen fixa et inconcussa sit ista sententia,
quia illius unius culpa mors omnium est, et in
illo omnes perierunt; unde venit novissimus Adam
quaerere et salvare quod perierat <note>(Luc. XIX, 10)</note>. Huic
dic, Et isti ergo sua voluntate peccaverunt, quos in
illo periisse dicis, qui sua voluntate peccavit. Sed poterat
Ambrosius hoc intelligere, quod tu non potes,
non hoc dici propter arbitrium singulorum, sed
propter originem seminis, unde omnes futuri erant:
secundum quam originem omnes in illo uno erant,
et hi omnes unus ille erant, qui in se ipsis nulli adhuc
<pb n="1401"/>
erant. Secundum hanc originem seminalem, etiam
Levi in lumbis patris sui Abraham fuisse dicitur,
quando a Melchisedech decimatus est Abraham: unde
et ipse Levi tunc decimatus ostenditur, non in se
ipso, sed in illo in cujus fuit lumbis: nec voluit, nec
noluit decimari; quoniam nulla ejus voluntas erat,
quando secundum substantiam suam nec ipse adhuc
erat; et tamen secundum rationem seminis, non
mendaciter, nec inaniter dictum est, quod ibi fuit,
et decimatus est. Unde ab hac decimatione filiorum
Abrahae, qui erant in lumbis ejus, quando Melchisedech
sacerdoti decimas dedit, ille solus sacerdos exceptus
est, cui dictum est: <hi>Tu es sacerdos in aeternum
secundum ordinem Melchisedech <note>(Psal. CIX, 4)</note>
            </hi>. Qui licet
sit etiam ipse secundum carnem semen Abrahae, eo
quod virgo Maria, de qua carnem sumpsit, ex ipso
semine, propagata est: non tamen est obnoxius eidem
semini, qui virili non est conceptus ex semine,
liber a nexu seminatricis concupiscentiae. Non jam
ergo Ambrosio, sicut dicebam, sed illi dic qui scripsit
ad Hebraeos, atque ait: <hi>Et, sicut oportet dicere,
propter Abraham et Levi accipiens decimam decimatus
est; adhuc enim in lumbis patris sui fuit, cum ei occurrit
Melchisedech <note>(Hebr. VII, 9, 10)</note>
            </hi>. Huic calumniare
caeca loquacitate, et dic si audes: Cum pater
Abraham voluntate sua fuerit decimatus, quomodo
potuit per illius voluntatem decimari, hoc est
decimas dare Levi, cujus voluntas nulla erat, quia
omnino ipse nondum erat? Ea ratione quippe, vel
potius hoc errore dicis et nobis: Cum primus homo
voluntate peccaverit, quomodo potuerunt per ejus
voluntatem simul in illo peccare, qui suam nondum
habebant, quia per substantiam suam nulli adhuc
erant? Imo desine vana garrire, et omnes qui nondum
nati nihil per proprias voluntates agere poterant boni
vel mali, in uno potuisse peccare, in quo per rationem
seminis erant, quando ille propria voluntate
peccatum illud grande peccavit, naturamque in se
vitiavit, mutavit, obnoxiavit humanam; excepto
uno homine, qui ex ipso quidem semine, non tamen
seminali ratione procreatus est, si potes, intellige;
si non potes, crede.</p>
        </div3>
<div3>
          <head>CV.</head>
          <p>
 JUL. Post hanc vero responsionem aliud ubi a
me pulsatus fuerat, deluere conatur. Ego quippe postquam
de parvulorum voluntate requisiveram, secutus
sum: <hi>Sed negas hoc, id est, voluntatem peccatricem
inesse nascentibus, et dicis tamen esse sub diabolo
parvulos, nec dissimulas per quid eos degere sub potestate
illius arbitreris: ais quippe, Quia de sexus
utriusque commixtione nascuntur, sub adversaria sunt
potestate.</hi> Dictorum ejus itaque testimonio patuit, ob
hoc illum parvulos daemoni vindicare, quia de sexus
utriusque fuerant commixtione prognati; per quod
docui, illum nuptias quae a Deo institutae sunt, quae
sine commixtione esse non possunt, diabolo mancipasse.
</p>
          <p>
            <pb n="1402"/>AUG. Hoc nulla ratione docere potuisti, quamvis
fueris multa contentione conatus; quod possunt videre,
qui legunt et tuas calumnias, et refutationes
meas.</p>
        </div3>
<div3>
          <head>CVI.</head>
          <p>
 JUL. Hoc ergo nunc sibi proposuit, et praemittit
interrogationem meam. <hi>Dicis ergo,</hi> inquit, <hi>ideo
illos esse sub diabolo, quia de sexus utriusque commixtione
nascuntur?</hi> Ad quod qualem satisfactionem referat,
audiamus. <hi>Dico,</hi> inquit, <hi>plane propter delictum
illos esse sub diabolo: ideo autem expertes non
esse delicti, quia de illa commixtione sunt nati, quae
sine pudenda libidine non potest etiam quod honestum
est operari. Dixit hoc etiam beatissimae memoriae Ambrosius <note>(Supra, de Nuptiis et Concupiscentia, lib. 2,
n. 15)</note>
          </hi>.
O calamitosam hominis pravitatem! o intentionem
nefandam! o falsitatem erubescendam!
</p>
          <p>AUG. Exclama, exclama quantum potes: adde exclamationibus
tuis, O bia! Homo quippe innocens,
vim pateris, ut Manichaeum dicere cogaris
Ambrosium. Absit, inquis, ut dicam. Cur, quaeso?
An hic ostendis quanta sit fortitudo liberi arbitrii,
quando tantam vim pateris ut dicas, nec tamen dicis?
Cur ergo me dicis, quod illum esse non dicis,
cum hoc ille tanto ante dixerit, quod ego nunc dico,
atque in hac sententia propter quam Manichaeum me
dicis, mihi et illi sit causa communis? An, quoniam
non invenis qua exeas, iram quidem simulas, non
tamen iratus, sed turbatus exclamas? Verum in ipsis
exclamationibus tuis audio, <hi>O Calamitosam hominis
pravitatem!</hi> Quia videlicet homo sum calamitosus
et pravus, qui consentire eligo Ambrosio: essem
vero beatus et rectus, si eligerem consentire Juliano.
Audio, <hi>O intentionem nefandam!</hi> Intentio quippe nostra
nefanda est, quia opponimus Ambrosium Juliano:
esset autem fanda, si Julianum praeponeremus
Ambrosio. Sed quid est quod audio tertiam exclamationem
tuam, <hi>O falsitatem erubescendam!</hi> Falsamne
dicis esse Ambrosii sententiam, id est, quod falsum
ipse senserit? an eam nos illi falso tribuere, cum
hoc ipse non senserit, neque id omnino quod eum
nos dixisse dicimus dixerit? an eam nos non intelligendo,
falsum opinari de illa, cum ipsa sit vera?
Sed non tam contumeliose de Ambrosio loqueris, ut
illi viro erubescendam tribueres falsitatem. Nos vero
eam composuisse, et quod ab illo prolata fuerit finxisse,
non ausus es dicere: tam multis enim doctoris
illius nota sunt scripta, ut in hoc abruptum te
praecipitare timueris. Tam vero aperta est ista sententia,
ut non acutus qui hanc intellexerit, sed superfluus
videri possit qui exponendam putaverit.
Denique ut quod dico possit attendi, verba ipsa beatissimi
catholici antistitis et hic ponam. Ait ergo
ille, ille cujus fidem et purissimum in Scripturis
sensum, Pelagius vester dicit, ne inimicum quidem
<pb n="1403"/>
ausum fuisse reprehendere <note>(Pelagius, de Libero Arbitrio,
lib. 3)</note>; cum de nativitate Domini loqueretur: <hi>Ideo et quasi homo per universa tentatus est, et in similitudine
hominum cuncta sustinuit: sed quasi de Spiritu
natus abstinuit a peccato. Omnis enim homo mendax,
et nemo sine peccato nisi unus Deus. Servatum
est igitur,</hi> 
 inquit, <hi>ut ex viro et muliere, id est, per illam
corporum commixtionem, nemo videatur expers
esse delicti; qui autem expers delicti, expers etiam hujusmodi
conceptionis (Ambrosius, in Isaiam</hi> ). Cum
igitur hoc et Ambrosium dixisse non neges, et planum
atque apertum esse perspicias; quid est quod
clamas, <hi>O falsitatem erubescendam!</hi> Cui quaeso, erubescendam?
illine an mihi? Si illi, vide cui sis contumeliosus:
si mihi, vide quam sis calumniosus. Sed
hoc, inquis, etiam tu dicis. Dico plane, quia verum
est: quod si tu verum esse non putas, cur in una
eademque sententia, quam dicit ille, dico ego, non
est Manichaeus ille, sed ego? Quanto justius hic nos
exclamamus, O erubescendam personarum acceptionem!
quae te procul dubio erubescere cogeret, nisi
in tua persona frons ori tuo similis esset.</p>
        </div3>
<div3>
          <head>CVII.</head>
          <p>
 JUL. Hunccine audere dicere se damnatorem
non esse conjugii, et tanto scelere illudere auribus
imperitis, ut a Manichaei se dicat recessisse consortio,
qui commixtionem sexuum, qui operam nuptiarum,
qui affectionem et sensum parentum in regno diaboli
multiplici professione constituit; atque ad haec inventa
Manichaei adjutorium sui acuminis jungens, pronuntiat
quidem diabolicam commixtionem, eamque esse
et opere et carne conjugum, ac propter eam deputat
regno diaboli, absolutis tamen operatoribus, innocentes.
Ita utique Deo semper infestus, diabolo, sicut
dicit, per libidinem servientes tuetur.
</p>
          <p>AUG. Erras, et tibi consentientes mittis alios in errorem:
non serviunt diabolo per libidinem, qui filiorum
procreandorum causa utuntur conjugum corpore,
ut generentur regenerandi. Nec ideo tamen defenditur
libidinis malum: sed defenduntur qui bene utuntur
malo. Est enim et mali usus bonus. Nam et ipsius satanae
in Scripturis sanctis reperiuntur utilitates, manente
ejus scilicet vituperatione, laude vero utentis malo bene.</p>
        </div3>
<div3>
          <head>CVIII.</head>
          <p>
 JUL. Parvulos vero, quos a Deo fieri dicit,
dominio addicit inimici, sicque non opus daemonis
arguit, cujus ministros absolvit a culpa; sed opus
Dei, ad quod diabolici muneris conscia voluptas non
potuit pervenire. Conjugalis ergo operis criminator,
sed libidinum expiator, impugnator innocentiae, et
divinae aequitatis infamator non timuit scribere:  « Dico
plane, ideo illos esse sub diabolo, quia de illa commixtione
sunt nati. »  Quod sententiae facinus cum
nudatum videret, conatus illud aliqua auctoritate defendere,
quam Scripturis proferre non poterat, subdidit
etiam episcopum Ambrosium sensisse similiter.
Non quidem mirum est quod criminatur et mortuos,
cum criminatur innocuos.
</p>
          <p>
            <pb n="1404"/>AUG. Quisquis haec audit, quid te putat objicere
nobis, nisi quod haec sententia beatissimi Ambrosii
quam posuimus non sit ipsius, sed eam nos tanquam
sit ipsius finxerimus? Nam et ego, cum haec legerem,
nihil te agere existimavi; sed posteaquam veni ad
illa quae adjungis, et hoc Ambrosium dixisse non abnuis,
te potius horrendum criminatorem tanti illius
doctoris inveni. Nam quidquid dicis in me, quoniam
per commixtionem virilem mulierisque conceptum dico
neminem expertem esse delicti, profecto etiam in illum
dicis, qui hoc ante me dixit et scripsit. Ego autem cum
te refellens et tibi resistens assero parvulos propter
originale delictum esse sub diabolo, nisi renascantur
in Christo, non utique me solum, verum et Ambrosium,
et alios socios ejus, ac fidei hujus participes atque
doctores, universamque Christi Ecclesiam, quae
se hoc accepisse, hoc tenere, hoc fideliter credere,
parvulorum baptizatorum exorcismo et exsufflatione
testatur, a tua nefaria criminatione defendo.</p>
        </div3>
<div3>
          <head>CIX.</head>
          <p>
 JUL. Quanto rectius diceres, Dixit hoc idem
et Manichaeus in epistola ad Patricium: dixit et in
epistola quam scripsit ad filiam Menoch, dixit et in
aliis multis scriptis, quae tu penitus imbibisti? Sed in
consortium tuum episcopum Mediolanensem conaris
attrahere, et quia non potes habere praesidium, vis
invenire solatium.
</p>
          <p>AUG. Valde contra Manichaeum est quod dixit Ambrosius.
Nam Manichaeus alienam mali naturam nobis
dicit esse commixtam; Ambrosius autem praevaricatione
primi hominis nostram dicit esse vitiatam: in
hac vero sententia de qua nunc agimus, nativitatem
carnis Christi a caeterorum peccati carne discernens
defendit Ambrosius, quam negat penitus Manichaeus.
Quod ergo credit Ambrosius, hoc et ego: quod autem
Manichaeus, nec ille, nec ego. Quid est quod tu niteris
me separare ab Ambrosio, et conjungere Manichaeo?
Nam si originale peccatum, non ex alienae
commixtione, sed ex nostrae depravatione naturae dicere
a nascentibus trahi, dogma est Manichaeorum:
hoc mecum dicit Ambrosius; cur non ambos Manichaeis
conaris adjungere? Si autem hoc Manichaeorum
dogma non est, sicut non est: hoc dico cum Ambrosio;
cur non ambos a Manichaeis dignaris abjungere?
Cur ergo, ut dicis,  « episcopum Mediolanensem in
consortium meum conor attrahere; »  cum me ab ejus
consortio tu frustra coneris abstrahere? Quid est
quod dicis,  « quia non possum habere praesidium, velle
me invenire solatium? »  Mihi cum Ambrosio, velis
nolis, in fide catholica Christus commune praesidium
est. Ideo plane est Ambrosius solatium meum, quia
cum illo accipio convicium tuum: nec solum ipse me
in hac causa plurimum consolatur, sed et Cyprianus,
et Hilarius, aliique consimiles, quorum in me laceras
catholicam fidem. Noli ergo invidere, quod Ambrosius,
Cyprianus et Hilarius solatia sunt injuriae meae:
invitus enim videre compelleris, quantum intersit,
<pb n="1405"/>
quod Pelagius et Coelestius, et si quis est alius, solatia
sunt damnationis tuae. Quid, quod ostendo debellantem
Manichaeos pro catholica fide Ambrosium, et
te in hoc certamine contra Ambrosium praebere Manichaeis
vel victis solatium, vel etiam resistentibus, quod
est pejus, auxilium? Manichaei enim dicunt propriam
mali esse substantiam atque naturam, bonae Dei substantiae
naturaeque coaeternam; Impossibile enim est,
aiunt, ut oriri possint mala de bonis: Ambrosius
contradicit, et dicit,  « Ex bonis mala orta sunt: non
enim sunt mala, nisi quae privantur bonis; per mala
tamen factum est ut bona eminerent: ergo indigentia
boni, radix malitiae est »  <note>(De Isaac et Anima, cap. 7)</note>.
Tu inter haec quid dicis?  « Rerum ratio non sinit, inquis,
ut de bono malum, et de justo iniquum aliquid
proferatur. »  Haec verba tua pro Manichaeis adversus
Ambrosium, ex illo praeclaro opere, in quo libris quatuor
uni meo voluisti respondere, posuimus <note>(Contra
Jul., lib. 1, n. 42-46)</note>. Si in hac controversia judex
esses, profecto tua sententia victus a Manichaeis diceretur
Ambrosius. Et non erubescis, cum sis calumniator
eorum quos apertissime criminaris, adulator
eorum quos ex obliquo pariter criminaris, adjutor
eorum de quibus alios criminaris?</p>
        </div3>
<div3>
          <head>CX.</head>
          <p>
 JUL. Numquid legi Dei aut operi Dei scripta
disputatorum praejudicant?
</p>
          <p>AUG. Hic jam incipis confiteri, hanc a nobis non
esse confictam velut Ambrosii, sed vere esse sententiam;
quandoquidem sic te ab illo liberare conaris,
ut dicas,  « Numquid legi Dei aut operi Dei disputatorum
scripta praejudicant? »  Sed perge, dic caetera
quibus impudentior inimicus fidei catholicae judiceris.</p>
        </div3>
<div3>
          <head>CXI.</head>
          <p>
 JUL. Mihi interim abunde sufficit, etiam per
hoc ipsum probare, nusquam te in sacris Litteris legisse
quod credis, quod tu in tali causa nihil praeter
episcopi, quas dicis, dictiunculas protulisti: quibus si
aliquid auctoratius potuisses offendere, ab his procul
dubio temperasses.
</p>
          <p>AUG. Qui legunt, videant utrum ego divina testimonia
non protulerim; an a me prolata depravare,
frustra ipse conatus sis.</p>
        </div3>
<div3>
          <head>CXII.</head>
          <p>
 JUL. Sed bene quod nos onere talium personarum
prior levasti. Nam in libro quem ad Timasium
contra liberum arbitrium texuisti, cum sanctus Pelagius
venerabilium virorum tam Ambrosii quam Cypriani
recordatus fuisset, qui liberum arbitrium in
libris suis commendaverant, respondisti nulla te gravari
auctoritate talium: ita ut diceres, eos processu
vitae melioris, si quid male senserant, expiasse <note>(De
Natura et Gratia, n. 71, sqq.)</note>. Tua tibi ad hoc relata
sint, ut excitare de solis nominibus erubescas invidiam.
Caeterum vel Ambrosii dicta, vel aliorum, quorum
famam vestrorum nitimini maculare consortio,
clara benignaque possunt ratione defendi.
</p>
          <p>AUG. Tantam caecitatem cordis tibi potuisse contingere,
quis credit, nisi qui haec legit? Tu dicis quod si
aliquid auctoratius offendere, id est, invenire potuissem,
a disputatorum dictis, vel, sicut tu loqueris, dictiunculis,
<pb n="1406"/>
temperassem; et continuo tu ipse dicis,
Pelagium, quem vocas sanctum, in defensione liberi
arbitrii venerabiles viros Cyprianum et Ambrosium
testes adhibuisse: nec attendis quemadmodum hoc
dicendo redarguas magistrum tuum ipsamque haeresim
vestram. Secundum tuam quippe sententiam, si
aliquid Pelagius pro eo quod defendebat, auctoratius,
in scriptis canonicis invenisset, a disputatorum testimoniis
temperasset. Quando ista diceres, nisi te ita
perturbaret Ambrosius, ut adversarium subito Pelagius
reperiret?  « Sed prior vos levavi, »  ut dicis,
 « onere talium personarum, »  Ambrosii videlicet,
ejusque sociorum. Plane hoc onere ita premeris, ut
non solum opprimaris, verum etiam conteraris, et fias
pulvis quem projicit ventus a facie terrae <note>(Psal. I, 4)</note>.
Neque enim illi tot ac tanti et tam sancti clarique antistites
Dei, Ecclesiae catholicae filii discendo, patres
docendo, de peccato primi hominis eique obnoxia
successione mortalium ita locuti sunt, ut alii ab aliis
discreparent, aut eorum quisque a semetipso; sed ita
prorsus, ut eorum consensione atque constantia, nec
aliter esse de hac re sanctam Scripturam intelligendam,
nec aliam putandam catholicam fidem, quisquis
eos non haeretico animo legit, dubitare non possit.
Quorum pondere jam ipse sic frangeris, ut eorum
dicta quibus contradicis,  « clara benignaque ratione
defendenda »  susceperis. Audiamus ergo claram benignamque
rationem: qua tua ratione si defenduntur
ea dicta, cur mihi ex eis ingeruntur tua maledicta?
Nam omnino, quae in me detestaris et arguis, ipsa
sunt, quae in illorum disputatione defendis. Si autem
non defenduntur, sed sub nomine defensionis astutius
arguuntur; absit ut ista clara et benigna sit ratio;
sed irrisoria potius adulatio, quae ideo defensio vocatur,
ne populorum catholicorum, a quibus iidem viri
venerantur, tolerari non possit offensio.</p>
        </div3>
<div3>
          <head>CXIII.</head>
          <p>
 JUL. Quia videlicet et simplicius quaepiam
dixerint, et quodcumque aliud speculantes, non habuerint
necessitatem a latere surgentibus quaestionibus
obviandi. Cum enim crebro laudaverint conjugia, et
nullam in corporibus affectionem a diabolo insertam
putarint, nec regno diaboli divina opera, id est naturae
membra, subjecerint, sed et a Deo instituta conjugia
ac benedictione donata, liberumque arbitrium,
prout opportunitas attulit, explicarint; humanum est
ut non stare in societate vestri sceleris judicentur, si
in scripturis illorum aut ambigue, aut negligenter
quaepiam locata deprehenditis. Quomodo enim non
praejudicat Scripturis sanctis, quod omnes haereses
aliquibus se earum testimoniis occulunt ac nituntur
tueri: ita etiam catholicorum virorum famam propter
quaepiam incautius fusa, non patiemur addici. Neque
enim habuerunt intentionem illi, aut damnandi nuptias,
aut liberum arbitrium denegandi, vel innocentiam
sauciandi: quam si habuissent, non vestrum
dogma firmassent, sed honorem officii perdidissent.
</p>
          <p>AUG. O clara et benigna ratio defensionis! Simplicius
videlicet dixit Ambrosius, ex commixtione maris
<pb n="1407"/>
et feminae expertem neminem esse delicti ( <hi>In Isaiam</hi> );
et quodcumque aliud speculando, nec habendo necessitatem
a latere surgentibus quaestionibus obviandi,
negligenter et incaute scriptis et disputationibus suis
Manichaeum, quod dicis, virus infudit. Homo loquacissime,
homines timens homini parcis, non illa dicta
defendis. Nam si vera ratione defenduntur haec dicta,
procul dubio veraciter defenduntur, et vera sunt: et
si hoc ita est, recte asseritur originale peccatum, et
dogma interimitur vestrum. Si autem falsa ratione defenduntur
haec dicta, clara tua illa et benigna ratio
non est ratio, sed deceptio. At enim  « conjugia crebro
laudavit »  Ambrosius: hoc et nos facimus. « Nullam, » 
inquis,  « in corporibus affectionem a diabolo ille putavit
insertam: »  si affectionem bonam, nec nos; si
malam, sicut ille, ita et nos. « Nec regno, »  inquis,
 « diaboli divina opera, hoc est naturae membra, ille
subjecit: »  quasi adulterorum membra non sint divina
opera et membra naturae, quae tamen vitio, et per
hoc diabolo constat esse subjecta. « Illi, »  inquis,  « a
Deo instituta conjugia ac benedictione donata, liberumque
arbitrium, prout opportunitas attulit, explicarunt: » 
sic et nos. « Humanum est, »  inquis,  « ut
non stare in societate vestri sceleris judicentur: »  imo
insanum est ut non stare in societate illorum vestro
scelere judicemur. Dicis  « non praejudicare Scripturis
sanctis, quod omnes haereses aliquibus earum testimoniis
se occulunt ac nituntur tueri: »  et sic vis  « disputatoribus
non praejudicare catholicis nonnulla, quae
ab eis, »  sicut putas,  « incautius fusa »  vobis objicimus.
Quid est hoc, nisi dicere etiam in Scripturis
sanctis, ea quae pro se usurpant haeretici, incautius
fusa esse, et ideo vera non esse? Quo sceleratius
quid potest dici? Aut si illa vera sunt, sed ab haereticis
non ita intelliguntur ut sunt: nihil simile habet
haec comparatio; quoniam dicta vel Ambrosii, vel
Cypriani, vel aliorum catholicorum, quae contra vos
ponimus, si vera esse concesseris, peccatum originale
firmabis. Proinde, quemadmodum nos cum
illis et laudamus nuptias, et liberum confitemur arbitrium,
et defendimus innocentiam: sic tu cum illis
dic parvulos non esse expertes delicti; alioquin nos
sumus cum eis, tu adversus eos. Illorum enim dicta
non defendis, ut promiseras, sed reprehendis. Tuo
quippe dogmate, cum cogaris illa culpare et falsa esse
contendere, nullo modo sineris auctoritatibus eorum
defensionem quam spoponderas, exhibere: quia et in
accusatione adulator esse conaris, et in adulatione
deprehenderis accusator.</p>
        </div3>
<div3>
          <head>CXIV.</head>
          <p>
 JUL. Libere itaque conjecto et pronuntio,
quoniam si eorum aliquis his superesset diebus, videretque
exstinctum disciplinae christianae decus, otiantem
in omnibus liberam voluntatem, atque affectantem
imputare necessitati quidquid sponte committit,
vituperationem quoque operum Dei, eversionemque
legis ejus sub nomine inefficacis gratiae populorum
<pb n="1408"/>
auribus intimari; toto contra vos felle moveretur:
perpendens etiam peccatum naturale a Manichaea non
posse impietate discerni, fidem catholicam aut emendatis
aut condemnatis vobis, et planius tueretur et
cautius.
</p>
          <p>AUG. Cur ergo emendatis nobis, et non etiam se
ipsis? Ubi est quod te libere conjectare et pronuntiare
promiseras? Ecce nec libera est tua vanitas, et falsa
libertas: timuisti enim dicere, quod si his diebus superesset
Ambrosius, vobis auditis, primum se ipsum,
deinde nos emendaret; sed quasi homo liber hoc mutire
formidans, tamen intelligi voluisti. En quo devenerunt
hi dies, ut in eis Ambrosius, si hic viveret, disceret
se fuisse Manichaeum, et audito Juliano, vel
Coelestio, vel ipso Pelagio, esse ulterius non debere,
sed ex illa nefaria pestilentia vobis praecipientibus
curantibusque sanari. Quale spectaculum animo cogitantis
occurrit? quale esset, videre Ambrosium
stantem, vel si ille permitteret, sedentem ante Pelagium,
atque discentem paradisum novum saeculi
hujus calamitatibus plenum, quas videmus parvulos
perpeti, ubi necesse esset, etiamsi nemo peccasset,
carnem concupiscere adversus spiritum; et ne ad
illicita ac flagitiosa pertraheret, concupiscere etiam
spiritum adversus carnem: quam dissensionem
dicere soleret Ambrosius, per praevaricationem primi
hominis in hominum vertisse naturam <note>(Lib. 7 in
Luc. XII)</note>; sed jam sub vobis magistris dicere non auderet?
Necesse quoque esset in tali paradiso pallere
praegnantes, tolerare longa fastidia, gemere atque
ululare parientes; cum diversis vitiis ingeniorum et
corporum homines nasci, paucosque cordatos, minore
quidem, nec tamen sine labore litteras discere, caeteros
tardiusculos sive tardos, et tanto magis quanto
quisque esset tardior, aut concidi ferulis magistrorum,
aut indoctos imperitosque manere; fatuos vero nec
magistris dari, sed dolendos ridendosve nutriri; infantes,
antequam quidquam mali possent velle vel
agere, agitari morbis, torqueri doloribus, medicamentis
curari cruciantibus, a daemonibus vexari, exspirare
superantibus cladibus. Si vero haec exhorrens
credere nollet Ambrosius, et responderet haec omnia,
si nemo peccasset, nullo modo futura fuisse in tantae
beatitudinis loco, ubi nec post peccatum esse potuerunt,
ejectis inde illis, quorum praevaricatione
mala ista secuta sunt; ac per hoc de miseria venire
mortalium, quae nulla esset, nisi gravissimo peccato
primi hominis natura humana vitiata atque mutata
hoc saeculum tot tantisque calamitatibus plenum propagare
meruisset; ubi nec redempti, jam sempiternae
salutis pignore accepto, malis hujusmodi carent; sed
cum de hoc saeculo exierint, tunc carebunt: si ergo
talia responderet Ambrosius, praeclaris syllogismis
vestris prohiberetur haec dicere, ne scilicet concupiscentia
carnis vituperata, et originali peccato credito,
nuptiae damnarentur, liberum auferretur arbitrium,
vituperarentur opera Dei, et sub nomine gratiae legis
eversio sequeretur. Non sic plane, non sic. Erubescite,
<pb n="1409"/>
vel potius expavescite talia cogitare. Imo vero si
vir ille superesset, multo vehementius quam nos et
auctoratius vobis pro catholica fide et pro Dei gratia
vel aequitate resisteret, quam non sint consequentia,
quae consequentia putatis, ostendens; quia et recte vivi
potest, non pulsa nec laudata mala concupiscentia,
sed frenata; nec culpatur naturae Conditor, quando
ab illo sananda monstratur, quae ab inimico vitiari
potuit, non creari; nec damnantur nuptiae, quae bene
utuntur pudenda libidine; nec liberum aufertur arbitrium,
sed cujus beneficio sit in bono liberum ostenditur;
nec lex evacuatur per gratiam, sed impletur.
Haec ille doctor egregius egregie disputaret, et in vestras
facies impudentes, illa quae superius de paradiso
vestro diximus, et vestrum errorem vere consequuntur,
et ab omnibus hominibus tanquam vesana
atque furiosa vel ridentur, vel exhorrentur, illideret.</p>
        </div3>
<div3>
          <head>CXV.</head>
          <p>
 JUL. Neque enim in jure cujusquam est definita
suscipere, et quae consequuntur excludere. Qui
ergo dicit propter hoc parvulos ad jus diaboli pertinere,
quoniam de sexus commixtione generantur;
sine dubio ipsam commixtionem, in qua naturae opus
est, cum naturae ipsius institutione condemnat.
</p>
          <p>AUG. Tibi quidem hoc videtur: sed verum non
esse (quod tu non vides) vidit Ambrosius, qui dixit
expertes non esse delicti ex viro et muliere, id est,
per illam commixtionem corporum natos ( <hi>In Isaiam</hi> ):
nec tamen ipsam commixtionem cum ipsius naturae
institutione condemnat. Commixtio quippe conjugum
procreandi causa, bonum est nuptiarum: sed ita
fiunt nonnulla opera bona non sine malo vitiorum,
sicut opera mala non sine bono membrorum. Quantislibet
autem vitiis turpetur quaecumque natura, institutio
ejus semper est bona. Nam sicut institutio
corporis bona est, etiam quando nascitur morbidus;
et institutio animi bona est, etiam quando
nascitur fatuus: sic institutio hominis ipsius bona
est, quando nascitur contagioni peccati originalis obnoxius.</p>
        </div3>
<div3>
          <head>CXVI.</head>
          <p>
 JUL. Quod aut utrumque simul negatur, aut
simul utrumque suscipitur; et cum sit in potestate
utriusque rejectio, non est tamen in arbitrio alterius
electio; nisi quod facilius potest illicita commixtione
gravari vitio voluntatis, seminum tamen fructificatione
defensa, quam fructibus ejus accusatis, sexuum
negotium vindicari. Non ergo fluctuatio tua, quam
inter formidinem impietatemque perpeteris, novas
disputandi regulas condere valebit, ut de duobus connexis
unum suscipias, et quod ei adhaeret excludas.
Ante leves pascentur in aethere cervi <note>(Virgil.
Ecloga 1, vers. 59)</note>, quam post praejudicium sumpti
negetur effectio. Exercet hoc genus apostolus Paulus,
cum dicit: <hi>Si mortui non resurgunt, nec Christus resurrexit.
Si Christus non resurrexit, vana est fides vestra <note>(I Cor. XV, 16)</note>
          </hi>.
Nunc autem Christus resurrexit: constat
ergo functorum diem resurrectionem futuram.
Et ut hoc ipsum breviore propter legentem inculcemus
<pb n="1410"/>
exemplo: dubitetur utrum justum bonum sit;
peto, an omne justum, honestum esse fatearis. Quo
concesso, addo aliud, utrum omne honestum, bonum
quoque esse pronunties. Hoc quoque dato, te volente
nolente, concludo: Si omne justum honestum, omne
honestum bonum; omne igitur justum bonum est.
Huic effecto quicumque post prima sumpta voluerit
obniti, non aedificium rationis quatit, sed ipse se
exponit irrisui. Ut ergo ad causam comparatio recurrat,
quaeritur utrum sit in natura peccatum: petivi,
concederesne nullum esse sine voluntate peccatum:
assensus es, sicut tua dicta testantur. Addidi, an in
parvulo putares esse voluntatem: hoc etiam denegasti.
Quid sequitur tertium, si non est sine voluntate
peccatum? Hoc tam certum est, ut nec ab Academicis
venire possit in dubium, quorum divitiae sunt nihil
certum tenere. Tu ergo cum post duo prima sumpta,
tertium negas, in quo est effectus duorum, non rationis
fundamenta convellis, sed tuum prodis furorem.
</p>
          <p>AUG. Itane es insipiens, ut putes in natura non
esse peccatum, cum omnino peccatum nisi in natura
esse non possit? Nam vel in angelo est, vel in homine,
quae sine dubitatione naturae sunt: si ergo peccatum
in nulla istarum natura esset, profecto nusquam esset.
Ac per hoc, proposita quaestione utrum sit in natura
peccatum, docere intenderas in natura non esse peccatum:
vanam ergo fuisse intentionem tuam, et in
vanum te istam proposuisse quaestionem, si non es
nimium vanus, intelligis. Ecce rationis tuae, quoniam
ratio vera non est, fundamenta convello; nec tamen,
sicut conviciaris, prodo meum furorem, sed tuum errorem.
Concessis enim duobus quae sumis, ideo tertium
nego, quia non est in eo, sicut esse putas, duorum
effectus illorum. Ideo quippe concedo non esse
sine voluntate peccatum, quia sine voluntate non potest
fieri. Sed alia ratione rursus recte dicitur, esse
sine voluntate peccatum, quia manet, quamdiu non
remittitur, etiam desistente voluntate qua factum est.
Item concedo non esse sine voluntate peccatum, quia
et originale peccatum sine voluntate non factum est
ejus, a quo ipsa origo sumpsit exordium. Proinde
cum etiam illud concedo, quod peccandi voluntas non
sit in parvulo, non ex his duobus conficitur tertium,
quod peccatum non sit in parvulo. Conficeretur autem,
si quemadmodum concedo non esse peccatum
sine voluntate, ita concederem non esse cujusque
peccatum sine ipsius propria voluntate. Proinde peccati
quidem voluntatem parvulus non habet, sed peccatum
non haberet, nisi ille, de quo id attraxit, voluntate
peccasset. Nam de ipsa hominis quoque nativitate
tale aliquid dici potest: si enim diceres, Nemo
nascitur nisi ex voluntate; non sine ratione concederem:
si autem diceres, Nemo nascitur nisi ex propria
sua voluntate, non concederem. Isto itaque modo, quia
de peccato agimus parvuli, ita originale peccatum ejus,
sicut ipse ortus ejus, sine voluntate esse non potuit,
sed non ejus.</p>
<pb n="1411"/>
</div3>
<div3>
          <head>CXVII. </head>
          <p>
JUL. Ergo si audirent illi sacerdotes, quorum
nunc dicta deluimus, dubitari utrum commixtio
conjugalis bona esset, atque ab eis peterem corporane
a Deo informata, faterentur. Hocque concesso, adderem
utrum conjugia a Deo annuerent ordinata. Quo
similiter confirmato, peterem denuo, utrum esset
sine commixtione fetura. Hocque denegato, quid sequebatur?
Videlicet, si nonnisi per Deum corpus, nonnisi
per corpus commixtio, nonnisi per commixtionem
fetus, ad eumdem auctorem pertinere et fetum
et commixtionem, ad quem corpora pertinerent.
</p>
          <p>AUG. Numquid haec inter nos vertitur quaestio,
utrum bona sit commixtio conjugalis? cum eam bonam
utrique dicamus. Quid est ergo quod tam male
sentis de illis sacerdotibus, quorum non, ut mentiris,
deluis dicta, sed polluis, ut eis quasi dubitantibus
velis persuadere, unde nec illos, nec nos dubitare
convincis? Bona est commixtio conjugalis, quae fit
causa procreandi. Sed Ambrosius, qui dixit ex commixtione
utriusque sexus neminem esse expertem delicti,
non commixtionem redarguit conjugalem; sed
vidit malum, cujus bono usu fit illud, quod nemo catholicus
dubitat esse opus bonum. Inania loqueris,
superfluis tempus impendis: quod agitur deseris, et
unde non dubitatur, tanquam dubitetur, vel etiam
negetur, docere moliris. Quid ergo mirum est, quod
tam multos libros tamque vanos facis?</p>
        </div3>
<div3>
          <head>CXVIII.</head>
          <p>
 JUL. Huic effecto sine dubio prudentes
viri catholici annuerent sacerdotes, videntesque nihil
in sensibus carnis, nihil in fetibus sexuum, alterum
quempiam praeter Deum verum fecisse; nihil autem
Deum fecisse quod malum esset; malumque nihil esse
aliud quam voluntatem malam, sine aliquo coactu
naturalium delinquentem; pronuntiarent profecto
Manichaeos et Traducianos splendentibus catholicae
rationis dissiluisse fulminibus.
</p>
          <p>AUG. Cur ergo eorum, quos prudentes viros dicis
et catholicos sacerdotes, te dicta defendere atque deluere
sine ullo pudore mentiris, si et ipsa dissiliunt
fulminibus tuis? Si autem defenduntur atque deluuntur,
et ob hoc manent integra, ipsis tu potius fulminaris.
Nam quod ait Ambrosius, ex commixtione
sexus utriusque conceptum expertem neminem esse
delicti, aut falsum est, aut verum. Si falsum esse
dicis; oppugnas ergo prudentium virorum et catholicorum,
sicut tu fateris, sacerdotum dicta, non defendis
ac deluis. Si autem ut merito defendantur atque
deluantur, hoc verum esse concedis; tu potius dictis
catholicorum antistitum fulminaris. Quid est ergo
quod te jactas et dicis illos beatissimos et doctissimos
viros, si audissent syllogismos tuos, pronuntiaturos
fuisse, nos, quos appellas  « Manichaeos et Traducianos,
splendentibus catholicae rationis dissiluisse
fulminibus? »  Pronuntiarent igitur contra se ipsos, et
se ipsos nobiscum dissiluisse te fulminante monstrarent.
Cur directe non audes dicere, quod oblique
convinceris dicere? Originale peccatum cum Ambrosio
confitemur, et tu tanta potentia fulmina jacularis,
<pb n="1412"/>
ut propter haec dicta nobis illique communia, nos eis
dissiliamus, ille deluatur? Vanus es: non eum distinguis
a nobis; et nos prorsus accusas et ipsum:
nec tamen fulminas aut nos, aut ipsum, si violare non
vis testimonium Pelagii doctoris tui, qui dixit Ambrosii
fidem et purissimum in Scripturis sensum ne inimicum
quidem ausum fuisse reprehendere <note>(De Gratia
Christi, nn. 46, 47)</note>. Unde et tu cum fidei ejus et purissimo
in Scripturis sensui satis intelligaris inimicus,
non eum tamen audes reprehendere; sed quid mali
dicat, me reprehendendo, te arbitraris ostendere.
Homo confosse, et non confesse, magna vi cogeris caliginosas
anhelare fallacias: frustra fingis impetus fulminantis,
cum spires fumum potius fulminati. Ista
sunt certe, per quae docere conaris Ambrosium,
aliosque doctores socios ejus, non esse originale peccatum,
 « quod Deus formaverit corpora, ordinaveritque
conjugia, quod non esset sine commixtione fetura. » 
Conceduntur haec; conceduntur etiam illa quae
adjungis,  « fetum »  scilicet  « et commixtionem ad eum
pertinere auctorem, ad quem pertinent corpora; »  si
tamen commixtionem conjugalem voluisti intelligi,
cum hoc diceres. Quamvis id per se ipsum verum esse
noscatur, non tua ratiocinatione sit consequens:
alioquin te dicente,  « Si nonnisi per Deum corpus,
nonnisi per corpus commixtio; »  et ex hoc volente
conficere,  « ad eum auctorem pertinere commixtionem,
ad quem corpora pertinent; potest alius dicere,
Si nonnisi per Deum corpus, nonnisi per corpus
adulterium, ad eum auctorem pertinet adulterium,
ad quem pertinet corpus: quod vides quanta
dicatur injuria Dei, et quantum mali doceant syllogismi
tui. Sicut ergo non sequitur, ut ideo tribuatur
adulterium Deo, quia non fit nisi per corpus, cujus
auctor est Deus: ita non sequitur, ut ideo commixtio
tribuatur Deo, quia non fit nisi per corpus, cujus auctor
est Deus. Sed tamen concedimus commixtionem
duntaxat conjugalem, quae fit causa procreandi, Deo
auctori esse tribuendam; non quia hoc tua sumpta
sequitur, sed quia ratione alia consideratum, verum
esse perspicitur. Quod vero ex hoc quaeris efficere, nec
sequitur illa superiora, nec verum est. Neque enim,
quia Deus fecit corpus, Deus instituit conjugia, quorum
commixtione fetus oriatur, Deus creat ipsos fetus
animantium, ideo verum est quod adjungis,  « nihil in
sensibus carnis, nihil in fetibus sexuum, alterum
quempiam praeter Deum verum fecisse. »  Ubi enim
fecit diabolus, quod mali fecit cum hominibus primis,
nisi et in sensibus carnis illorum? Mala quippe suasione
corruptus est sensus, quando est ad peccandum
factus assensus. Et ubi fecit, quidquid mali postmodum
generi humano fecit, nisi in fetibus sexuum,
id est, filiis hominum? Quomodo autem dicis,  « Deum
nihil fecisse quod malum est? »  Annon est malum
gehenna damnatis? Jam vero qui tibi dicenti credit,
<pb n="1413"/>
 « malum nihil esse aliud quam voluntatem malam,
sine aliquo coactu naturalium delinquentem: » 
ut innumerabilia mala taceam, quae mali angeli et
homines patiuntur inviti; ipsum aeternum supplicium
non timebitur, quod et maximum malum est, et non
est voluntas mala, sed poena voluntatis malae. Hae
sunt ratiocinationes tuae quibus putas fulmen esse
verbum tuum, cum sit cinis cor tuum.</p>
        </div3>
<div3>
          <head>CXIX.</head>
          <p>
 JUL. Desine itaque viros sani capitis et Ecclesiarum
antistites criminari: non subjiciantur judicio
negligentiora commenta: neque enim iram cunctatio
brevis, sed pertinax meretur intentio. Imitemur
sane eorum illud studium, quo populos aedificaverunt
exhortando, obsecrando, coarguendo: quorum
num quidquam fecissent, si vestro more peccata non
voluntaria, sed naturalia credidissent?
</p>
          <p>AUG. Et nos pro modulo nostro populos aedificamus,
hortando, obsecrando, arguendo, quod fecit
Ambrosius; et tamen de originali peccato hoc sentimus
et dicimus, quod sensit et dixit Ambrosius, nec
solus, sed cum aliis magnis consortibus suis. Quos
 « antistites Ecclesiarum »  cum  « viros sani capitis » 
dicas; tu quali capite ista, quae illi notissima consensione
didicerunt atque docuerunt, reprehendis atrociter,
defendisque fallaciter; et me arguis dicens eorum
esse criminatorem, cum videas eorum contra tua
crimina, quae ex obliquo illis objicis, defensorem?
Dicis eorum  « negligentiora commenta non esse subjicienda
judicio: »  siccine illorum dicta defendis ac
deluis? An potius nomine negligentiae reprobas et accusas,
et nullo dubitante condemnas, quae negligenter
effusa, et ideo falsa esse pronuntias? Rogamus
te, si falsa esse asseris dicta quae defendis, vera
esse assere quae reprehendis. « Iram non cunctatio
brevis, »  inquis,  « sed pertinax meretur intentio: » 
quasi aliquid proferas, unde possis ostendere illos,
non dico post brevem, sed saltem post longam intentionem,
vel in fine vitae suae de peccato originali
mutasse sententiam. Vana loqueris, insana loqueris,
perversa et tuae saluti adversa loqueris: quiesce,
obsecro; quid tantum loqueris?</p>
        </div3>
<div3>
          <head>CXX.</head>
          <p>
 JUL. Verum pergamus ad reliqua. Nihil prorsus
valet, quod te ais diabolo reputare, non corpora,
sed delicta: inficiaris omnino, sicut frequenter ostendimus,
nullo alio studio, nisi ut Manichaei vites
invidiam, cujus inspiras venenum. Corpora enim,
prorsus corpora reputas principi tenebrarum, quorum
commixtionem diabolicam profiteris, quorum genitalia,
quorum motus, quorum fructus accusas. Arguis
palam ex primo magisterio membra, non vitia: illud
enim dicis diabolicum, quod etiam Manichaeus, sicut
in scripturis ejus docui, in sexibus indignatur vigere.
Et ut repetitione brevi lector noster, quod tenere
possit, accipiat: aut ostende esse in parvulis voluntatem,
aut ab eis crimen amoveto. Quod cum non
facis, sed asseris eos propter hoc a diabolo possideri,
quia de corporum sunt commixtione generati; ostendis
<pb n="1414"/>
te non peccata, quae sine voluntate non sunt, sed
ipsa corpora adversariae potestati deputare. Ut ergo
ea libido, quae et in hominibus et in pecoribus invenitur,
naturalis et a Deo instituta est: ita ista libido,
quam in disputationis tuae varietate perpeteris, per
quam inter varia dogmata contrariaque versaris, non
minus a stultitia quam a profanitate concepta est.
Haud injuria ergo Ambrosium a vestra cohorte distinguimus;
nec illum, sicut petis, Manichaeum vocamus.
</p>
          <p>AUG. Inaniter omnino laborasti, ut ad istam conclusionem
falsam atque ridiculam, longis et tortuosis,
fallacibus et fugacibus anfractibus pervenires, ubi
diceres,  « non injuria vos Ambrosium a nostra cohorte
distinguere, nec eum dicere Manichaeum. » 
Prorsus si illum non dicis, nec me debes dicere: si
autem me dicendum putas, et illum cogeris dicere,
et illos omnes magnos Ecclesiae clarosque doctores,
qui de peccato originali, propter quod me Manichaeum
dicis, ea dicunt sine ulla obscuritate vel ambiguitate,
quae dico, ut in primo et secundo sex librorum meorum,
quos contra quatuor tuos edidi, satis evidenter
ostendi. Sed per tuam scilicet dialecticam terreretur,
si his diebus superesset Ambrosius, ut ex consequentibus
falsis inveniens falsum esse quod senserat, dicere
non auderet ulterius, de sexuum commixtione
parvulos natos expertes non esse delicti, ne per hoc
eos sub potestate diaboli constitueret: tunc ergo te
doctore Manichaeus esse desisteret. O quid perdidit,
qui te audire non potuit! Proinde quia propter hunc
sensum Manichaeum me esse dicis, profecto in hoc
sensu perseverans, Manichaeus, te auctore, Ambrosius
hac excessit e vita. Non ergo illum defendere,
quod nullo modo potes, sed dolere debes, quia docere
jam non potes: quod si facere potuisses, magisterio
tuo ille correptus atque correctus prohiberet
utique in Ecclesia quam regebat, exorcizari et exsufflari
baptizandos parvulos; ne in tot innocentibus,
neque ulla ratione, ut asseris, sub potestate diaboli
constitutis imaginibus Dei, ipsi Deo fieret tam gravis
atque insignis injuria: quod tamen si fieri prohiberet
Ambrosius, vobiscum de Ecclesia catholica pelleretur.
Absit enim ut haec correctio potius, quam deceptio
nominetur. Absit ergo ut ille vir vobiscum
contra matrem Catholicam consisteret: sed vobis
invictus pro illa resisteret. Quid est igitur, quo me
ab illo in hac causa separandum putas? Per commixtionem
corporum maris et feminae, delicti expertem
nasci dico neminem, sicut ille; nec tamen corpora
diabolo conditori tribuo, quia nec ille: quemadmodum
naturae vitium ambo culpamus, ita naturae
auctorem ambo veneramur. Si quoniam concupiscentiam
carnis, qua caro concupiscit adversus spiritum,
per praevaricationem primi hominis in naturam vertisse
dico, ideo  « arguo membra, non vitia; »  hoc
fecit et ille: si vero aliunde est origo vitiorum,
<pb n="1415"/>
aliunde membrorum; nec ego, nec ille. Voluntatem
propriam inesse nascentibus, nec Ambrosius dicit,
nec ego: per primi hominis tamen praevaricatricem
voluntatem factum esse concupiscentiae vitium, unde
per commixtionem sexuum nascentes trahunt originale
peccatum, et Ambrosius dicit, et ego. Ambo
igitur natos homines, antequam renascantur, non
propter eorum substantiam, cujus creator est Deus,
sed propter peccatum quod per unum intravit, et
per omnes homines pertransiit, cujus peccati auctor
est diabolus, potestati adversariae deputamus. Quid
est quod te impudentissima fronte mentiris, Ambrosii
et aliorum similium dicta defendere atque deluere?
Quis ita caecus est, ut non videat quod ea tu reprehendas,
ego defendam; tu polluas, ego deluam?
Ambrosii dicta sunt de Christo loquentis:  « Ideo, » 
inquit,  « et quasi homo per universa tentatus est, et
in similitudine hominum cuncta sustinuit; sed quasi
de Spiritu natus, abstinuit a peccato: omnis enim
homo mendax, et nemo sine peccato nisi unus Deus.
Servatum est igitur, »  inquit,  « ut ex viro et muliere,
id est, per illam corporum commixtionem,
nemo videatur expers esse delicti: qui autem expers
delicti, expers etiam hujusmodi conceptionis »  ( <hi>In
Isaiam</hi> ). Ista dicta dicis esse falsissima, eisque Manichaeum
 dogma nefarium contineri: ac per hoc Ambrosii
dicta tu reprehendis et polluis. Ego vero illa et
verissima praedico, et Manichaeo non solum non
amica, verum et inimica, sicut jam feci, esse demonstro:
ego igitur ea potius defendo, et a tuis nefandis
criminationibus deluo. Utrum ergo ille noster
an vester sit, et vos videtis: sed quia homines a
quibus diligitur, formidatis; profecto eum, quem
atrociter accusare convincimini, fallacia excusare
conamini.</p>
        </div3>
<div3>
          <head>CXXI.</head>
          <p>
 JUL. Quod dicis ei convicium a Joviniano factum <note>(De Nuptiis et Concupiscentia, lib. 2, n. 15)</note>;
in
quo mentiri te tamen arbitror: sed annuamus vel Joviniani
te criminatorem verum esse posse, Ambrosiumque
ab illo Manichaeum vocatum: at id constat
insanum fuisse. Non enim sane poterat Manichaeus vocari,
qui bonam naturam, qui peccata voluntaria, qui
a Deo institutas nuptias, qui a Deo fieri parvulos praedicabat.
Si ergo ille praelationem virginitatis nuptiarum
accusationem putavit, nesciit omnino quid diceret.
Aliud est enim contrarium, aliud ordinatum. Boni
quippe laudatio ad meliora gradus est: infamatio autem
naturae ad Manichaeum via est. Cum ergo non damnaret
Ambrosius nuptias; nec commixtionem conjugum,
vel opus diaboli, vel necessitatem diceret esse
peccati: improbe fecit Jovinianus, ut eum conferret
Manichaeo, putaretque nihil interesse inter nuptiarum
accusatorem et laudatorem. Nam si de legitima et a
Deo instituta corporum conjunctione generatos, posteaquam
usum coeperunt habere rationis, sponte propria
proborum imitatione mentitos dixit Ambrosius;
<pb n="1416"/>
non tamen hanc conjunctionem, mendacii voluit necessitatem
videri, sed universitatis indicium. Tale
est enim quod dixit, <hi>Nati ex parentibus mentiuntur;</hi> 
quale si dixisset, Omnis homo, duntaxat sui rector
arbitrii, aliquando mentitus est: sciebat quippe neminem
sine commixtione parentum, praeter Christum,
exstitisse. Igitur opere conjugali non iniquitatem, sed
generalitatem vir prudens voluit indicari. Christum
vero pronuntiavit omne cavisse mendacium, quem miraculo
parientis ostendit: quod quidem vehementer
contra Hieronymum, cujus tu assecla es, fremit; qui
mendacium signatissime Christo est conatus affigere.
Non ergo jure vocatus est Manichaeus (si tamen
vocatus), qui contra errorem vestrum frequentavit laudationem
creaturarum.
</p>
          <p>AUG. Laudationem creaturarum frequentamus et
nos: quid est ergo quod dicis hoc facere Ambrosium
contra errorem nostrum; cum hoc faciat secundum
fidem nostram? Quomodo autem illa verba posuerit,
quae a me tibi objecta tu commemorare timuisti, ne
tenebrae tuae clarissima luce illorum redarguerentur,
aliis etiam scriptorum suorum locis sic ostendit Ambrosius,
ut non ei sicut negligentiori, quomodo loqueris,
et incautiori sententia ista semel subrepsisse
videatur; sed de peccato originali dogma ejus, quoniam
dogma catholicum est, satis liquida manifestatione
declaret. Cur ergo et qua ratione dixerit, <hi>Servatum
est igitur, ut ex viro et muliere, id est, per illam
corporum commixtionem, nemo videatur expers esse
delicti; qui autem expers delicti, expers etiam hujusmodi
conceptionis;</hi> quia non hic peccata hominum posteaquam
usum coeperunt habere rationis, ut tu alienaris,
sed originale peccatum intelligi voluit; quid
alibi dicat attende: <hi>Jordanis,</hi> inquit, <hi>conversus retrorsum,
significavit salutaris lavacri futura mysteria,
per quae in primordia naturae suae, qui baptizati fuerint,
parvuli a malitia reformantur <note>(Lib. 1 in Luc. I,
36)</note>
            </hi>. <hi>Dic, Juliane, a qua malitia, si non trahunt originale
peccatum.</hi> Audi adhuc alio loco: <hi>Non enim virilis
coitus,</hi> inquit, <hi>vulvae virginalis secreta reseravit,
sed immaculatum semen inviolabili utero Spiritus sanctus
infudit. Solus enim per omnia ex natis de femina
sanctus Dominus Jesus, qui terrenae contagia corruptelae
immaculati novitate partus non senserit, et coelesti
majestate depulerit <note>(In Luc. II, 23)</note>
            </hi>. Responde, Juliane,
quae sint terrenae contagia corruptelae, quae solus
ex natis de femina Dominus Jesus immaculati novitate
partus non sensit. Adhuc audi: <hi>Antequam nascimur,</hi> 
inquit, <hi>maculamur contagio.</hi> Et paulo post: <hi>Et
si nec unius,</hi> inquit, <hi>diei infans sine peccato, multo magis
nec illi materni conceptus dies sine peccato sunt <note>(In
Apologia David, cap. 11)</note>
            </hi>. Multa hujus viri, quem sani
capitis fuisse confessus es, talia commemorare possum:
sed cui non sufficiunt ista, quid sufficit? Ex his
ergo intellige, quam non sinaris etiam illa, sicut es
<pb n="1417"/>
conatus, in alium sensum detorquere atque pervertere,
quae dixit Ambrosius de his qui nascuntur per
commixtionem corporum, non arguens Dei creaturam,
sed originale peccatum. Quid mihi obtendis Hieronymum
cujus me conviciaris asseclam, de cujus
verbis nulla nunc quaestio est? quae tamen verba si
posuisses aut ea non habere quod displicere deberet
ostenderem, aut intelligentioribus exponenda relinquerem;
aut si essent procul dubio contraria veritati,
libertate qua dignum est improbarem. Ambrosium respice,
quem Manichaeum non audes dicere: cum me
propterea dicas, quia de originali peccato ea dico,
quae dicit. Nam si propterea non diceres Ambrosium
Manichaeum, quia bonam naturam, quia peccata voluntaria,
quia nuptias a Deo institutas et a Deo factos
parvulos praedicabat; nec me diceres, qui eadem
fideliter praedico. Si autem me propterea Manichaeum
dicendum putas, quia esse confiteor originale peccatum;
hoc etiam ille confitetur: cur non ambos putas?
Sed me petulanter dicis, illum latenter opinaris,
non veritate distincta, sed exstincta potius libertate.
Hoc enim de illo non audes dicere, quod audes credere:
aut si de illo ista non credis, profecto nec de
me credis; quia et si errare nos existimas, facile est
ut videas non esse Manichaeos, qui peccantis propriam
substantiam, quam Deus non creaverit non asserimus;
sed originale peccatum de vitio voluntario
naturae, quam Deus bonam condidit, propagatum esse
firmamus. Facile est ergo ut hoc videas, et simul videas
nos esse contrarios Manichaeis: sed eorum nomen
ab Ambrosio abigis adulando, et mihi objicis calumniando.</p>
        </div3>
<div3>
          <head>CXXII.</head>
          <p>
 JUL. Verum ut illi infensus Jovinianus arguitur,
ita vobis comparatus absolvitur. Quando enim
tibi tantum prudentium censura donabit, ut te cum
Joviniani merito componat? Ille quippe dixit boni esse
necessitatem; tu, mali: ille ait per mysteria homines
ab errore cohiberi; tu vero, nec per gratiam liberari:
ille virginitatem Mariae partus conditione dissolvit;
tu ipsam Mariam diabolo nascendi conditione
transcribis: ille meliora bonis aequat, id est, integritatem
connubio; tu vero commixtionem conjugii
morbidam vocas, et castitatem foedissimae rei collatione
depretias: nec gradum inter haec addis; sed genus
omne commutas, non utique bono virginitatem,
sed malo praeferens. Est autem vilitatis extremae, nisi
teterrimo comparatum, placere non posse. Jam vero
quid ille tale de Dei injuriis, quale tu? Ille ejus judicii
vigorem a benignitatis voluit parte confundere;
tu, a malignitatis: ille dicit apud eum bonos et optimos
aequo honore fruituros; tu vero, bonos et impios,
id est innocentes et diabolum, uno supplicio
cruciandos: ille ergo Deum clementissimum vult videri;
tu, iniquissimum: ille dicit mysteriis ejus imbutos
homines non posse peccare; tu vero ipsum Deum,
et in mysteriis imbecillitate, et in praeceptis immoderatione,
<pb n="1418"/>
et in judiciis immanitate peccare contendis.
Cum itaque tanta disparatio sit inter te et Jovinianum,
quanta conjunctio inter te et Manichaeum; tanto te tolerabilior
Jovinianus probatur, quanto Joviniano horridior
Manichaeus.
</p>
          <p>AUG. Quam bellus tibi videris, cum me Joviniano
comparans, pejorem conaris ostendere. Verum hanc
quoque contumeliam mendacissimam cum Ambrosio
me a te accipere gaudeo: sed te sic insanire contristor.
Ea quippe causa me Joviniano dicis esse pejorem,
qua me dicis etiam Manichaeum. Et quid est hoc?
Illud scilicet originale peccatum, quod vos negatis cum
Pelagio, nos vero cum Ambrosio confitemur. Cum illo
igitur, secundum vos, sumus et Manichaei, et pejores
Joviniano, et quidquid nos aliud ore protervo,
nec sane veridico, sed maledico dixeritis, docuit nos
Dominus gaudere et exsultare, quando qualiacumque
maledicta non ex veritate audimus, sed quia pro veritate
certamus <note>(Matth. V, 12)</note>. Ecce ego non dico mali
esse necessitatem, quia nec Ambrosius; et tamen dico
parvulos a malitia reformari, quod et Ambrosius: et
ideo mali nulla est necessitas; quia et illud Deo sanabile
est, quod trahit nativitas; quanto magis quod
addit voluntas? Non dico, nec per gratiam homines
liberari; quod absit ut dicat Ambrosius: sed quod
non vis dicimus, nonnisi per gratiam liberari, non
solum ut eis debita dimittantur, verum etiam ne in
tentationem inferantur. Non transcribimus diabolo
Mariam conditione nascendi; sed ideo, quia ipsa conditio
solvitur gratia renascendi. Non tanquam malo
bonum, sed tanquam bono melius, virginitatem nuptiis
anteponimus. Non, ut calumniaris, bonos et impios
uno supplicio; sed bonos nullo, impios autem
non uno, sed pro diversitate ipsius impietatis, diversis
suppliciis dicimus esse cruciandos. Non dicimus
Deum in mysteriis imbecillitate, in praeceptis immoderatione,
in judiciis immanitate peccare, cujus et
gratia regeneratis mysteria sunt utilia, et gratia liberatis
praecepta salubria, et bonis malisque convenienter
distributa judicia. Ecce nos ea, in quibus nos dicitis
Joviniano esse pejores, amolimur a nobis: vos
a vobis amolimini, si potestis, in quibus vos pejores
eodem ipso Joviniano esse monstrabo. Ille dixit boni
esse necessitatem; vos dicitis esse bonam mali cupiditatem:
ille ait per mysteria homines ab errore cohiberi;
vos, viam rectam gradiendi cupiditatem non
inspirari a Deo, sed arbitrio libero acquiri: ille virginitatem
Mariae partus conditione dissolvit; vos ipsam
carnem sanctam de virgine procreatam caeterae
carni hominum coaequatis, similitudinem carnis peccati
non distinguentes a carne peccati: ille meliora
bonis aequat, id est, integritatem connubio; vos, mala
bonis; nam discordiam carnis et spiritus tam dicitis
esse bonum, quam concordiam nuptiarum: ille dicit
apud Deum aequalem honorem bonos et optimos habituros;
vos autem, quosdam bonos non solum in regno
Dei honorem nullum adepturos, sed nec ipsum
regnum esse visuros: ille dicit Dei mysteriis homines
<pb n="1419"/>
imbutos non posse peccare; vos dicitis facilius quidem
per Dei gratiam, sed et sine illa per liberum arbitrium
posse homines non peccare; audacia gigantea repugnantes
Deo, cum de bonis fructibus loqueretur dicenti, <hi>Sine me nihil potestis facere 
 <note>(Joan. XV, 5)</note>
            </hi>. Cum
igitur in deterius tantum a Joviniani errore distetis,
nos tamen ei subjicitis, et Manichaeo potius adaequatis;
magno scilicet praesidio communiti, quasi propterea
condideritis haeresim novam, ut quando vos
redarguimus, nullis haereticis adaequare possimus. Ego
tamen in hac causa, in qua tibi de originali peccato
multum videor detestandus, et Manichaeo potius coaequandus,
cum Ambrosio sum, velis nolis, quem
Jovinianus Manichaeum dicebat, ut tu: sed libere
ille, tu subdole. Denique semel ille vincitur, cum Manichaeus
non esse demonstratur Ambrosius: tu vero
quia voluisti cor duplex habere, bis vinceris. Arguis
Ambrosium Manichaeum esse; ostendo non esse:
negas te arguere, ostendo te arguere: utrumque
autem clarebit ei qui superius quae dixerit legerit.</p>
        </div3>
<div3>
          <head>CXXIII.</head>
          <p>
 JUL. Verum videamus et caetera. De his
quae egimus satis superque lectorem instructum puto,
qua virtute vel meorum dictorum aliquid oppugnet,
vel opinionem tueatur suam; et ideo non erit necesse
scriptorum id omnium repetitione monstrare. Quoniam
vix singulos sparsosque versiculos de libro meo
proponens sibi, eosque laudans frequenter, nonnunquam
etiam titillat suggillatione brevissima; cum tamen
hoc quod mordendum putat, a me non sit ita, ut
suspicatur, prolatum. Quamobrem ad illud opus meum
lectorem dirigo: videbit assertionem concinere veritati.
Hic sane qui sibi querebatur objectum, quod
naturam criminaretur et semina, continuam simulandi
non potuit tenere patientiam: sed postquam
praestigiis patroni sui serenavit auditum, velut testudo
caput aperit. Nam cum dixisset, quia nisi Adam
peccasset, ita homines generare potuissent, ut solemus
aut articulos commovere, aut unguiculas exsecare:
addidit,  « Sed si semen ipsum nullum maledictum
habet, quid est quod scriptum est in libro
Sapientiae, <hi>Non ignorans quoniam nequam erat natio illorum,
et naturalis malitia ipsorum, et quia non poterat
mutari cogitatio illorum in perpetuum: semen enim erat
maledictum ab initio</hi> »  <note>(Sap. XII, 10, 11)</note>. Atque ipsum
testimonium quod protulit, subdita argumentatione
prosequitur,  « Nempe de quibuscumque ista dicat, de
hominibus, »  inquit,  « dicit »  <note>(De Nuptiis et Concupiscentia,
lib. 2, n. 17-21)</note>. En qui se profitebatur a
Manichaeorum studiis destitisse, qui sub occasione
sententiae quam non intelligit, maledictum semen,
malitiam naturalem, et inconvertibilem cogitationem
pronuntiat iniquorum. Fama est, apud cataclita Nili
aquarum proruentium strepitu usu aurium accolas
destitutos. Finxerit illud opinio, quae de magnis majora
dispergit: valet tamen exemplum ad castigandam
<pb n="1420"/>
insipientium surditatem, qui fragore terroris mutui,
sicut aspides surdae rerum vocibus obnituntur. Clamat
Augustinus, Nequam est hominum natio, naturalis
malitia, immutabilis cogitatio in perpetuum, semen
maledictum ab initio. Et inveniuntur adhuc, qui illum
non usquequaque Manichaei autument charactere percussum?
Interrogentur hodie quicumque sunt ipsarum
sordium sectatores publici: si aliud dixerint, nos
putemur fuisse mentiti. Ergo si est malitia naturalis,
quomodo te fingis malam non pronuntiare naturam?
Si est semen maledictum ab initio, quomodo te dicis
vitia voluntatum accusare, non seminum? Si immutabilis
cogitatio malignantium est, quomodo te pejeras
liberum arbitrium confiteri? Nisi superest, ut
illos Hebraeos, Sirach, vel Philonem, qui libri ipsius
qui Sapientia dicitur, auctores incerta opinione creduntur,
dicas fuisse Manichaeos.
</p>
          <p>AUG. Quilibet auctor fuerit libri hujus, bene, quia
auctoritatem ejus non respuis. Idoneus est igitur, ex
quo adversus vos, quae possumus invenire, testimonia
proferamus. Nam et Pelagius doctor vester in libro
quem Testimoniorum vel Capitulorum edidit, posuit
ex isto libro quae intentioni suae credidit convenire <note>(De Gestis Pelagii, n. 6)</note>.
Cujus libri auctor magis quia
Manichaeus non fuit, satis aperteque demonstrat,
etiam ab eis qui Manichaei non sunt, et in Ecclesia
Christi legi accipique meruerunt, potuisse dici malitiam
naturalem, sine ulla reprehensione institutionis
et conditionis Dei, naturarum omnium sapientissimi
atque optimi creatoris. Unde et Apostolus non alio
sensu dixisse intellectus est, <hi>Fuimus enim et nos aliquando
natura filii irae, sicut et caeteri <note>(Ephes. II, 3)</note>
            </hi>.
Quod quidam non ad verbum, sed ad sententiam sunt
interpretati dicentes, Fuimus enim et nos aliquando
naturaliter filii irae. Quod autem ait, <hi>sicut et caeteri,</hi> 
ostendit omnes irae filios esse natura, nisi quosdam
eorum a massa perditionis gratia divina discernat.
De alienis ergo ab hac gratia etiam Petrus apostolus
loquens: <hi>Hi vero,</hi> inquit, <hi>velut muta animalia
procreata naturaliter in captivitatem et interitum <note>(II Petr. II, 12)</note>
            </hi>.
Non se quippe exuebant veterem hominem.
Nisi autem vetus omnis homo nasceretur,
nullus parvulus renascendo renovaretur. Absit ergo,
ut cum Creatoris dicatur injuria, naturaliter esse homines
irae filios: sicut sine ulla ejus injuria quisque
dicitur naturaliter surdus, aut naturaliter caecus, aut
naturaliter morbidus; itemque alius naturaliter fatuus,
alius naturaliter obliviosus, alius naturaliter
iracundus; et caetera innumerabilia vitia, sive corporum,
sive, quod est gravius, animorum, Dei opificio
creatorum, ejusdemque Dei occulto, sed justo judicio
vitiatorum. Idem quippe ipse totius hominis creator:
et tamen quamvis cum ejus laude natura sit homo;
nullo modo tamen cum ejus vituperatione natura vitiosus
est homo. Scimus itaque non vitia, sed naturas
esse tribuendas conditori Deo: sed unde sint vitia,
<pb n="1421"/>
debet dicere, qui vult resistere Manichaeo. Et de aliarum
quidem rerum vitiis, quas a Deo creatas fatemur,
sed ejus sapientissima ordinatione, sive bonis, sive
etiam malis angelis subditas, respondere facillimum
est, ab eis quibus subjacent, earum quoque semina
posse vitiari, ut non solum fiant, verum etiam concipiantur
nascanturque vitiosae. De homine agitur, de
rationali animante, de imagine Dei agitur, cujus natura
nullo modo diaboli ludibrium fieret, quem recte
credimus auctorem esse vitiorum, nisi per justum
Dei judicium propter originale peccatum. Denique
nec vos ipsi, quantum existimo, dicere audetis, quamvis
dogma vestrum haec tam dira sequatur absurditas,
in paradiso exortura fuisse tot ac tanta vitia naturalia,
si peccante nemine, illa in qua est condita, naturae
humanae felicitas permaneret. Vos autem negantes
originale peccatum, profecto naturam quam Deus non
creavit, ex cujus commixtione sint hominum cum
quibus nascuntur vitia, facitis introduci. O perversi
haeretici, Manichaeorum adjutores, de Manichaeis calumniatores,
et Catholicorum eadem concorditer
contra vos vera dicentium aliorum contentiosi criminatores,
aliorum subdoli adulatores!</p>
        </div3>
<div3>
          <head>CXXIV.</head>
          <p>
 JUL. Exspectet nunc forsitan lector, quomodo
hoc testimonium debeat intelligi: quod certe
non pertinere ad traducem peccati, nec ad Manichaeorum
opinionem, iste ipse qui fuerat ejus usurpator,
ostendit; ait enim,  « De quibuscumque hoc dicat, de
hominibus dicit: »  cum certe si de naturali peccato
diceret, non de quibuscumque, sed de omnibus loqueretur.
Opinio quippe Manichaeorum generaliter cunctorum
mortalium infamat naturam: sententia vero
de qua quaerimus, etiam ab ipso plagiatore suo recipit
testimonium, quod non in omnes, sed in aliquos
prolata sit. Ex quo constat, nullum ei negotium fuisse
cum traduce, quae nequaquam universos, sed plerosque
percellit. Igitur ostenso nihil de ea spectare ad
profanam opinionem, ipsius libri suffragio scriptoris
ejus sanitas asseratur. Loquitur ad Deum: <hi>Misereris
omnium, quoniam omnia potes, et dissimulas peccata
hominum propter poenitentiam: diligis enim omnia quae
sunt, et nihil odisti horum quae fecisti. Quomodo enim
posset aliquid permanere, nisi tu voluisses? Parcis autem
omnibus, quoniam tua sunt, Domine, qui animas
diligis. Bonus enim spiritus tuus est in omnibus: propter
quod hos qui errant, partibus corripis, et de quibus peccant
admonens alloqueris, ut relicta malitia credant in
te, Domine <note>(Sap. XI, 24-XII, 2)</note>
          </hi>.
</p>
          <p>AUG. Quomodo miseretur omnium Deus, cum alia
Scriptura dicat, <hi>Non miserearis omnium qui operantur
iniquitatem <note>(Psal. LVIII, 6)</note>
            </hi>; nisi quia et in illis quorum
non miseretur, omnes homines ita sunt, ut omnia
genera hominum intelligantur; sicut dictum est, <hi>Decimatis
omne olus <note>(Luc. XI, 42)</note>
            </hi>, id est, omne oleris
genus? Quid autem te adjuvat, quod scriptura libri
Sapientiae non de omnibus hominibus loquebatur, ubi
ait, quod naturalis esset malitia illorum. Neque enim
<pb n="1422"/>
quia de quibusdam, non de omnibus hominibus agebat,
ideo etiam fecit intelligi nullos alios esse tales;
cum Apostolus dicat, <hi>Fuimus et nos aliquando natura
filii irae, sicut et caeteri.</hi> Israelitas autem illo tempore
non quidem etiam ipsos omnes, sed pios, ab his de
quibus dictum est, <hi>Naturalis malitia eorum,</hi> non discernebat
natura, sed gratia; propter quod etiam Dei
filii sunt nuncupati. Videndum est etiam, quomodo
dictum sit, <hi>Diligis omnia quae sunt:</hi> quoniam sunt
etiam iniqui; et alibi scriptum est, <hi>Odisti omnes quoperantur
iniquitatem <note>(Psal. V, 7)</note>
            </hi>. Diligit ergo et ipsos,
in quantum homines sunt, odit in quantum iniqui
sunt; et damnat eos quia iniqui sunt, et facit esse
quia homines sunt: <hi>Quia nihil,</hi> inquit, <hi>odisti horum
quae fecisti.</hi> Amat ergo Deus homines usque adeo, ut
etiam, cum iniqui sunt, amet ut homines sunt, quamvis
oderit quod iniqui sint. Ac per hoc iniqui quos
Deus odit, et sunt homines, quoniam Deus suum
amat opificium; et miseri sunt, quoniam Deus amat
judicium.</p>
        </div3>
<div3>
          <head>CXXV.</head>
          <p>
 JUL. Cernisne quam infesta sit opinioni
vestrae gratificatio Dei laudatoris? Dicit eum condere
animas, et amare: quod a vobis negatur, qui juratis
innocentium animas esse sub diabolo, et exosas Deo;
cum nihil habeant aliud, quam quod ab auctore sortitae
sunt.
</p>
          <p>AUG. Ergo secundum te, et fatuitatem a Deo auctore
sortiuntur quicumque fatui nascuntur, quos
magis quam mortuus dicit sacra Scriptura esse lugendos <note>(Eccli. XXII, 13)</note>.
Sed istorum quoque animas
secundum quemdam modum, id est, ut sint, ut vivant,
ut sentiant, ut quamvis obtunsa mentis acie, tamen
pecoribus antecellant, amat utique Deus. Alia autem
est illa dilectio, de qua scriptum est: <hi>Neminem diligit
Deus, nisi eum qui cum sapientia habitat <note>(Sap. VII, 28)</note>
            </hi>.
Sed vos dicite, unde plus amet Deus animas parvulorum,
quibus providet lavacrum regenerationis, ut eos
mittat in regnum; et unde aliis non praestet hoc beneficium:
cum eos non discernant ulla merita voluntatum,
nec sit apud Deum, quam nobis insulsissime soletis
objicere, acceptio personarum. Quanquam ubi
dictum est, <hi>Amas animas,</hi> nec dictum est, Omnes
animas, nulla sit quaestio. Fortasse quippe sic positum
est, ut omnes Deus animas condat; nec omnes
tamen diligat, sed quas a caeteris non meritis earum,
sed suae gratiae largitate discernit, ut habitent cum
sapientia: quia <hi>neminem diligit Deus, nisi eum qui cum
sapientia habitat: Dominus autem dat sapientiam <note>(Prov. II, 6)</note>
            </hi>.</p>
        </div3>
<div3>
          <head>CXXVI.</head>
          <p>
 JUL. Poenitentiam quoque, quam Deum
affirmat dare, vestrum dogma non recipit, in quo
malum naturale et nequitia mutari nesciat continetur.
</p>
          <p>AUG. Imo nos potius contra vos dicimus, et ipsam
poenitentiam Deum dare: quia licet voluntate quisque
agat poenitentiam; praeparatur etiam voluntas a Domino <note>(Id. VIII, sec. LXX)</note>,
 <hi>et haec est immutatio
dexterae Excelsi,</hi> quam sacer insonat Psalmus <hi>(Psal.
<pb n="1423"/>
LXXVI, 11)</hi>; quia ut fleret Petrus, eum respexit Dominus <note>(Luc. XXII, 61, 62)</note>:
unde ait de quibusdam
coapostolus ejus, <hi>Ne forte det illis Deus poenitentiam <note>(II Tim. II, 25)</note>
            </hi>.
Et quod immutabilis malitia dicitur,
homini est immutabilis, qui eam mutare non potest;
non Deo, qui omnia potest.</p>
        </div3>
<div3>
          <head>CXXVII.</head>
          <p>
 JUL. Quod autem commendavit admonere
Deum, ut relicta malitia peccatores credant in eum,
evertit omnino opinionem naturalis mali: quia certum
est relinqui non posse congenita.
</p>
          <p>AUG. Possunt etiam congenita relinqui; sed quando
id operatur in homine Omnipotens: nam et corruptio
congenita est corpori, quod tamen erit incorruptibile.</p>
        </div3>
<div3>
          <head>CXXVIII.</head>
          <p>
 JUL. Hinc explicata patientia Dei, et dispensatione
mitissima, qua non vult mortem morientis,
nisi ut revertatur et vivat, approbare quod dixerat
etiam per exempla persistit, facitque mentionem
eorum, qui in terra Chananaea viventes pessime iram
Omnipotentis accenderant, ut impenderetur ultione
justissima Israelitarum triumphis, sub Dei jam lege
viventium. <hi>Illos enim antiquos habitatores sanctae tuae
terrae odiens, quoniam odibilia opera tibi faciebant, per
medicamina et sacrificia injusta, et necatores filiorum
sine misericordia, voluisti perdere per manus parentum
nostrorum, ut dignam percipiant peregrinationem puerorum
Dei, quae tibi omnium charior est terra <note>(Sap. XII,
3-7)</note>
          </hi>. Septem gentes, quibus ex maxima parte deletis,
Israelitis terra repromissionis data est, propter
quid Deus voluerit perire, testatur. Ne enim in una
hominum natura per aliquam personarum acceptionem
apud Deum videretur esse discretio; propter
quid Chananaei meruerint interfici, commendat. <hi>Illos</hi> 
ergo <hi>antiquos habitatores sanctae tuae terrae,</hi> inquit, <hi>odio habuisti.</hi> 
 Quamobrem? Certe secundum te debuit
subdere, quia de diabolica erant commixtione generati,
quia a tenebrarum principe possidebantur,
quia tabificavit Adam omnes de sua stirpe venturos.
Verum nihil horum: sed quam causam reddit odiorum?
Sola opera commissa per voluntatem liberam. <hi>Oderas,</hi> 
inquit, <hi>eos, quoniam exosa tibi opera faciebant.</hi> Verum
ne nesciremus, quae essent opera, tuque haec gentium
facta concupiscentiam genitalem vocares, ipsas
species operationis exsequitur. <hi>Per medicamina,</hi> inquit, <hi>et sacrificia injusta, et necatores erant filiorum
sine misericordia;</hi> 
 id est, maleficiis et sacrificiis serviebant,
quae injusta erant, cum idolis offerebantur,
cultu Creatoris abjecto: quibus sacrilegiis ipsas
necessitudines deputabant; daemonas videlicet etiam
parricidiorum immanitate placantes. Vide itaque
quam non de eo loquatur crimine, quod confingit Manichaeus,
id est, cunctis per naturam adhaerente
mortalibus, qui hinc illos potissimum offendisse
commemorat, quod nec a parvulorum suorum exitiis
temperabant. Quorum certe mors non recurreret ad
<pb n="1424"/>
interfectoris invidiam, si propter unum peccatum
et parricida Deo displiceret, et filius.
</p>
          <p>AUG. Sic ista loqueris, quasi propter unum aliquod
peccati genus omnes homines puniantur, aut nos dicamus
propter solum originale peccatum esse irae
filios eos, qui jam grandes aetates agunt. <hi>Quisquis
non credit in Filium,</hi> sicut ait ipse Filius, <hi>non habebit
vitam, sed ira Dei manet super eum <note>(Joan. III, 36)</note>
            </hi>:
sed sunt aliis alii pejores, super quos Dei utique ira
major manet; nec tamen omnes sic evertuntur atque
delentur, ut isti de quibus agitur, qui terram, quae
Israelitis data est, possidebant. Quid est ergo quod
dicis,  « Vide itaque quam non de eo loquatur crimine,
quod confingit Manichaeus? »  ubi vis intelligi
originale peccatum; quod non confingit Manichaeus,
sed, ut caeteri Catholici, et contra vos, et contra Manichaeum
confitetur Ambrosius: quia non est alienae
naturae commixtio, quam Manichaeus inducit; sed
nostrae depravatio de peccato, quod in mundum per
unum hominem intravit, et per omnes homines pertransiit,
quod contra fidem catholicam vos negatis.
Usque adeone caecus es, ut non videas, quia si propterea
peccatum originale non est, quia hic commemoratum
non est, nec alia peccata peccata erunt, quae
hic commemorata non sunt, sive istis minora, sive
majora? Numquid ideo Sodomitae deleti non sunt,
quia non de illis dictum est quod maleficia et parricidalia
sacrificia faciebant? aut ideo isti Chananaei
deleti non sunt, quia non de illis dictum est quod masculi
in masculos turpitudinem operabantur? Verumtamen
tacitum non est, quod erat eorum malitia
naturalis; quae quidem omnium hominum, sed in
aliis minor, in aliis major est: sicut corpora corruptibilia
sunt omnium, sed alias animas minus, alias
plus gravant, pro diversitate judiciorum Dei, occultorum
quidem, sed sine ulla dubitatione justorum.
Quid ergo mirum, si cum causa exponeretur, cur in
eos talis vindicta processerit, non voluntaria tantum
eorum malitia commemorata est, verum etiam naturalis,
cui praeter generis humani commune contagium,
accesserat aliquid amplius ex maledictione
prophetica (sanctus enim Noe suum nepotem Chanaan
progenitorem maledixit illorum) <note>(Gen. IX, 25)</note>;
non utique injuste, cui tamen esset obnoxia, obligatione
successionis, in prole? Quod apparet etiam in
parvulis eorum, qui cum suis parentibus, et hoc jubente
Deo, sine ullius aetatis exceptione deleti sunt <note>(Deut. II, 34)</note>:
cum majores propterea maxime Deo
displicuerint, quod daemonibus fundere solerent
suorum sanguinem parvulorum. Nec Deus praecepit
eisdem parvulis parci: imo praecepit omnino
non parci. Hinc intellige <hi>semen ab initio maledictum:</hi> 
neque enim eum qui hoc praecepit, dicere
audebis injustum. Quod si tibi venisset in mentem,
non ideo sejungeres a parentibus impiis innocentiam
filiorum, quod  « inde potissimum offenderint parentes
<pb n="1425"/>
Deum, quia nec a parvulorum suorum exitiis
temperabant. Quorum certe mors, »  inquis, non recurreret
ad interfectoris invidiam, si propter unum
peccatum et parricida Deo displiceret, et filius. » 
Nec vides ita displicuisse Deo necatores filiorum, ut
tamen eosdem quoque filios cum his juberet occidi.
Neque enim, quia illi impiissime etiam filios daemoniis
immolabant, ideo non debuerunt etiam iidem
filii, non humano scelere, sed judicio divino, utique
justo, quamvis occulto, tanquam semen maledictum,
sicut factum est, pariter interire. Haec non attendis,
dum eloquentia sine sapientia raperis, et flumine
vanitatis vis esse disertus, desertus lumine veritatis.</p>
        </div3>
<div3>
          <head>CXXIX.</head>
          <p>
 JUL. <hi>Verum et his,</hi> inquit, <hi>tanquam hominibus
pepercisti, et misisti praecedentes exercitum vespas;
non quia impotens eras in pugna impios justis subjicere,
sed partibus judicans dabas locum poenitentiae.</hi> Aculeis,
inquit, muscarum etiam illos ipsos sacrilegos stimulabas,
ut potentiam vindicantis de ludicro suae afflictionis
adverterent. Sed postquam ex consilio Dei, et
ultionis genere voluntaria peccata patuerunt, quorum
rejectio exspectabatur et petebatur; tunc demum in
obstipam punitorum profanitatem scriptoris assurgit
invectio, dicitque illos tantam inisse cum criminibus
familiaritatem, ut innata quodam modo viderentur. <hi>Non ignorans,</hi> 
 inquit, <hi>quoniam nequissima fuerit natio
illorum, et naturalis malitia ipsorum, et quoniam non
poterat commutari cogitatio eorum in perpetuum; semen
enim erat maledictum ab initio: nec timens aliquem, veniam
dabas peccatis illorum <note>(Sap. XII, 8-11)</note>
          </hi>. Cum, inquit,
tu tam benigne tamque patienter et poenitentiae
tempus indulseris, et speculam admonitionis infixeris,
ut justitiam ac misericordiam ab omni infamia,
ab omni suspicione crudelitatis assereres: tamen illi
spreverunt commonitiones tuas, qui beneficia praemissa
despexerant, velut qui velint probare de illius esse
semine Cham, in quem Noc beatus nuditate derisa,
censura patria fuerat maledicta jaculatus. Quid ergo
mirum, si majoris eorum proterviae merito, sententiae
erat austeritate perculsus, recordatus est scriptor
in maculam posterorum non desistentium ab aemulatione,
cum frequenter in lege imitatio, posterorum
necessitudinis quoque vocabulis arguatur? Sic quippe
Dominus in Evangelio ad Judaeos: <hi>Vos,</hi> inquit, <hi>ex
patre diabolo estis <note>(Joan. VIII, 44)</note>
          </hi>. Et Daniel contra
spurcos presbyteros, de Israel tamen stirpe venientes,
eodem genere legitur invectus: <hi>Semen,</hi> inquit, <hi>Chanaan,
et non Juda <note>(Dan. XIII, 56)</note>
          </hi>. Ezechiel quoque
propheta exprobrat plebi Jerusalem: <hi>Mater tua,</hi> inquit, <hi>Cetthaea, et pater tuus Amorrhaeus 
 <note>(Ezech. XVI, 3,
45)</note>
          </hi>. Est ergo hic usus ut ad voluntatis invidiam infamatio
stirpis accedat, nimiumque crimini videatur
<pb n="1426"/>
adhaerere, per cujus meritum convicium patiuntur et
semina. Servatur autem hic idem mos etiam in bonorum
parte, ut cum videtur homo per omnia probus,
congenitis dicatur florere virtutibus. Unde et beatus
Job misericordiae affectum quo subveniebat indigentibus,
de uberibus se traxisse, imo de utero matris suae
secum confirmat egressum <note>(Job XXXI, 18)</note>. Nihil ergo
rebus perspicuis, aut similitudo, aut exaggeratio, aut
ambiguitas praejudicare potest: quoniam cum certum
sit nunquam naturalium rerum correctionem a mortalibus
reposci, praecipiat autem Deus ut desistant homines
a malo; omni vero verius approbatur, naturale
 peccatum non esse posse.
</p>
          <p>AUG. Putasti quidem te exposuisse verba libri Sapientiae:
sed non ea sineris eludere verbis insipientiae.
Satis enim apparet, et clarum est, quomodo illa
natio nequissima dicta sit, ejusque malitia naturalis;
quomodo etiam sit appellata, semen maledictum ab
initio. Si enim, ut tu putas, propter aemulationem, id
est imitationem, dictum fuisset, qua imitati sunt majorem
suum Cham, quem sui peccati merito maledixit
pater ejus Noe: profecto Deus quando in istam nationem
vindictam justissimam protulit, juberet ejus
parvulis parci, quos dicere non potes suorum majorum
imitatione meruisse supplicium. Cum ergo eis non
solum non jussit praeberi misericordiam, sed ut parem
vindictam cum parentibus sumerent, ipse insuper
jussit, qui utique aliquid injustum jubere non potuit;
satis evidenter lucet, quod non propter exaggerationem,
neque propter imitationem, sed propter generationem
dicta est eorum malitia naturalis, et ipsi semen
maledictum ab initio. Nam contra errorem vestrum,
in hoc ipso semine, de quo agitur, prophetica
vigilavit auctoritas, ut Noe justus peccantem Cham filium
in ejus malediceret filio, id est, Chanaan; ut
hinc intelligeremus, vinctos esse filios meritis patrum,
nisi hoc vinculum generatione tractum, regeneratione
solvatur. De isto ergo Chanaan ducunt originem Chananaei,
qui dicti sunt semen maledictum ab initio:
quorum etiam parvuli, quia et ipsi hoc erant, non
imitatione, sed stirpe interfici cum parentibus divinitus
jussi sunt. His Chananaeis fuisse similes impudicos
seniores, Daniel propheta intelligi voluit, quando
eis dixit, <hi>Semen Chanaan, et non Juda,</hi> tanquam diceret,
Similes filiis Chanaan, et non filiis Juda: sicut
dictum est, <hi>Generatio viperarum <note>(Matth. III, 7)</note>
            </hi>, propter
quamdam similitudinem malitiae viperinae. Ubi
autem Dominus ait, <hi>Vos a patre diabolo estis;</hi> revera
imitationem voluit, non semen intelligi: sed nec ipse
dixit, Vos semen diaboli estis. Et ubi scriptum est, <hi>Pater tuus Amorrhaeus, et mater tua Cetthaea,</hi> 
 apparet
ideo dictum, quod eos fuerant imitati quibus hoc dicebatur:
denique nec ibi dictum est, Semen Amorrhaeorum,
vel Cetthaeorum. Non ergo ut dixisti, <hi>propter
meritum voluntatis nimium criminibus adhaerentis,
<pb n="1427"/>
convicium patiuntur et semina.</hi> Absit enim ut sancta
Scriptura seminibus, sicut tu hominibus, convicietur
immeritis. Ubi autem sanctus Job <hi>affectum misericordiae
de utero matris secum,</hi> sicut commemoras, <hi>egressum
confirmat;</hi> et eum putas, ut eumdem affectum
multum commendaret, hoc dixisse, non quod ita esset:
cur non, quaeso te, annuimus esse quosdam natura
misericordes, si natura quosdam non negamus excordes?
Sunt enim nonnulla congenita, quae in aetate qua
usus incipit esse rationis, sicut ipsa ratio, incipiunt apparere.
Proinde hominibus natura filiis irae propterea
dantur praecepta vivendi, quia datur et gratia, ut qui
jubet juvet; ac sic mala non solum quae voluntate
sunt addita, verum etiam quae sunt congenerata, vincantur.
Quod enim hominibus impossibile est, Deo
facile est <note>(Matth. XIX, 26)</note>. Quibus autem non datur Dei
gratia, propter quam dictum est, <hi>Quis enim te discernit?
quid autem habes quod non accepisti <note>(I Cor. IV, 7)</note>
            </hi>?
praevaricatores fiunt, accedente lege, non justi. Sed hi
quoque ad utilitatem vivunt filiorum misericordiae,
ut eos videntes, et quid sibi non merito, sed gratis
donetur intelligentes, non extollantur, sed qui gloriatur,
in Domino glorietur <note>(II Cor. X, 17)</note>.</p>
        </div3>
<div3>
          <head>CXXX.</head>
          <p>
 JUL. Sequitur vero Sapientia: <hi>Quis tibi imputabit
si perierint nationes, quas tu fecisti, cum non sit
alius Deus, quam tu, cui cura est de omnibus? Sed cum
sis justus, juste omnia disponis; ipsum quoque qui non
debet puniri, condemnare, exterum aestimas a tua virtute:
virtus enim tua justitiae initium est.</hi> Astipulatur
certe communi prudentum rationi, quia maximum in
Deo signum justitia sit, quam Manichaeus, et Traducianus
omni conatu fabularum suarum pernegat.
</p>
          <p>AUG. In conviciando cui te dicam similem, nisi tibi?
Si autem saperetis Deum esse justum, nunquam congenita
vitia, vel corporis humani, vel animi, quae
negare non potestis, tribueretis opificio ejus, sed judicio;
et hinc originale peccatum, sive peccata, intelligeretis,
non negaretis.</p>
        </div3>
<div3>
          <head>CXXXI.</head>
          <p>
 JUL. Denique post paululum sequitur: <hi>Illos enim castigando, bonae spei fecisti filios tuos, quoniam
judicans, das in peccatis locum poenitentiae. Si
enim inimicos servorum tuorum et morti debitos cum
tanto cruciatu admonitionis liberasti, dans tempus et locum
per quem possit mutari malitia; cum quanta diligentia
judicas filios tuos, quorum parentibus et juramenta
et pacta dedisti bonarum promissionum? Cum
ergo nobis disciplinam das, inimicos nostros multipliciter
flagellas, ut bonitatem tuam cogitemus judicantis <note>(Sap. XII, 12-21)</note>
          </hi>.
</p>
          <p>AUG. Quare Deus, cum sit praescius omnium futurorum,
tempus et locum per quem possit mutari malitia,
dederit etiam eis, de quibus dictum erat, quod
eorum cogitatio non poterat mutari in perpetuum, satis
ostendit, ubi ait, <hi>Bonae spei fecisti filios tuos, quoniam
judicans das in peccatis locum poenitentiae.</hi> Ad hoc
ergo datur tempus et locus poenitentiae etiam filiis irae
<pb n="1428"/>
deditis morti, et poenitentiam non acturis, quia sunt
inter illos, vel exorturi sunt de illis filii misericordiae,
quibus hoc prosit, quod illis non profuit. Itaque etiam
super filios perditionis non est inanis Dei nec infructuosa
patientia: necesse est enim prosit eis quos ex
massa perditionis non humana merita, sed gratia divina
discernit; cum vel gratias agunt, quod ab eis
Dei misericordia discernuntur, vel ex perituris non
perituri, Dei dispositione nascuntur.</p>
        </div3>
<div3>
          <head>CXXXII.</head>
          <p>
 JUL. Advertis ergo quantam distinctionem
superficies verborum fecerit de naturis duarum plebium:
Israelitas filios Dei vocat, et Chananaeos semen
maledictum. Si hoc quod sonat ad generationes referretur
et partus; dicendum erat, aliam esse religiosorum
generationem, aliam profanorum.
</p>
          <p>AUG. Numquid quoniam cum audimus filios Dei,
intelligimus gratiam; ideo cum audimus filios hominum,
non debemus agnoscere confiterique naturam?
Quid est ergo quod dicis, non inveniendo quid dicas,
homo contentiose? Cognosce quod verum est, attende
quod clarum est. Semen maledictum Chananaei dicti
sunt propter tam malam progeniem, ut Deo justissimo
vindicante atque imperante, nec ejus parvulis parceretur,
qui parentes suos nulla voluntatis imitatione
sectati sunt. Filii vero Dei dicti sunt Israelitae, non
propter progeniem naturae, sed propter adoptionem
gratiae. Sive ergo dicantur filii et filii, sive semen et
semen, quid te juvat ista consonantia nominum, ubi
rerum est tanta distantia?</p>
        </div3>
<div3>
          <head>CXXXIII.</head>
          <p>
 JUL. Dum constaret tamen, secundum
etiam hanc vanitatem, traducem primi non esse peccati:
quod interruptum multarum simul semina gentium
perdocebant.
</p>
          <p>AUG. Aliud est illius unius hominis semen, quod
sunt omnes homines; aliud diversa diversarum
gentium semina, quae illud non interrumpunt, quia
ex illo cuncta descendunt: neque agunt sua varietate,
ut illud peccatum primi hominis, quo mutari meruit
humana natura, quibuslibet longe post natis sit posteris
ejus noxium; sed ut magis minusve sit innoxium.
Sicut enim quidam parentes aggravant peccatum
originale, ita quidam relevant: sed nemo tollit,
nisi ille de quo dictum est, <hi>Ecce Agnus Dei, ecce qui
tollit peccata mundi <note>(Joan. I, 29)</note>
            </hi>; cui nullum bonum
hominis impossibile, nullum malum est insanabile.</p>
        </div3>
<div3>
          <head>CXXXIV.</head>
          <p>
 JUL. Porro, sicut illud quod de laude
dicitur Judaeorum, non ad hoc valet, ut quisquam
genuina credatur sanctitate fulgere: ita etiam quod
naturalis malitia vocatur, non ad hoc valet, ut semina
vitiosa commendet, sed sine praejudicio naturae,
cujus imperturbabilis ratio est, quae quidquid habet,
a Deo suo auctore sortitur, varietas ista verborum,
aut invectionis impetum signat, aut laudationis officium.
</p>
          <p>AUG. Si non est cujusquam sanctitas genuina, quomodo
dictum est Jeremiae, <hi>Priusquam de vulva exires,
<pb n="1429"/>
sanctificavi te <note>(Jerem. I, 5)</note>
            </hi>? Quomodo etiam dictum
est de Joanne Baptista, <hi>Spiritu sancto replebitur jam
inde ab utero matris suae?</hi> quod exsultatio ejus quoque
ostendit, quando Elizabeth praegnantem conjugatam
praegnans virgo Maria salutavit <note>(Luc. I, 15, 41, 44)</note>.
An et haec dicta non proprietatis sunt dicta praeconio,
sed laudationis officio? Sic agite, sic vanescite; hoc
ut dicatis, vestrae restat insaniae. Quid enim Jeremiam,
quid Joannem tumori vestrae frontis apponimus;
quando ipsum Christum non discernitis a carne
peccati, nullamque carnem dicentes originaliter esse
peccati, sic illum caeteris coaequatis, ut etiam ipsum
habuisse genuinam negare cogamini sanctitatem,
qui natus est de Spiritu sancto et virgine Maria,
expers omnino delicti, quia expers illius conceptionis
quae commixtione fit sexuum? Quia et Jeremias et
Joannes, quamvis sanctificati in uteris matrum, traxerunt
tamen originale peccatum. Nam quo alio merito
interirent eorum animae de populo suo, nisi die
octavo circumciderentur; id est nisi ad Christi gratiam
pervenirent, quem die octavo, id est, post septimum
sabbati, resurrecturum propter justificationem
nostram, carnis illa circumcisio figurabat? Erant
ergo illi et natura filii irae ab uteris matrum, et gratia
filii misericordiae ab uteris matrum; quia nec illa eis
adhuc inerat sanctitas, quae vinculum solveret successionis
obnoxiae quod suo tempore solvi oportebat,
et inerat tamen quae praeconem Christi a maternis
visceribus designabat. Sed novus haereticus, religiosus
 physicus vis putari, cum dicis, <hi>naturalem malitiam
et semen maledictum sine praejudicio naturae dici,
cujus,</hi> inquis, <hi>imperturbabilis ratio quidquid habet, a
Deo suo auctore sortitur.</hi> Nonne te admonent ut cor
habeas, saltem qui fatui nascuntur? Nec tamen vel
ipsi fatui Deum dicere audent fatuitatis auctorem. Nec
utique, ut Manichaeus desipit vel insanit, alienae naturae
commixtio, sed nostrae depravatio invexit hoc
vitium. Hujus ergo vitii meritum, et aliorum naturalium
quorumque vitiorum non inveniunt, qui sani
sunt in fide, nisi originale peccatum.</p>
        </div3>
<div3>
          <head>CXXXV.</head>
          <p>
 JUL. Sicut autem hic semen maledictum,
sic alibi equidem, ubi major est lectionis auctoritas,
semen dicitur benedictum. Loquens enim de Israelitis
Isaias propheta, <hi>Aedificabunt,</hi> inquit, <hi>domus, et ipsi
inhabitabunt; pastinabunt vineas, et ipsi manducabunt
fructus earum: non aedificabunt, et alii habitabunt; et
non pastinabunt, et alii manducabunt. Secundum enim
dies ligni vitae, erunt dies populi mei: opera labiorum
eorum perseverant</hi>; <hi>electi mei non laborabunt in vacuum,
nec filios procreabunt in maledicto, quia semen
benedictum a Deo est <note>(Isai. LXV, 21-23)</note>
          </hi>.
</p>
          <p>AUG. Hanc Isaiae prophetiam si intelligeres, non
eam nobis ut elabereris, sed tibi potius ut corrigereris
<pb n="1430"/>
opponeres. Aliud enim non mortale, sed immortale;
nec carnale, sed spirituale semen videres: quod videbat
Joannes evangelista, quando dicebat, <hi>Omnis
qui natus est ex Deo, non peccat; quia semen ejus in
ipso manet <note>(I Joan. III, 9)</note>
            </hi>. Secundum hoc semen quisque
non peccat: quia et si peccat ut homo, habet
tamen alterum semen, secundum quod semen non
potest peccare, quia ex Deo natus est. Secundum hoc
semen filii non procreantur in maledicto. In quibus
Prophetae verbis evigilare debuisti, et advertere quod
non pro magno munere hoc promitteretur populo Dei,
nisi quia procreantur filii in maledicto secundum atterum
semen, quod est ex Adam; non autem procreantur
in maledicto secundum Christum, quod est
semen benedictum ab initio. Ipse est enim et Sapientia
Dei, de qua dictum est, <hi>Lignum vitae est omnibus
amplectentibus eam <note>(Prov. III, 18)</note>
            </hi>: unde et iste Propheta,
vel Deus potius per Prophetam, <hi>Secundum dies
ligni vitae,</hi> inquit, <hi>erunt dies mei populi.</hi> Vita aeterna
et immortalis promittebatur his verbis, non carnalibus,
sed spiritualibus Israelitis. Ibi vineae spirituales
et domus non quandoque morientibus pastinatoribus
et aedificatoribus suis possidebuntur ab aliis, sed ab
ipsis sine fine viventibus. Ergo agnosce duo genera
seminum, unum generationis, et alterum regenerationis:
et noli esse incredulus, sed fidelis.</p>
        </div3>
<div3>
          <head>CXXXVI.</head>
          <p>
 JUL. Patiantur ergo pueruli de istis verborum
contrarietatibus quaestionem, ut nullius majoris
rei quam sonorum capaces pro alludentibus sibi
poculis praelientur: catholica vero fides neque jurgare
adversum se legem Dei credit, neque ullam auctoritatem
in exitium rationis admittit; nec cuiquam
opinioni atque adulationi in maculam divinae aequitatis
auscultat: sed ut Deum non solum credit, verum
etiam novit omnium naturarum creatorem; ibi
peccatum nulli alii quam liberae imputat voluntati: per
quae omnia traducem peccati falsam esse non dubitat.
</p>
          <p>AUG. Catholica potius fides peccatum esse originale
non dubitat: quam fidem non pueruli, sed graves
atque constantes viri, docti in Ecclesia, et docentes
Ecclesiam, usque ad diem sui obitus defenderunt. Vos
autem legem Dei adversum se, sicut dicis, jurgare
non creditis, et ipsi adversus eam caeca impietate vel
impia caecitate jurgatis. Ideo enim auctoritatem nullam
in exitium rationis vos jactatis admittere; ut rationibus
vestris, quae non rationes, sed deceptiones
sunt, etiam divina deponatur potius, quam exponatur
auctoritas. Quamvis nemo ita esse debeat gravis
corde, ut decipiatur ratione Pelagii, quam velut
exponens Apostolum protulit, et ait: <hi>Corpus mortuum
propter peccatum, ideo dictum, quia corpus moritur
peccatis, quando avertitur a peccatis.</hi> Contra quam vanitatem
non disputandum, sed Apostolus ipse legendus
est, dicens: <hi>Si autem Christus in vobis, corpus
quidem mortuum est propter peccatum, spiritus autem
<pb n="1431"/>
vita est propter justitiam. si autem spiritus ejus, qui
suscitavit Jesum a mortuis, habitat in vobis</hi>, <hi>vivificabit
et mortalia corpora vestra per inhabitantem spiritum
ejus in vobis <note>(Rom. VIII, 10, 11)</note>
            </hi>? Quid apertius?
quid lucidius? Quis, rogo, contra istam manifestationem,
nisi haeretica insania, negaret originale peccatum?
Propter quod peccatum etiam nunc utique
adhuc corpus est mortuum; quamvis jam propter
justitiam vita sit spiritus. Sed <hi>vivificabit,</hi> inquit, Deus <hi>et mortalia corpora vestra.</hi> 
 Quis oblatraret huic veritati,
<pb n="1432"/>
nisi rabies vanitatis, quae se jactat <hi>nulli opinioni
atque adulationi auscultare in maculam aequitatis divinae;</hi> 
cum potius aequitatem divinam negare cogatur,
quisquis deceptus fuerit a vobis? Quoniam tot vitia
vel corporum, vel ingeniorum, cum quibus nascuntur
homines, si nullius peccati dicuntur trahere meritum,
procul dubio Dei negatur justum esse judicium. Itaque,
cum voluntati peccata sic imputatis, ut voluntati
primi hominis originale peccatum imputare nolitis,
omnia mala quae trahunt vel patiuntur infantes, iniquo
Dei judicio, eos qui vobis credunt, imputare
compellitis.</p>
</div3>
      </div1>

<div1>
        <head> <hi>LIBER QUINTUS.</hi> </head>

<pb n="1431"/>
<p>Confirmat Augustinus, et a Juliani calumniis vindicat ea quae in libro secundo de Nuptiis et Concupiscentia, capite duodecimo
et quibusdam sequentibus scripsit, in primis videlicet quod eam commixtionem sive commotionem pudendam
membrorum non haberet natura sana, quam habet natura vitiata: ac per hoc quod is qui inde nascitur, indigeat renasci.
Deinde quod ibi capitibus 14, 20, 26, contendit, Julianum apostolicis duobus testimoniis, I Cor. XV, 36, 38, et Rom. I, 27,
sententiaque evangelica Matth. VII, 17, seu XII, 33, perperam abusum esse. Quod capite vigesimo octavo asseruit, malum
seu voluntatem malam ideo ex opere Dei bono oriri potuisse, quia ipsum quanquam bonum, de nihilo factum est, non de
Deo. Ac postremo quod capite decimo septimo docuit, sic Deum creare malos, quomodo pascit et nutrit malos.</p>
<div3>
          <head>I. </head>
<p>
            <pb n="1431"/>JULIANUS. Compertum est omnis aevi periculis
apud paucos incorrupti reverentiam vigere judicii, qui
et scientiae studiis dediti, et virtutum appetentes, vel
possunt indagare verum, vel repertum audent tueri;
aut, sicut ait Apostolus, <hi>exercitatos habent sensus, ad
discretionem boni malique <note>(Hebr. V, 14)</note>
            </hi>; nec ullis adversorum
franguntur procellis, qui de eodem audiunt
praeceptore, usque ad sanguinem resistendum esse
peccatis <note>(Id. XII, 14)</note>. Hi ergo prudentes, quos stolidorum
populi faciunt paucos videri, scientiae et fortitudini
juxta prorsus student. Neutra enim absque
altera aut fructum assequitur, aut honorem: quoniam
et fortitudo nisi optimis per scientiam admota
rebus est, in despicabilem erumpit insaniam; et e
regione examinatae justitiae leges, nisi magnanimitatis
murus incluserit, praedae confestim patebunt, ac
servitum criminibus abducentur. Has ergo bigas, sine
quibus triumphari de mundi erroribus nequitur, diversis
aetatibus rarissimi quique, qui colerent et jugarent
atque regerent, exstiterunt: quoniam et scientiae
studium tam fuga laboris quam saecularium
curarum diversitas impedit, et constantiam aerumnarum,
quae ab improbis excitantur, formido percellit.
Quae oppugnationum genera vincunt quidem fideles
animi et sapientes: verum tam rari sunt, ut inter insanorum
populos, quia non furiunt, insanire videantur.</p>
        </div3>
<p>AUGUSTINUS. Nonne te admonet raritas ista hominum,
quam tu ipse commemoras, in quibus et scientia
et fortitudo est, quid de humano genere sentire
debeas, et de universa ista massa rationabilium mortaliumque
animantium? Cur enim non genus mortalium
ad studium scientiae roburque fortitudinis, naturali
appetitu, vel universum, vel certe ex maxima
<pb n="1432"/>
parte consurgit, ut rarissimos quosque potius miremur,
ab eo quod appetit naturae institutio deviare
atque desciscere? Cur in profunda imperitiae ac mollitudinem
ignaviae, quasi per proclivia, nescio quo
velut onere urgente delabitur? Fugam laboris certe
dicis esse causam, qua fit ut nesciant homines quae
scire debuerunt: sed vellem diceres quid causae sit,
ut homini tam bene naturaliter instituto utilia naturae
atque salubria sit laboriosissimum discere, atque ita
laborem fugiens, in tenebris ignorantiae familiarius libentiusque
requiescat. Nempe tanta raritas ingeniosorum
et studiosorum, per quae duo ad humanarum
divinarumque rerum scientiam pervenitur, et tanta
multitudo tardorum et desidiosorum, satis indicat in
quam partem suo tanquam pondere feratur ipsa natura,
quam negatis esse vitiatam. Neque secundum
christianam cogitatis fidem, qualis sit factus Adam,
qui universis generibus animarum vivarum nomina
imposuit <note>(Gen. II, 19)</note>: quod excellentissimae fuisse
indicium sapientiae, in saecularibus etiam litteris legimus.
Nam ipse Pythagoras, a quo philosophiae nomen
exortum est, dixisse fertur, illum fuisse omnium
sapientissimum, qui vocabula primus indidit rebus.
Verum etsi nihil tale de Adam didicissemus,
nostrum erat utique vera ratione conjicere, qualis in
illo homine natura sit condita, in quo vitium omnino
nullum fuit. Quis autem usque adeo sit tardus ingenio,
ut ad naturam neget obtunsa vel acuta ingenia pertinere,
aut existimet non esse animi vitia vel memoriae
vel intelligentiae tarditatem? Et quis dubitet christianus,
eos qui in hoc saeculo erroribus aerumnisque
plenissimo, ingeniosissimi apparent, quorum tamen
corruptibilia corpora aggravant animas, si illius ingenio
comparentur, distare longe amplius quam celeritate
a volucribus testudines distant? Ingeniis ergo
tam excellentibus paradisi felicitas impleretur, si
nemo peccasset: tales quippe Deus de parentibus
<pb n="1433"/>
fuerat creaturus, qualem illum sine parentibus creaverat,
utique ad imaginem suam. Nondum enim homo
vanitati similis factus erat, ut dies ejus sicut umbra
in hoc saeculo aerumnoso praeterirent <note>(Psal. CXLIII,
4)</note>. Quod si ita esset, numquid ista tua querela ullum
haberet locum? Numquid assecutio scientiae laboriosa
esset, ut fuga laboris imperiti esse homines mallent?
Numquid ipsa fortitudine, quam verum dicis vix in
paucissimis inveniri, opus haberemus, ubi nulla esset
aerumna quam deberemus pro veritate fortiter sustinere?
Cum ergo ista in contrarium versa sint omnia,
ad hoc naturam nostram negas esse vitiatam, ut, te
adjuvante, Manichaeus commixtam nobis introducat
alienam; ac sic dum oppugnator ejus prosilis imperitus,
fis auxiliator ignarus.</p>
<div3>
          <head>II.</head>
          <p>
 JUL. Ostendit hoc etiam liber ille, qui Sapientia
dicitur, cum verba exprimens impiorum, qui post
umbram praesentium retecta beatorum merita contuentur: <hi>Vitam,</hi> 
 inquit, <hi>illorum aestimabamus insaniam;
et quomodo reputati sunt inter filios Dei <note>(Sap.
V, 4, 5)</note>
          </hi>? Inde est ergo, quod fidelium perseverantia
temporum iniquitatibus contumax, et eligens affligi
cum populo Dei magis, quam temporalis peccati habere
jucunditatem <note>(Hebr. XI, 25)</note>, ab his qui dicunt, <hi>Manducemus et bibamus, cras enim moriemur 
 <note>(I Cor.
XV, 32)</note>
          </hi>, nomine pertinaciae et contentionis arguitur;
nihilque magis putatur cautis convenire consiliis,
quam degeneris animi famulatum emere, vel infidam
momentorum quietem. De hac quippe potissimum
ignavorum pectorum vilitate factum est, ut per
Ecclesiarum naufragia spurcum Manichaeorum dogma
velificet. Quia si in his qui sacerdotii munere fungebantur,
libera stetisset et virilis auctoritas; Traducianorum
commenta ut invicta ratio proruit, ita
publica contrivisset assensio. Verum cum nihil ab hominibus
praesentium amantibus, religione vilius aestimatur,
itum est in criminationes Dei; ut nobis necessitas
immineret, tam longis disputationibus Deum nostrum,
qui est Deus verus, fidelem in verbis suis, justum in
judiciis, sanctum in operibus approbare <note>(Psal. CXLIV,
13, 17)</note>.
</p>
          <p>AUG. Si fidelis est Deus in verbis suis, cur ei contradicitis
dicenti, <hi>Reddam peccata patrum in filios <note>(Deut. V, 9)</note>
            </hi>,
et hoc verum non esse contenditis? Si
justus est in judiciis, cur hoc ipsum quod peccata patrum
redduntur in filios, justum esse non vultis; et
quod filii Adam a die exitus de ventre matris eorum
gravi jugo premuntur, dicere sine ullius originalis
peccati merito fieri, non timetis? Si sanctus est in
operibus, cur immunditiam nascentium, quae hominem
Dei dicere compulit, non esse mundum a sorde peccati,
nec infantem cujus est diei unius vita super terram <note>(Job XIV, sec. LXX)</note>,
ab ejus sancto opificio quo
naturam format, quamvis originis contagione pollutam,
discernere recusatis; atque ita vitia et ingeniorum
et corporum tam multa, et aliquando tam magna,
sancto ejus opificio cuncta tribuitis? Quae nolentes
tribuere venientibus de natura peccato depravata
<pb n="1434"/>
originalibus meritis; profecto aditum amplissimum
ad alienam mali naturam introducendam Manichaeis
exsecrabilibus aperitis; quorum dogma nefarium
quasi accusatis horrentes, cum adjuvetis errantes.</p>
        </div3>
<div3>
          <head>III.</head>
          <p>
 JUL. His ita negotiis librorum meorum operam
destinatam, mali naturalis assertor oppugnat: quibus
sane viribus, et quam consequenti responsione, satis
superque praecedentium voluminum disputatione perdocui.
Quorum lectione non dubito prudenti cuique
constare (quem rarum esse hac praefatione testatus
sum), nihil studere aliud veritatis inimicum, quam ut
simpliciorum ludificentur aures, et evasisse, si utcumque
se respondisse videatur.
</p>
          <p>AUG. Raros esse prudentes, praefatione testaris:
et quae causa sit raritatis hujus, vel cur nec ipsi qui
rara ingeniorum capacitate ad prudentiam pervenerunt,
sine labore magno potuerunt consequi utilem scientiam,
nec dicis, nec discis; qui fateri non vis humanam
per primi hominis praevaricationem depravatam
esse naturam. Et tamen ad tuorum librorum lectionem,
nonnisi eosdem prudentes mittis, quos testaris esse
rarissimos: de quorum ingenio tam bene sentis,
ut apud eos unum librum meum tuis octo refutare
coneris, multiplicans eis laborem filiorum Adam;
quo labore discant, etiamsi nemo peccasset, in ipso
paradiso se fuisse laboraturos, ut litteratorum libros,
et prius ipsas litteras discerent. Haec est enim vestra
praeclara scientia, nulli hominum comprehensibilis,
nisi prudentibus raris, nec ipsis nisi laborantibus
miseris.</p>
        </div3>
<div3>
          <head>IV.</head>
          <p>
 JUL. Cum igitur id a nobis abunde constet effectum;
tamen quia operi nostro nascitur longitudo,
sapiens lector intelligat, nobis quidem optabilem fuisse
brevitatem, sed exegisse causae necessitatem, ut
error saeculi favore diffusior, latiore veritatis acie
vinceretur. Haud igitur de nihilo est, quod sermo
noster extenditur. Adjutu enim Christi praesumo confore,
ut nulla pars impietatis, contra quam nobis certamen
est, aut negligenter quaesita, aut minus inventa,
aut attrita mediocriter censeatur. Nec illud ergo
desperare vel possumus, vel debemus, quoniam processu
temporum tempestas excitata considat, et auctoritate
sapientum vulgus ignavum quod nunc perstrepit
corrigatur: sed voti quam sententiae minor
causa est; quemvis enim status rerum exitum sortiatur,
constabit nobis ratio et benignitatis et fidei.
Neque enim pendemus ad prosperitatis popularis
eventum. Scitum est siquidem illud trium in Babylone
puerorum, qui cum a rege superbissimo ad adorandam
statuam cogerentur, fidelissime restiterunt, neque
anhela sunt fornace conterriti, quae accensa erat
in religiosorum voratum; responderuntque ut et fidei
et constantiae congruebat: <hi>Potens est,</hi> inquiunt, <hi>Deus,
o rex, liberare nos de fornace hac; sed etiamsi non liberet,
scito quoniam deos tuos non colimus, nec statuam
<pb n="1435"/>
quam erexisti adoramus <note>(Dan. III, 17, 18)</note>
          </hi>. Quam sanctum
votum judicio miscuerunt, nec tamen consilii
gravitatem desiderio levarunt! Fortitudinem fidei nec
desperatione praecipitant, nec cupiditate suspendunt:
miscent quidem vota; caeterum ordinem non relinquunt;
consolantur tolerantiam, sed justis mitiora
submittunt: Certum est, inquiunt, quoniam nos
possit liberare Deus noster; sed utrum velit, est
incertum: et ideo sub ambiguo rerum eventu stat
piorum certa sententia, idola respuendi, supplicia
perferendi. Viderit quid boni nostra liberatio etiam
caeteris conferat; nobis interim veram felicitatem
fides, inquiunt, invicta custodiat: non habet ergo
mollioribus gratificandi nimiam necessitatem, cujus
gloriae negotiantur adversa. De hac et nos disciplina,
quam reliquerunt illustres magistri, intelligimus tenendam
in prosperis votorum mediocritatem, in dogmatibus
vero fidei consiliorum perennitatem: optamusque,
persecutionum tumore compresso, etiam
populis subvenire: at si id non accidat, stat quidquid
acerbum est in contumeliis et periculis perpeti, quam
non aversari illuviem sordesque Manichaeas.
</p>
          <p>AUG. Quantum Manichaeos adjuvetis, cum grave
jugum super filios Adam a die exitus de ventre matris
eorum <note>(Eccli. XL, 1)</note> non tribuitis justo judicio
Dei, propter originale peccatum, ac sic locum facitis
alienae naturae mali, quam tradit insanus error illorum,
et saepe admonuimus, et ubi opportunum visum fuerit,
non cessabimus admonere. Nunc quoniam vos
ita fortes esse jactatis, ut tamen pro multis etiam
vestra, quamvis  « mediocria vota, »  commendes,
quibus, ut dicis,  « optatis persecutionum tumore
compresso populi subvenire: »  quaero abs te, utrum
id a Domino optetis. Quod si non facitis, non sunt
ista vota christiana: si autem facitis, quomodo speratis,
exauditis votis vestris, hoc Dominum largiturum?
Nempe ut corda hominum quae adversa sunt
vobis, in vestrum favorem et amorem convertat. Si
hoc creditis, profecistis; vos ipsos convertere, vos
ipsos in melius mutare jam coepit. Cogitate, quaeso,
istud, atque retinete, tandemque fatemini operari
omnipotentem Deum in cordibus hominum voluntates,
aversosque convertere: ita ejus misericordiam
gratiamque sapietis: et ubi hoc non agit, judicia
occulta, sed justa. Sic vota nostra potius fortassis
exaudiet, ut vos ad fidem catholicam, sicut Turbantium
paulo ante vestrum, nunc vero esse jam nostrum,
simili sua operatione atque miseratione convertat.</p>
        </div3>
<div3>
          <head>V.</head>
          <p>
 JUL. Sed jam aggrediamur ad causam. Claruit
tam priore quam praesenti opere, concupiscentiam
naturalem, sine qua sexuum non potest esse commixtio,
a Deo, qui est et hominum et pecudum conditor <note>(De Nuptiis et Concupiscentia, lib. 2, n. 25)</note>,
institutam.
Quod tantum valet, confessione quoque adversarii
mei, ut sine ejus vituperatione, id est, carnalis
<pb n="1436"/>
concupiscentiae, et sine infamatione commixtionis,
asseri penitus non possit naturale peccatum.
</p>
          <p>AUG. Concupiscentiam sive naturalem, sive carnalem
tibi placeat appellare, eam nos concupiscentiam
vituperamus, qua caro concupiscit adversus spiritum,
et trahit ad illicita, nisi et spiritus adversus eam fortius
concupiscat. Hanc dissensionem in paradiso dicimus
non fuisse, quando qui ibi erant, nudi erant, et
non confundebantur. Hanc post peccatum esse coepisse,
ipsa res clamat; quandoquidem post peccatum
pudenda texerunt, quae prius pudenda non fuerant.
Neque ut nuda prius essent, impudentia, sed innocentia
faciebat: quia et impudentia vitium est; illi
autem quando eos nudos esse non pudebat, utique
vitium non habebant. Hoc ergo malum, quo caro
concupiscit adversus spiritum, haereticus Julianus
dicit esse bonum: hoc malum ex aliena mali natura
nobis esse commixtum dicit alius haereticus Manichaeus:
hoc malum per praevaricationem primi hominis
in nostram dicens vertisse naturam, catholicus
ambos vincit Ambrosius.</p>
        </div3>
<div3>
          <head>VI.</head>
          <p>
 JUL. Quod quoniam a nobis ea facultate, quam
veritas suppeditavit, ostensum est, prudens lector
super hoc ulterius dubitare non debet; ubicumque
hoc in Traduciani scriptis occurrerit (sine quo tamen
hiare non potest), nihil moveat audientes, sed
in verecundiam protestetur auctoris: nos autem id
deinceps, si res compulerit, necessaria brevitate
tangemus. Arguit ergo quod dixi:  « Ista corporum
commixtio, cum calore, cum voluptate, cum semine a
Deo facta, et pro suo modo laudabilis approbatur. » <note>(De Nuptiis et Concupiscentia lib. 2, n. 25)</note>.
Sed praeteriit
illud quod subdidi:  « De re autem, quae instituta naturaliter,
fit aliquando etiam amplum munus piorum,
diabolus sibi nec tua fronte audet aliquid vindicare. » 
</p>
          <p>AUG. Ille hoc praetermisit, qui eam cui respondebam,
chartulam misit; fortasse intelligens quod tu
non intelligis, qui tam incaute locutus es, ut diceres,
 « De re instituta naturaliter, quae fit aliquando etiam
amplum munus piorum, non audere diabolum aliquid
sibi vindicare: »  cum videamus quod ipsos homines
diabolus sibi vindicet, qui utique naturaliter instituti
sunt. An forte homines non sunt, qui eruuntur de
potestate tenebrarum, quarum tenet diabolus principatum?
aut vero ita desipis, ut affirmes eos sibi
diabolum non vindicare, quos possidet, et suae potestati
subditos tenet? Sed ut taceam de his, quos potestis
dicere, per suam malam voluntatem a diabolo
possideri: quid dicturus es de illo, de quo pater
ipsius, Domino interrogante, respondit, quod ex infantia
sua ab immundo spiritu vexaretur <note>(Marc. IX,
20)</note>? Nonne membra ejus et sensus, quae omnia Deo
auctore naturaliter instituta sunt, et impiorum communia
piorumque sunt munera, diabolus sibi ut
affligeret vindicabat? Quod licet facere non posset,
nisi a creatore hominis Deo bono et justo acciperet
potestatem; facit tamen, et tua verba vanissima
<pb n="1437"/>
esse ostendit, qui dicis,  « De re naturaliter instituta,
quae fit aliquando amplum etiam munus piorum,
nihil sibi audere diabolum vindicare. »  Debuisti
enim dicere, eorum bonorum quae naturaliter instituta
sunt, non diabolum sibi nihil vindicare, sed ipsum
nihil creare. Haec ille forsitan vidit, qui de tuis libris
quae amico suo mitteret, nonnulla decerpsit; atque
ut haec tua verba praetermitteret, tibi pepercit.
Ego vero gratulor, quia me admones quid debeam
contra errorem tuum dicere. Parvulorum ergo, quos
vexandos diabolus vindicat sibi, merita inquire, quae
cum propria non inveneris, originalia confitere. Si
enim etiam ista negare perstiteris, Dei profecto judicium,
qui haec imaginem suam a diabolo immeritam
sinit perpeti, accusare convinceris.</p>
        </div3>
<div3>
          <head>VII.</head>
          <p>
 JUL. Istis ergo praetermissis, accusat cur non
dixerim,  « cum libidine: »  subditque, ut dogmatis
ejus acumen decebat,  « Munus piorum, propagatio
est fecunda filiorum, non commixtio pudenda membrorum:
quam non haberet in generandis filiis natura
sana, nunc autem habet eadem natura vitiata. Ac
per hoc, et qui inde nascitur, indiget renasci »  <note>(De Nuptiis
et Concupiscentia, lib. 2, n. 25)</note>. Quam consequenter
omnia! Munus dicit piorum, existentiam
filiorum: sed hoc constituit sub diabolo, quod Deum
dare confirmat, id est, filios. Libidinem autem, quae
est in pudenda commixtione membrorum, diabolicam
vocat; quam in parentibus esse non abnuit,
quos tamen absolvit a culpa. Ex homine hunc natum
dicas? Quod agunt, inquit, parentes, diabolicum
est, sed rei non sunt; quod nascuntur filii, divinum
opus est, sed rei sunt. Et adhuc se non Deo, sed
daemoni aestimat obluctatum? Meritissime patiuntur
istum furorem, qui putant esse naturale peccatum.
</p>
          <p>AUG. Tu furis potius adversus Deum, quem procul
dubio criminaris injustum, si filios Adam nulla ex
illo, ut asseveras, mala merita trahentes, tamen ex
die exitus de ventre matris eorum gravi jugo premit,
quod negare non sineris; et obtusos credens mea
tuaque verba esse lecturos, quod non dixi, dixisse
me dicis. Quando enim ego dicerem, <hi>Quod agunt parentes,
diabolicum est;</hi> cum id quod procreandi intentione
miscentur casta conjugia, bonum opus esse
proclamem? Sed hanc commixtionem non fuisse futuram
pudendam, si peccatum hominis, quo natura
vitiata est, non praecessisset; unde carnis concupiscentia
talis effecta est, ut eo malo nemo bene utatur,
nisi ejus motibus ad illicita pertrahere molientibus,
e contrario concupiscente spiritu reluctetur. Non itaque
dicimus, <hi>Quod agunt parentes, diabolicum est:</hi> 
malo quippe bene uti usque adeo diabolicum non est,
ut ipso quoque diabolo bene utatur Deus. Illud autem
nos dicere non negamus, <hi>Quod nascuntur filii, Dei
opus est; sed rei sunt:</hi> non Dei opere, quo creantur,
ut nascantur; sed peccati origine, qua obligantur, si
non renascantur.</p>
<pb n="1438"/>
</div3>
<div3>
          <head>VIII. </head>
          <p>
JUL. Quod autem non fuerit aliter commiscendus
Adam mulieri suae, quam eo genere quod inolevit,
et forma membrorum, et Dei benedictio haud aliter
in pecora quam in homines prolata, et ipsa historia
testatur, quae ut ostendit formatam naturam corporum,
ita non asserit immutatam. Contra quod universitatis
testimonium nihil invenitur in lege Dei; nisi in Magnichaei
libris, qui hanc concupiscentiam a principe
tenebrarum commentatur infusam.
</p>
          <p>AUG. Non forma membrorum, quia peccato primi
hominis mutata non est, concupiscentiam carnis asserit
talem fuisse ante peccatum, qualis apparuit,
quando pudenda texerunt, et unde tu non erubescis,
erubuerunt; ostendentes etiam manente forma in
se aliquid esse mutatum. Quamvis et ipsa membra,
quando deformia et monstruosa nascuntur, pudor vos
fateri cogit, quod nullo modo, si nemo peccasset, in
paradiso talia nascerentur. Benedictionem vero Dei,
qua dictum est, <hi>Crescite, et multiplicamini <note>(Gen. I, 21,
28)</note>
            </hi>, quid mirum, si etiam peccato natura vitiata non
perdidit? Non enim erat consequens, ut quia immortalitatem
felicitatemque perdiderat, perderet etiam
fecunditatem, quae irrationabilibus quoque animantibus
est tributa; in quibus caro, etsi concupiscit, adversus
spiritum non concupiscit: quod tuae susceptae
miserrimum bellum aut turpissimum regnum introducere
conaris in illius beatissimae pacis et libertatis
locum; quandoquidem in paradiso, etiamsi nemo
peccasset, tale futurum fuisse contendis humanum
genus, ut contra libidinem pugnaremus, aut libidini
serviremus, si pugnare nollemus.</p>
        </div3>
<div3>
          <head>IX.</head>
          <p>
 JUL. Nos vero renasci omnes Baptismate debere,
et opere nostro et sermone testamur: sed non
ut hujus impertitione beneficii, de jure videantur
diaboli plagiati; verum ut qui sunt opera Dei, fiant
pignora Dei; et qui nascuntur viliter, non tamen
noxie, renascantur pretiose, non tamen calumniose;
quique prodeunt ex institutis Dei, provehantur mysteriis
Dei; et qui afferunt opera naturae, dona gratiae
consequantur; ac Dominus suus qui eos fecit
condendo bonos, faciat innovando adoptandoque meliores.
Ergo jure dicitur, confitearis necesse est, naturale
quod Manichaeus finxerat, sed tu nomine commutato
originale vocas, interiisse peccatum. Nec hoc
ea catholica fides credit antiquitus, quae non dubitat
et parvulos a Deo fieri, et malum ab eo nihil
fieri: ac per hoc opera Dei ante liberae voluntatis
usum, naturae praejudicio nec rea, nec sub diaboli
jure constituit.
</p>
          <p>AUG. Originale peccatum propterea significatius
quam naturale dicimus, ut non divini operis, sed humanae
originis intelligatur; maxime propter illud
significandum, quod per unum hominem intravit in
mundum; quod non interit disputatione Pelagiana,
sed regeneratione Christiana. Quare autem vos dicatis
renasci omnes parvulos debere Baptismate, satis
<pb n="1439"/>
novimus; inde quippe estis haeretici: ac peste novitia
contra antiquitatem catholicae Ecclesiae disputatis,
dicentes non erui parvulos de potestate tenebrarum
gratia Redemptoris; cum Catholica in eis
exsufflet et exorcizet, utique potestatem diaboli, neque
enim imaginem Dei. Quid est ergo quod dicis, <hi>Ut
qui nascuntur viliter, non tamen noxie, renascantur
pretiose, non tamen calumniose;</hi> nec ipsum eorum
pretium, quo fit ut pretiose renascantur attendis?
Quid est enim, nisi sanguis Agni immaculati? qui
cur sit effusus, clamat ipse Agnus. Annon ipse ait, <hi>Hic est sanguis meus, qui pro multis 
 effundetur in remissionem
peccatorum <note>(Matth. XXVI, 28)</note>
            </hi>? Tu vero magnus
mirabiliarius et dicis illum sanguinem etiam
pro parvulis fundi, et negas eis per illum peccata
ulla dimitti; dicis lavandos, et negas abluendos; dicis
innovandos, et negas a vetustate mundandos;
dicis per Salvatorem adoptandos, et negas esse salvandos.
Sed nos eis videlicet calumniamur, quia
dicimus eos mortuos esse in delictis et praeputio carnis
suae; et ideo in morte Christi baptizari, ut moriantur
peccato, qui mortui fuerant in peccato: et tu
eos defendis, qui negando illos mortuos, id agis, ne
ab eis foras mittatur, qui mortis potestatem habet;
ac sic de morte Christi nullum beneficium consequantur,
qui <hi>unus pro omnibus mortuus est.</hi> Quod cum
dixisset Apostolus, mox conclusit atque ait, <hi>Ergo
omnes mortui sunt, et pro omnibus mortuus est <note>(II Cor.
V, 14, 15)</note>
            </hi>. Unde qui ita defendit parvulos, ut neget
mortuos; non eos a morte defendit, sed in mortem
secundam premit, quos ab ejus beneficio, qui nonnisi
pro mortuis mortuus praedicatur, excludit.</p>
        </div3>
<div3>
          <head>X.</head>
          <p>
 JUL. Post haec, omnem illum contextum de
Abraham et Sara, qui emortuis jam corporibus filium
pro munere acceperunt, quorum exemplum quantum
veritati suffragetur, non solum sapiens, sed etiam
mediocris lector intelligit, sic praeteriit, ut diceret
contra se non multum valere. A qua impudentia vel
illa eum debuit revocare sententia, quae ita constructa
est: <hi>Et ut breviter,</hi> inquio, <hi>disputationis hujus summa
claudatur; si per concupiscentiam redditus est quem
Deus promisit, bona sine dubio quae absolvit Dei fidem;
si sine concupiscentia, noxia non potest esse progenito;
quae nec cum conciperetur, nec cum pareretur,
interfuit.</hi> 
</p>
          <p>AUG. Sine concupiscentia carnis Abrahae filium
seminatum fuisse, quis dicat? Neque enim hoc opus
aliter fieret in corpore mortis hujus, de quo dicit
Apostolus, <hi>Corpus quidem mortuum est propter peccatum <note>(Rom. VIII, 10)</note>
            </hi>.
Hoc autem malo bene usus est
Abraham in concubitu conjugali: quod malum non
erat in corpore vitae illius, quae in paradiso fuit ante
peccatum. Sed si propterea bona tibi videtur carnis
concupiscentia, quia per illam reddita est proles,
<pb n="1440"/>
quam promiserat Deus; bonus tibi videatur et diabolus,
quia per illum sanguis Christi, quo redimeremur,
effusus est, quem Deus promiserat. Aut
fatere, etiam per aliquod malum reddi posse aliquod
bonum.</p>
        </div3>
<div3>
          <head>XI.</head>
          <p>
 JUL. Illis ergo praetermissis physicus iste novus
falsum esse pronuntiat, quod nos diximus: <hi>Sicut
tunc limus qui assumptus est, materia, non auctor hominis
fuit: ita nunc vis illa voluptatis, confectrix commixtrixque
seminum, non explet divinae operationis vicem;
sed de thesauris naturae offert Deo, unde ille hominem
dignetur operari.</hi> Quae tamen recte a me prolata
testatur, sed excepto eo quod dixi, semina vi voluptatis
confici; philosophaturque hoc modo: <hi>Voluptas,</hi> 
inquit, <hi>illa concupiscentiae carnalis non conficit
semina, sed ea quae jam sunt in corporibus a vero Deo
condita</hi>, <hi>non fiunt voluptate, sed excitantur et emittuntur
cum voluptate <note>(De Nuptiis et Concupiscentia,
lib. 2, n. 26)</note>
          </hi>. Hoc sane apparet eum, non fraude, sed
defectu intelligentiae protulisse. Vim quippe ego voluptatis,
ipsam virilis corporis rationem pronuntiavi,
cui necesse habui virilitatis nomen imponere. Ipsa
ergo (quia trivimus jam hoc verbum) virilitas, in genitalium
et viscerum compage ac sanitate consistens,
quae et appetentiae et efficientiae vires ministrat, vis
a me voluptatis et concupiscentiae nominata est. Ideo
enim non voluptatem simpliciter, sed vim voluptatis
appellare malui, ut universum illum ardorem, qui et
ante opus, et in opere sentitur, ostenderem. Neque
enim debilitati genitalibus membris, id est spadones,
semen habent; cum certe quibusdam favillis moveantur
ignis exstincti: at vero quoniam virtute
partium, quarum ministerio conficiuntur de internis
humoribus semina, speciali debilitate caruerunt, generationum
non fiunt potentes. Sic ergo instituit
Deus, ut esset vis in corpore, quae legitimis explicata
temporibus, si adfuisset sanitas, ad fecunditatis valentiam
perveniret. Conficiuntur itaque in corporibus
semina, maturae pubertatis adjutu. Inde est quod
impuberes stimulat quidem praecoqua voluptas, sed
sine annorum legibus sterilis scintillat accensio. Quod
autem cum voluptate semina misceantur, verum quod
alia sit voluptas quae sensibus supernatat, alia viscerum
interior et effectui propior, apud medicorum auctores
latissime disputatur; unde ille etiam Mantuanus
poeta naturalium gnarior quam philosophaster
Poenorum, macie signat armenta tenuari, ut ubi concubitus
primos voluptas nota sollicitat, et frondibus
arceantur et fontibus. <hi>Saepe etiam cursu quatiunt, et
sole fatigant; cum graviter tunsis area gemit frugibus,
et leves paleae flatibus efferuntur. Hoc ideo, ne luxu
nimio usus obtunsior sit genitali arvo, et sulcos oblimet
inertes: sed siccitatem quamdam secreta patiantur;
sicque rapiat sitiens venerem, interiusque recondat <note>(Virgil.,
Georg. lib. 3, vers. 130-137)</note>
          </hi>. Verum in his quoque,
non multum causae necessariis, acumen hominis
notasse sufficiat.
</p>
          <p>
            <pb n="1441"/>AUG. Verba tua, quae me praetermisisse dicis, quam
vana sint, satis superius demonstravi: quod fortasse
vidit etiam ille qui chartulam misit, et tibi parcendo
eadem praetermisit. Quod autem de vi voluptatis,
quam confectricem seminum esse dixisti, homo loquacissimus
inventa occasione loquaciter disputas,
non opus habeo resistere tibi: haec enim non multum
esse causae necessaria, etiam ipse commemoras. Ego
quippe vim voluptatis acceperam te intelligi voluisse,
qua voluptas aliquid facere posset, non qua ipsa fieret.
Sic enim solemus loqui, ut vim rei cujusque dicamus,
qua valet ut aliquid faciat, non qua valet alia
res quae ipsam facit. Tu autem, ut nunc tua verba
exposuisti, vim voluptatis te dixisse asseris, qua voluptas
effici potest, non qua efficit ipsa quae potest:
tanquam si vim diceres esse ignis, qua ipse accenditur
ut sit, cum omnes homines vim dicant esse ignis,
qua urit, vel calefacit quaecumque potuerit. Insolito
igitur more locutus es: sed quid ad nos? Utcumque
didicimus, ubi de re constat, non certare de verbis.
Convenit enim nobis, non solum homines de seminibus,
sed ipsa etiam semina, opera Dei esse, quocumque
efficiantur modo; ne physicos vel medicos,
vel etiam poetas, ubi nihil opus est, testes adhibeamus;
aut contendamus quomodo sit loquendum, cum
id propter quod loquimur, ambo verum esse sentiamus,
id est, Dei opera esse semina omnium naturarum.
Sed falsum est quod hinc conaris ostendere,
ideo nulla esse vitia seminum, quia Deus summe
bonus est conditor seminum: quod non diceres, si eo
modo rationem seminum nosses, quomodo eam noverat
qui dicebat, <hi>Homo vanitati similis factus est;</hi> 
atque ut hoc ipsam naturam, quae in ipsam mortalitatem
lapsa est, meruisse doceret, addebat, <hi>Dies ejus
sicut umbra praetereunt <note>(Psal. CXLIII, 4)</note>
            </hi>: cum sciret
hominem ad Dei similitudinem factum, et tamen discerneret
ab institutione divina depravatae humanae
originis vitium. Quod in ipsis quoque tuis verbis
quibus me momordisti, videre debuisti. Dixisti enim, <hi>Verum in his quoque, non multum causae necessariis,
acumen hominis notasse suffecerit:</hi> 
 obtunsum me scilicet
esse significans, quia intelligere non potui locutionem
tuam in rebus non multum causae necessariis,
ut fateris. Ego autem requiro a te, unde homines nascuntur
obtunsi: neque enim sic ipse obtunsus es,
ut pertinere ad naturam neges vel obtunsa ingenia,
vel acuta: quamvis et acuta ipsa, sicut jam in superioribus
diximus, propter hoc corruptibile corpus
quod aggravat animam <note>(Sap. IX, 15)</note>, si primi hominis
ingenio comparentur, obtunsa sint; qui utique
non tale corpus acceperat, ut illo ejus anima gravaretur.
Ac sic et ego distinguerem in natura hominis
qualis nunc est, quid distet inter ingenii vitium et
tanti artificis opificium; cui procul dubio non recte
<pb n="1442"/>
vitia tribuuntur, quatacumque sint, humanorum ingeniorum:
ut per hanc regulam discas ab ejus institutione
discernere, quamvis congenitum homini,
originale peccatum; nec ideo neges esse, quia Deus
homines facit, qui peccatum non facit; sicut non ideo
neganda sunt ingeniis hominum congenita vitia, quia
Deus homines facit, a cujus arte divina vitiositas
est omnis aliena. Sic autem novit Deus bene operari
homines de substantia peccato vitiata, quemadmodum
novit bene operari de ipsis peccatis hominum, quorum
sunt vitia voluntaria. Videmus enim quanta bona
operatus sit de peccato fratrum, qui fratrem per invidentiam
vendiderunt <note>(Gen. XXXVII-L)</note>; et alia multa
quibus sacrae Litterae plenae sunt.</p>
        </div3>
<div3>
          <head>XII.</head>
          <p>
 JUL. Verum demiror ubique constantiam disputantis,
qui pronuntiat <hi>semina a Deo vero condita
esse, a quo conduntur et corpora, licet cum voluptate
emittantur.</hi> Semina ergo a Deo fieri confitetur, in quibus
esse dicit diabolicum malum; et non erubescit
credere a Deo fieri malum, quod innocentibus imputetur.
</p>
          <p>AUG. A Deo non fit malum, quando fit de malo
bonum. Malum est enim de peccato veniens originis
vitium, cum quo nascitur homo: bonum est opus
Dei, non sine malo; cujus mali reatus non innocentibus,
ut dicis, sed reis imputatur; ut quoniam nascendo
tractum est, renascendo solvatur. Sic enim
fuerunt omnes ratione seminis in lumbis Adam,
quando damnatus est, et ideo sine illis damnatus non
est; quemadmodum fuerunt Israelitae in lumbis
Abrahae, quando decimatus est, et ideo sine illis decimatus
non est <note>(Hebr. VII, 5-10)</note>. Melius enim quam
tu, noverant rationem seminis, qui ista dixerunt, et
litteris mandare curarunt, quae in Christi Ecclesia
legerentur, in qua renascuntur ex Adam nati, ne
remaneant in illa stirpe damnati.</p>
        </div3>
<div3>
          <head>XIII.</head>
          <p>
 JUL. Libido nihil attinet, inquit, ad semina, quia
facta est a diabolo: huic autem libidini serviunt conjuges;
semina autem et parvulos de seminibus facit Deus.
Sed nec rei sunt, inquit, nec puniuntur parentes, qui
agunt opus diaboli: sceleri autem et suppliciis destinantur
parvuli, quos condidit Deus; impunitumque
est quod fecit diabolus, id est libido; per quod docetur
bona, quae nec supplicium meretur: sed accusatur
damnaturque quod facit Deus; per quod docetur esse
scelestum, quippe quod a supplicio, nec auctoris sui
potest pudore defendi; credaturque hoc divinitas facere,
quod nec extrema possit sustinere captivitas.
Hunc habent exitum, qui inferunt veritati bellum, ut
nihil non impium, non insanum loquantur; dum
constet quia nulla oratione innocentium status ita, ut
accusatorum suorum profanitate, defenditur.
</p>
          <p>AUG. Numquid ideo falsum facis esse quod dico,
quia dicis me dicere quod non dico? Ego enim non
dico ad semina nihil attinere libidinem, quandoquidem
non nascuntur sine libidine, qui utique nascuntur
<pb n="1443"/>
ex semine: sed dico Deum operari sine ullo
suo vitio, etiam de semine vitiato. Nec dico reos non
esse, et non puniri parentes, qui agunt opus diaboli:
sed dico non eos agere opus diaboli, quando utuntur
libidine non propter libidinem, sed propter propaginem.
Ita quippe bonum opus est bene uti libidinis
malo, quod faciunt conjugati, sicut e contrario malum
opus est, male uti corporis bono, quod faciunt
impudici. Nec impunitam dico esse libidinem, quae
cum morte destruetur, quando mortale hoc induetur
immortalitate <note>(I Cor. XV, 53)</note>. Non enim est nisi in
corpore mortis hujus, de quo liberari cupiebat Apostolus <note>(Rom. VII, 24)</note>:
nec erat, aut non talis erat in
corpore vitae illius, quam peccando perdidit homo, qui
factus est rectus <note>(Eccle. VII, 30)</note>: nec sicut aliqua
substantia, liberatis separastique nobis libido in
alium locum est migratura; sed sicut infirmitas in
nostrae salutis perfectione peritura: quamvis jam
nunc esse desinat post corporis mortem. Neque enim
in corpore mortuo adhuc potest esse, quae nisi in
corpore mortis non potest esse: sed quae peritura
est in corporis morte, non est resurrectura resurgente
corpore sine morte. Quomodo ergo punita vel
impunita erit, quae pereundo non erit? Erunt autem
impuniti, qui ejus reatu congenito regeneratione caruerunt,
ejusque surgentibus et urgentibus motibus
ad illicita perficienda non cedunt; et si quid non propter
prolem de ipsa, sed propter ipsam cum conjugibus
faciunt, venia subsequente sanantur. Quod vero Deus
de origine merito et juste damnata parvulos creat,
bonum est ipse quod creat; quia homines creat, et
homines etiam mali bonum aliquid sunt, in quantum
homines sunt: nec cohibet ab eis bonitatem creandi,
quos praescivit esse damnandos, imo scit originaliter
jam esse damnatos; unde gratulandum est tam multos
eorum a debita poena per indebitam gratiam liberari.
Si autem crudele esse arbitramini, damnari parvulos,
quos originale peccatum trahere non putatis; crudele
vobis videatur, non rapi ex hac vita parvulos, secundum
vos, nullum habentes omnino peccatum, quos
Deus utique novit in multis magnisque peccatis sine
ulla in melius mutatione morituros: nam secundum
ratiocinationes humanas, crudelius videtur non liberare
cum possit, nullis inquinatum parvis magnisque
peccatis, quam damnare progeniem peccatoris. Porro
cum illud justum esse, qua potestis voce, clametis;
hoc esse injustum, qua fronte contenditis?</p>
        </div3>
<div3>
          <head>XIV.</head>
          <p>
 JUL. Post haec illud conatur incessere, quod
nos apostoli Pauli testimonio comprobavimus, quia
Deus hominem de seminibus operetur. Argumentaturque
me fecisse fraudem, qui huic loco illa dicta
voluerim coaptare, quae de frumentis prolata constabat;
quasi ego aut ibi Apostoli sententiam, ut hic
aestimat, dividuam fecerim, aut propter aliud testimonii
recordatus sim quam ut ejus finem monstrarem
 formatorem seminum omnium Deum credi oportere.
<pb n="1444"/>
Beatus enim Paulus postquam fidem resurrectionis,
multiplicationis diurnae conciliavit exemplis;
intulit quod universam naturam possit attingere, dicens, <hi>Deus autem illi dat corpus prout vult, et unicuique
seminum proprium corpus:</hi> 
 id est, omni semini
corpus, quod proprietas ejus reposcit, attribuit. Non
ergo quod de frumentis dictum est, de homine volui
 intelligi: sed hoc quod dictum est, unicuique
seminum proprium corpus a Deo auctore conferri, in
destructionem vestram, quorum dogmate id negatur,
arripui. Nequaquam igitur, sicut tu putas, supervacuo
feci illius sententiae mentionem, nec ea fraudulenter,
ut mentiris, sum abusus: nec tu de humanis seminibus
hominem a Deo fieri, sicut pejeras, credis;
quod non opinando, sed fidem tuam intelligendo confirmo.
</p>
          <p>AUG. Quomodo posueris apostolicum testimonium,
quo ille usus est de seminibus, quae seminantur in
terra, quia non vivificantur nisi moriantur (hoc enim
de resurrectione corporum, in qua versabatur, disputatio
postulabat), qui tua illa legit, intelligenter
advertat, et quae nos in eodem libro quem nunc refutare
conaris tibi ad illa respondimus <note>(De Nuptiis et
Concupiscentia, lib. 2, n. 28)</note>; et inveniet te, quod ad
rem pertineat, nec ibi aliquid dixisse, et hic nihil
dicere. Sic enim magno nisu moliris ostendere, quod
homines Deus de seminibus operetur, quasi hoc negetur
a nobis; et adhibes Apostolum testem, ubi abs
te nulla necessitas causae flagitat probationem: et
quod est insulsius, vis accipi de seminibus hominum,
quod ille dixit de seminibus frumentorum,
quoniam id causa poscebat; et dicis verba ejus, <hi>Tu
quod seminas non vivificatur;</hi> et taces quod ille connectit, <hi>nisi moriatur.</hi> 
 Taces etiam illud quod adjungit
et dicit, <hi>Et quod seminas, non corpus quod futurum est
seminas, sed nudum granum, fere tritici, aut alicujus
caeterorum:</hi> ubi satis aperit unde dicat. Quibus tacitis,
quod sequitur ingeris, <hi>Deus autem illi dat corpus
quomodo voluerit, et unicuique seminum proprium corpus <note>(I Cor. XV, 36-38)</note>
            </hi>:
et non vis hic intelligi quorum
seminum, id est, <hi>fere tritici, aut alicujus caeterorum,</hi> 
eorum scilicet, quae cum seminantur, non
vivificantur nisi moriantur. Et quaeris hoc dictum
etiam ad semina humana transferre: de quibus
quamvis veraciter dici possit, quod illis Deus det
corpus quomodo voluerit, et unicuique eorum proprium
corpus; non tamen dici potest, quod semen
hominis, quando gremio feminae infunditur, non vivificatur
nisi moriatur. Sed plane de corpore hominis
dici potest; non enim resurget nisi moriatur,
propter quod totum illud de seminibus frumentorum
dixit Apostolus. Non itaque immerito mihi visum est,
ideo te in hoc testimonio ea verba tacuisse, per quae
appareret de quibus seminibus loqueretur, quem testem
adhibuisti, ne mente vigili lector admoneretur
(si tamen hoc praevidere potuisti), ita in paradiso potuisse
<pb n="1445"/>
seminari homines in arvis genitalibus feminarum
per membra genitalia masculorum, sicut frumenta
in terris agricolarum manibus seminantur; ut
sic ad hominem serendum stimulus nullus libidinis
incitaret, quemadmodum ad hominem pariendum
nullus dolor urgeret. Quibus haec tranquillitas displicet,
rogo, quid eis in carne, nisi quod pudet placet?
Nec sane concupiscentiae carnalis puderet, si hoc solum
carnem liberet, quod mens juberet, et quando
liberet, et quantum juberet. Nunc ergo quoniam talis
non est, cur ei contra nos suffragamini, et non
eam potius nobiscum fatemini aut de peccato natam,
aut peccato esse vitiatam?</p>
        </div3>
<div3>
          <head>XV.</head>
          <p>
 JUL. Jam vero quis risum teneat prudentium,
cum ad haec quae subdidisti exempla pervenerit? Ais
enim: <hi>De ipsis verbis Apostoli refutaretur, non religiosae
voluntatis, sed libidinosae voluptatis pudens nominator,
et impudens praedicator. De ipsis quippe seminibus,
quae in agris agricolae seminant, potest iste
redargui. Cur enim non credamus, Deum potuisse in paradiso
concedere homini beato de suo semine, quod concessum
videmus agricolis de tritici semine; ut eo modo
illud sereretur, sicut hoc seritur, sine ulla pudenda libidine <note>(De Nuptiis, lib. 2, n. 29)</note>
          </hi>?
Quam venuste
pudens nominator et impudens praedicator dat omnino
incompositos motus, et circulatorum carmina dicit.
Sed illud aliud nisi laetissime legi non potest: quoniam
si non peccasset Adam, sic potuit mulier, sicut
seges, ad fecunditatem parari: forte ut per omnes
articulos ac per minutas corporum fistulas, quas medici <foreign xml:lang="greek">πόρους</foreign>
 vocant, spicae erumperent filiorum; atque
ita omnibus laeta partibus, partus pro pediculis
exsudaret. Sed si aliqui et per oculos erumperent,
auferrentur lumina parienti, et si pupularum globulis
examina galeata prodirent, imprecaretur sine dubio
caecitas orbitatem. Nec difficulter sane, non parta,
sed sudata soboles necaretur, atque haberetur gens,
ut apud fabulas Myrmidonum, ita apud Manichaei
dogmata, vel pedicularia, vel publicaria. Sed haec
esset fetura mulieris: vir autem quid posset efficere?
Admoveret nimirum non membra, sed ferramenta,
et genitalium vacuus imprimeret vomeres ac ligones.
Grates ergo et amplissimae primorum hominum
debentur errori, quo tam beatae naturae tormenta
vitata sunt. Mitius partus agit cum feminis, et maritus,
quam si aut aratra sentirent, aut importuna
per totum corpus fecunditate silvescerent. Impleantur
Manichaeorum facies ignominia, et quaerant nomen
tuum, Domine. O portenta criminantium innocentes
et Deum, suffragia argumentorum et testimoniorum!
Cur, inquit, non credamus quia potuit aliter fieri natura,
<pb n="1446"/>
quam facta conspicitur? Quasi quaeratur quid
potuerit, et non quid instituerit Deus. Si libet ea libidine
opinandi quae sunt facta reprehendere, ut dicamus,
quia fieri aliter potuerunt, ideo quae sunt
instituta non reddunt naturae bonae testimonium;
pronuntiemus quia potuit Deus bicipites facere mortales,
ideo unicipites, et qui pedibus insisterent
male sunt facti; fieri enim capitati ab utraque parte
potuerunt: quae forma in quibusdam solet apparere
vermiculis, quorum alvum vertex ambifariam natus
includit, ut ab utroque incipientes ex humero, finem
habere intelligantur in medio. Admittantur ista ludibria,
et quis erit delirandi finis? Potuit ergo facere
Deus, ut de terra cum floribus homines germinarent:
quantum ad virtutem, potuisse non abnuo; sed noluit
nisi ut de sexibus nascerentur. Nunc ergo quaeritur
quid fecerit, non quid potuerit. In quo loco furiosa
responsio est, ut dicatur, Malum est quod est,
quia potuit Deus aliter facere; hoc est enim laudare
Deum in vituperationem sui, et in maculam consilii
ejus omnipotentiam praedicare. Non solum nulla
laudatio, verum etiam ingens contumelia est, dare
viribus quod sapientiae detraxeris, et dicere adfuisse
Deo fortitudinem, sed defuisse consilium. Pertingit
omnino ad negationem potentiae, reprehensio consulentiae:
non omnia potest, si ordinare bene non potest.
Imo si sapientiae sublimitate deficitur, nihil de
reverentia divinitatis retentat: quod quia suspicari
profanissimum est, recurrit illud, quo tradux vestra
jugulatur. Deus qui fecit omnia bona valde, nihil ita
instituit, ut in illo genere quod factum est, fieri potuisse
aut aptius, aut rationabilius, approbetur. Sapientia
quippe et omnipotentia ex aequo praeditus
non institueret, quod homunculus posset jure reprehendere.
Quaecumque ergo in omnibus omnino creaturis
naturalia docentur, ita summe facta sunt, ut
affectata in his emendatio, stulta et profana doceatur.
Ut ergo forma equi, forma bovis habent quidem in
mutua collatione distantiam, in suis tamen generibus
aptam ex omni parte concinentiam ita sortitae sunt,
ut nec debuerit, nec potuerit aut equus aut bos, secus
quam formatus videtur, institui (qua regula licet
omnia natantia, repentia, gradientia, volitantia,
postremo aetherea coelestiaque percurrere; nullius
forma quippe melius, quam illi cui parabatur generi,
institui potuisse convincitur): ita et homo quem supra
jam gradientium generalitas indicavit, sic est per
universa formatus, ut melius a nullo fingi posset:
qui accepit prudenter in corpore et locos decoris, et
locos pudoris, ut in se ipso et verecundiam et confidentiam
disceret; ne et deformis videretur, si esset
per cuncta velatus; et deses redderetur ac negligens,
si semper esset per cuncta vulgatus. Ac per hoc fecunditas
humana, non alia quam quae habet, utriusque
sexus debuit membra suscipere, non aliam rationem
<pb n="1447"/>
viscerum, non alios sensus, non aliam voluptatem.
Admoneamus igitur Manichaeos, ut desinant reprehendere
divinae facta sapientiae, ut opinionum
suarum corrigant pravitatem: quia nec ad quaestionem
attinet, si aliter homines quam universitas
testis est, generaturi fuisse dicantur; nec melius eos
fieri potuisse quam facti sunt, ut ratio, ita et Scriptura
testatur, quae clamat Deum non solum bona,
sed etiam valde bona fecisse omnia <note>(Gen. I, 31;
Eccli. XXXIX, 21)</note>. Ac per hoc ut per totum opus,
hic quoque Manichaeorum dogma collapsum est. In
futuro autem tempore gloriosiora corpora, nec opis
egentia, fore beatorum fatemur. Sed et hoc ipsum
optime institutum est a Deo justissimo ac sapientissimo,
ut statum praemii neutiquam natura perverteret
; sed esset primus gradus, in quo consisteret
ingenuitas naturalis, et de quo, pro jure arbitrii liberi,
vel ad poenarum ima descenderet, vel ad gloriarum
cacumen per eas vias, quas Deus instituit, niteretur.
</p>
          <p>AUG. Prorsus, Juliane, non putasti et mea et tua
homines esse lecturos; sed eis tantummodo scripsisti,
qui meis ignoratis sive neglectis, nec utrisque diligenter
inspectis, tua sola legere ac nosse curarent;
nec dixisse me crederent, nisi quod a te commemoratum,
tanquam de meis, in tuis litteris invenirent.
Hinc enim factum esse video, ut quia ego dixeram,
 « Cur enim non credamus Deum potuisse in paradiso
concedere homini beato de suo semine, quod concessum
videmus agricolis de tritici semine, ut eo modo
illud sereretur sine ulla pudenda libidine? »  tu his
verbis meis velut respondens, tua vaniloquia dilatares,
eo usque progressus et diffusus, ut me sensisse
jactares,  « si non peccasset Adam, sic potuisse mulierem
ad fecunditatem parari, forte ut per omnes
articulos, ac per minutas corporum fistulas, quas medici
poros vocant, spicae erumperent filiorum, atque
illa omnibus laeta partibus, partus pro pediculis exsudaret, » 
et caetera quae commemorare me taedet, te
autem non puduit aggerare. In quibus etiam de viro
dixisti, quod  « admoveret nimirum non membra, sed
ferramenta, et genitalium vacuus imprimeret vomeres
et ligones. »  Haec certe atque hujusmodi (quae cum
tui, non quicumque lectores, sed dilectores legunt,
pro te, si ullus in eis humanus sensus est, erubescunt),
numquid mea verba garrire te sinerent, quae
non ob aliud praeteriisti atque tacuisti, nisi ut tibi in
istis latiora delirandi spatia praeparares? Ego enim
dixi, seri hominem potuisse, ad voluntatis nutum
membris obsequentibus genitalibus: tu autem genitalia
membra tacuisti, ut ires per mulieris articulos
et minutissimas fistulas filios per corporis poros tanquam
pediculos exsudantis, et per oculorum pupulas
caecitate consequente parientis. Membra, inquam, genitalia
tacuisti, quasi nos ea, si Adam non peccasset,
defutura hominibus diceremus; ut posses ridicula,
<pb n="1448"/>
non urbanitate, sed nugacitate dicere, quod  « vir genitalium
vacuus vomeres et ligones fetandae conjugi
imprimeret. »  Numquid de numero quaestio est, figuraque
membrorum; quae ad generandum creata possent
in locis suis salva et integra, nec indigere incitamento
libidinis, et servire imperio voluntatis? Quae
ideo a me commemorata commemorare noluisti, cum
verba mea poneres, ne silentium tibi imponeres, et
ad illa quae de filiis per totum corpus tanquam pediculis
erumpentibus, et de ferramentis agricolarum
ad impraegnandas feminas adhibendis, quae tibi festivissima
dicacitate sonare videbantur, cum vanitate
ineptissima dicerentur, os aperire non posses. Unde
nec illud meum, quod in eodem loco, quem velut redarguendum
susceperas, de parturientium doloribus
posui, putasti esse tangendum. Si enim feminae sine
parturitionis cruciatibus parerent, puto quod non eis
membra genitalia, sed tormenta poenalia defuissent.
Porro Scriptura divina (quod omnes qui legunt sciunt)
de peccato Evae hoc tormenti genus in femineum genus
transisse testatur <note>(Gen. III, 16)</note>. Hoc tu in meis
verbis praeterire quam pertractare maluisti, ne diceretur
tibi, ita salvis atque integris utriusque sexus
genitalibus in illa felicitate paradisi potuisse sine pudenda
libidine concumbere conjuges, sicut potuerunt
salvis atque integris femineis genitalibus parere
sine gemendo dolore mulieres. Sed vos non solum
cruciatus et gemitus parientium, verum etiam labores
alios aerumnasque mortalium, non a tempore arbitrii
liberi eorum, sed a die exitus de ventre matris eorum,
mavultis in loco tantae illius beatitudinis ponere,
quam pudendam susceptam vestram ipso ibi saltem
pudore non ponere. Et tamen qui negas in istam
mortalitatem post peccatum mutatam fuisse naturam;
fateris post meritum bonae voluntatis in gloriam
beatae immortalitatis esse mutandam. In cujus gloriae
cacumen parvuli, quod non potestis negare, meritis
non suae, sed alienae voluntatis ascendunt; quos
non vultis credere meritis malae voluntatis alienae,
sed tamen ejus in cujus lumbis ratione seminis fuerunt,
ad profunda miseriarum quas novimus, fuisse
dejectos.</p>
        </div3>
<div3>
          <head>XVI.</head>
          <p>
 JUL. Sed jam pergamus ad reliqua. Postquam
ergo Abrahae, quod a me positum fuerat, vitavit
exemplum; conatus est asserere, Abimelech quoque,
qui orante Abraham, cum mulieribus suis sanatus,
refertur, ut ad generationis operam, a qua per plagam
erat suspensus, posset redire, non detractione
libidinis, sed dolore aliquo posse intelligi mulierum
vulvam fuisse conclusam <note>(De Nuptiis, lib. 2, n. 30)</note>:
quasi a nobis assereretur impendio, ut appetitus eis
naturalis redditus videretur: cum ego testimoniis
<pb n="1449"/>
illis id solum probare fuerim contentus, impeditum
concubitum, qui sine libidine esse non poterat, per
iram Dei, redditumque per indulgentiam Dei, sive
amolitis obstaculis, sive irritamentis solemnibus restitutis;
tamen diabolicum non doceri, sed etiam per
hoc ad Dei operam pertinentem, qui inter corporis
instrumenta mediocria, sed innoxia, non specie, non
modo, verum solo peccaret excessu.
</p>
          <p>AUG. Quis non intelligat, si Deo indignante accidit
aliquid corpori feminarum, unde impediretur concubitus,
et per hoc proles, quae utique non posset, nisi
a concumbentibus concipi, eo remoto impedimento,
talem concubitum redditum, qualis est in corpore
mortis hujus, id est, cum libidine? In talem quippe
statum revocantur corpora, cum sanantur, qualem
jam sortita est post peccatum natura mortalium, quae
illos compellit in mortem. Sed in corpore vitae illius,
ubi homo, nisi peccasset, non erat moriturus, alius
procul dubio status fuit: unde aut nulla ibi, aut talis,
qualis nunc est, libido non fuit, qua caro contra spiritum
concupisceret; ut ei necesse esset aut subjugari,
aut reluctari; quorum alterum honestati, alterum
paci beatitudinis illius convenire non posset.
Noli ergo duas istas vitas haeretica perversitate confundere:
aliter in corpore corruptibili, quod aggravat
animam <note>(Sap. IX, 15)</note>, vivitur; aliter in paradiso,
si permansisset hominis rectitudo, in qua creatus
fuerat, viveretur. Esset ergo et ibi propter generationem
concubitus conjugum; sed aut membris genitalibus
sine ulla libidine servientibus menti, aut
ipsius, si ulla esset, libidinis motibus nunquam repugnantibus
voluntati: quae si talis esset, pudenda
non esset; nec corporis membra, quae suo vel sollicitaret
impetu, vel moveret, pudenda proprie vocari
faceret, velarique compelleret; quod post peccatum
factum esse, nec nisi peccati poena fieri potuisse, Dei
verba testantur. <hi>Quis,</hi> inquit, <hi>nuntiavit tibi, quia nudus
es, nisi ex ligno quod praeceperam tibi tantum ne ex eo
manducares, ex eo manducasti <note>(Gen. III, 11)</note>
            </hi>? Non, inquit,
tibi nuntiata esset nuditas tua, nisi esset a te
praevaricata lex mea. Quid est autem nuditas nuntiata,
cui procul dubio ignota non erat, nisi eo motu stimulante,
ut inusitato aspectu se urgeret adverti, pudoremque
incuteret? Quoniam peccato factum erat, ut
hominis pars inferior contra superiorem, hoc est,
caro contra spiritum concupisceret. Sed tu contra
omnia claudis oculos, et Deo manifestante quod non
confunderetur homo de sua nuditate, nisi peccasset,
ita fuisse asseris institutum, ut etiamsi non peccasset,
puderet eum nuditatis suae. Deus enim dicit:
Quis nuntiavit tibi nuditatem tuam, nisi quia peccasti?
Et tu dicis (ut ipsa verba tua ponam, quae
paulo ante locutus es):  « Sic est homo per universa
formatus, ut melius a nullo fingi posset: qui accepit
prudenter in corpore et locos decoris et locos pudoris,
ut in se ipso et verecundiam et confidentiam disceret;
ne et deformis videretur, si esset per cuncta
<pb n="1450"/>
velatus; et deses redderetur ac negligens, si semper
esset per cuncta vulgatus. »  Ac per hoc, secundum
te longe melior peccando factus est homo: nisi enim
peccasset, quem Deus fecerat rectum <note>(Eccle. VII, 30)</note>,
viveret imprudenter non dignoscendo in corpore suo
locos decoris et locos pudoris, et impudenter nulla
velando, et negligenter cuncta vulgando: neque enim
vitaret haec vitia, nisi ei, quia peccaverat, sua fuisset
nuditas nuntiata.</p>
        </div3>
<div3>
          <head>XVII.</head>
          <p>
 JUL. De quo quoniam satis actum est, ad
illa properemus, quae super naturali malo Manichaeus
olim acute, sed, ut probabo, perplexitate quaestionum
deceptus objecit. Breviter tamen prius, quid Augustinus
contra Apostoli testimonium retulerit, ventilemus.
Ego ergo cum notam istam operam sexuum a
Deo auctore corporum institutam, etiam beati Pauli
testimonio apertissime dixissem probari, qui invectus
in flagitia eorum, quos in virilis quoque sexus concubitum
praecipitarat insania, ait, <hi>Relicto naturali usu
feminae, accensi sunt in desideria sua <note>(Rom. I, 27)</note>
          </hi>;
intuli Apostolo teste, approbari usum feminae naturaliter
institutum. Ad hoc ergo iste rescribens:  « Non
dixit, »  inquit,  « Apostolus conjugalem usum, sed
naturalem, eum volens intelligi qui fit membris ad
hoc creatis, ut per ea possit ad generandum sexus
uterque misceri: ac per hoc, cum eisdem membris
etiam meretrici quisque miscetur, naturalis est usus,
nec tamen laudabilis, sed culpabilis. Non ergo isto
nomine, id est, <hi>usu naturali,</hi> conjugalis est laudata
commixtio; sed immundiora et sceleratiora flagitia
denotata sunt, quam si illicite feminis, sed tamen
naturaliter uterentur »  <note>(De Nuptiis et Concupisc. lib.
2, n. 35)</note>. Id est, hic usus feminae quem pronuntiavit
Apostolus naturalem, non intelligitur conjugalis, ut
bonus licitusque doceatur: sed ideo, inquit, dictus est
naturalis, quia diversitatem sexus ad hoc indicat institutam,
ut et commixtui pararetur et partui. Queis molitionibus
cum juvaretur nihil, cur tantum immoratus
est? Profecto ob hoc solum, ut hi qui eum sequuntur,
solutum putent quod viderint fuisse contactum: caeterum
quam nihil dixerit, brevis disputatio palam faciet.
Nempe Apostolus feminae usum ait naturaliter
institutum, nec commendavit alteram commixtionem
primitus ordinatam; sed de eo usu disputans, in quo
libidinem cunctis noverat viguisse temporibus, naturalem
illam vocavit.
</p>
          <p>AUG. Usus feminae naturalis est, cum ejus masculus
illo membro utitur, quo natura ejusdem generis
animantium propagatur: propter quod etiam ipsum
membrum natura proprie dici solet: unde Cicero
ait, mulierem vidisse se in somnis praesignatam habere
naturam <note>(De Divinatione, lib. 2)</note>. Usus itaque
naturalis et licitus est, sicut in conjugio; et illicitus,
sicut in adulterio: contra naturam vero semper illicitus,
et procul dubio flagitiosior atque turpior; quem
sanctus Apostolus et in feminis et in masculis arguebat,
damnabiliores volens intelligi, quam si in usu
<pb n="1451"/>
naturali, vel adulterando, vel fornicando peccarent.
Usus itaque concumbentium naturalis idemque inculpabilis,
et in paradiso esse potuisset, etiamsi nemo
peccasset; non enim aliter ad humanum genus secundum
benedictionem Dei multiplicandum filii gignerentur:
sed eum vocatum esse ab Apostolo usum
naturalem, in quo libidinem cunctis noverat viguisse
temporibus, quis tibi dixit, nisi haeresis vestra? Absit
enim ut Apostolus etiam illo tempore hominum crederet
pudendam viguisse libidinem, quando nudi
erant, et non pudebat eos. Verumtamen etiamsi Apostolus
diceret, quod ipse dixisti,  « in usu feminae naturali
cunctis temporibus viguisse libidinem; »  in his
quoque verbis haberem quod recte intelligerem, ne
pudendam susceptam tuam in illius beatae vitae corporibus,
quae nondum fuerant corpora mortis hujus,
sicut tu facis, mente stultissima, lingua loquacissima,
fronte impudentissima, collocarem. Cunctis quippe
temporibus ex quo utriusque sexus fieri concubitus
coepit, procul dubio usus feminae naturalis sine hac
pudenda libidine esse non potuit: jam enim non vitae
illius, sed mortis hujus habebant corpus, quando
post peccatum de paradiso egressi, masculus et femina
utrumque sexum naturaliter primitus miscuerunt.
Quod si ante facerent, ibi libido vel nulla esset,
vel pudenda non esset: non enim sollicitaret invitum,
et repugnare sibi cogeret castum; sed aut sine
illa officium suum genitalia, jubente mente, peragerent;
aut illa si esset, cum opus esset, assurgeret,
tranquillissimum nutum subsequens voluntatis, nec
opprimens cogitationem turbulento impetu voluptatis.
Talem se modo non esse, multis suis importunis
et coercendis motibus confitetur: ergo aut vitium
esse, aut vitiatam se esse testatur. Ecce unde dicebat
Apostolus, <hi>Scio quia non habitat in me, id est in
carne mea, bonum <note>(Rom. VII, 18)</note>
            </hi>. Ecce unde trahitur
a nascentibus originale peccatum. Hoc malo bene utitur
pudicitia conjugalis: hoc malo melius non utitur religiosa
continentia vidualis, vel sacra integritas virginalis.</p>
        </div3>
<div3>
          <head>XVIII.</head>
          <p>
 JUL. Hoc nos intelleximus, cumque de naturae
institutione loqueremur, id protulimus quod
Apostolum sensisse constabat. Tu igitur quid promovisti,
ut referres non ab eo usum conjugalem, sed naturalem
vocari? Aut quo ore subjungis, quoniam
 « cum iisdem membris meretrici quisque miscetur,
naturalis est usus, nec tamen laudabilis, sed culpabilis? » 
Ut enim etiam hic ostendamus, quod frequenter
aperuimus, unam a te saltem sententiam non
proferri, quae non adversum te plurimum valeat: si
usus fornicationis naturalis, nec tamen laudabilis,
sed culpabilis dicitur, ob hoc quia meretricis usus
est; sine dubio conjugalem, quia honestum atque licitum,
non culpabilem, sed laudabilem profiteberis.
</p>
          <p>AUG. Non quia sine malo est, sed quia bene utitur
malo, conjugalis concubitus merito inculpabilis dicitur.
Sic enim bonum est bene uti malo, quemadmodum
malum est male uti bono. Sic ergo bene utuntur
conjugati libidinis malo, quomodo male utuntur
adulteri corporis bono. Hoc jam non semel dixi,
<pb n="1452"/>
et saepius me dicere non pigebit, quamdiu te veris
contradicere non pudebit.</p>
        </div3>
<div3>
          <head>XIX.</head>
          <p>
 JUL. Et ubi est crimen tuum diabolicum,
quod illi argumento pudoris nitebaris affigere? Non
enim jam libido reprehenditur, quae et in prohibito
et in concesso usu, naturae ipsius conditione sentitur;
si depravatio ejus, ad id quod non licebat excurrens,
sola culpatur.
</p>
          <p>AUG. Non sola  « culpatur depravatio libidinis ad
id quod non licebat excurrens: »  sed tua magna depravatio
est, cum a te non culpatur ad id quod non
licebat impellens. Quando enim ad id quod non
licet impellit, profecto nisi pravitati ejus repugnetur
excurrit. Et haec est concupiscentia carnis, qua caro
concupiscit adversus spiritum; adversus quam
propterea concupiscit et spiritus, ne quo impellit excurrat.
Malum est ergo, et quod impellit in malum:
sed si non excurrit, repugnante sibi spiritu, non
vincitur homo a malo. Tunc autem omni malo carebit,
quando cui repugnet non erit. Neque hoc cum
fiet, natura, sicut Manichaeus insanit, a nobis separabitur
aliena, sed sanabitur nostra. Quae nunc, si
quemadmodum regeneratione et remissione peccatorum
sanatur a reatu, sic ab omni esset infirmitate
jam sana; non contra carnem spiritus concupisceret,
ut non operaremur nisi licitum; sed ita caro spiritui consentiret,
ut nihil contra illum concupisceretur illicitum.</p>
        </div3>
<div3>
          <head>XX.</head>
          <p>
 JUL. Utque presse interrogemus et breviter:
apostolum Paulum, cum naturalem usum feminae
nuncuparet, possibilitatem rei et honestatem, an solam
possibilitatem indicasse arbitraris? id est, hoc
nomine, <hi>naturali,</hi> intelligere nos voluit usum qui fieri
poterat et debebat; an qui poterat, sed non debebat?
Si dixeris, Qui poterat, licet non deberet, qualis in
adulteris agitur: ergo et illud aliud flagitium non
erit contra naturam, quia membris agitur naturalibus.
Si autem expavescens retuleris, quod et veritas
habet, Apostolum usum vocasse naturalem, qui fetibus
destinatus honeste agi, quippe naturaliter, ut
poterat et debebat, id est, in corporibus vel singularum
vel plurium feminarum, temporum tamen ratione
concessis: fateberis sine dubio inepte argumentatum
fuisse; beatumque Paulum nomine naturalis
usus, non fornicationem, sicut tu putaveras, sed et
honestum et legitimum, qui fecunditati paratus est,
corporum indicasse commixtum. Nos ergo merito generaliter
defendimus, quod Manichaeus generaliter
arguebat. Tu enim dicis commixtionem hanc sexuum
cum voluptate, per diabolum institutam, causam
originalis esse peccati, et necessitatem omnium
criminum; ac per hoc ipsam criminaris naturam:
nos quid consequentius facere potuimus, quam ut
teste Magistro Gentium, naturae generalitate defenderemus
et adscriberemus operi Dei, quod tu naturaliter
malum vocabas? Factumque est ut quod tu dicis
diabolicum, nos ad refellendum te probaremus naturaliter
<pb n="1453"/>
 institutum. Ista est quippe legitima et erudita
responsio, ut quod in specie accusatur, defendatur
in specie; et quod in genere arguitur, vindicetur
in genere. Quod etiam Manichaeus intellexit,
quem tu aequas crimine, sed non aequas ingenio:
ideo ille omnem substantiam corporum transcribit
diabolo; tu autem non universam, sed, sicut in priore
libro diximus, meliorem. Triumphavit ergo veritas
sacris stipata praesidiis, quae per Apostolum probans
naturale conjugum negotium, et per hoc ad Deum pertinere
qui esset auctor naturae, vestra figmenta disrupit,
qui id praevaricatorium, non naturale juratis.
</p>
          <p>AUG. Jam etiam supra satis diximus quem dixerit
Apostolus usum feminae naturalem, et cur appellaverit
naturalem, id est, cum fit eis membris utriusque
sexus, quae ad propagandam sunt instituta naturam;
sive talis usus esset, qualis in paradiso esse
potuisset, nullo scilicet utens malo, vel nulla existente,
vel nonnisi nutum voluntatis subsequente libidine;
sive qualis nunc est ex quo esse coepit, vel
licitus sicut in conjugio, bene utens et corporis bono
et libidinis malo; vel illicitus sicut in adulterio, male
utens et illo bono et illo malo; nec tamen etiam
ipse discedens ab eis membris, quae naturae etiam
nomine proprie nuncupantur. Nihil est itaque cur
presse, ut dicis, ac breviter interroges, utrum Apostolus
in eo quod ait naturalem usum, eum voluerit
intelligi, qui fieri et poterat et debebat; an qui fieri
poterat, sed non debebat: non enim ut hoc diceret,
aliquid horum intuebatur Apostolus, sed membra tantummodo
utriusque sexus genitaliter naturalia, hoc
est, ad generandam creata naturam. Nam quis ignorat,
quod licitus usus feminae fieri et possit et debeat;
illicitus autem fieri possit, nec tamen debeat;
uterque autem sit naturalis, quia utriusque sexus ad
naturam propagandam creatis membris genitalibus
fit? Tergiversatorias aufer ambages, remove loquaces
et fallaces fumos vanitatis tuae. Libido pecorum
ideo non est vitium, quia non ea caro concupiscit
adversus spiritum: quod Manichaeus si discernere
valuisset, nec pecorum ab opificio Dei veri alienasset
naturas, nec hominum vitia putaret esse substantias.
Tu autem nisi cum Ambrosio et caeteris
Catholicis senseris atque tenueris, per praevaricationem
primi hominis carnis et spiritus dissensionem
in nostram vertisse naturam <note>(Ambrosius, lib. 7 in
Luc. XII, 53)</note>; quantumlibet Manichaeos detestari videaris,
eorum detestandus adjutor sine dubio permanebis;
asserendo esse bonum, quod esse clamat veritas
malum; et hoc malum negando ex depravatione
venire peccato vitiatae naturae nostrae, ut Manichaeus,
te adjutore, commixtionem nobis naturae
introducat alienae.</p>
        </div3>
<div3>
          <head>XXI.</head>
          <p>
 JUL. Simili acumine illud quoque labefactare
conaris, quod dixi, evangelico testimonio ex fructibus
<pb n="1454"/>
suis arborem debere cognosci; ut ostenderem,
quod clarum est, doceri bona non posse conjugia,
imo ipsam naturam, quae conjugiorum operatione
suppletur, nec Dei posse opere vindicari, si de ea
dicerentur crimina pullulare. Ad hoc ergo respondisti:
 « Numquid Dominus inde loquebatur, et non potius
de duabus voluntatibus hominum, bona scilicet et
mala; istam bonam, illam malam arborem dicens;
quia de bona voluntate opera bona nascuntur, et
mala de mala? Quod si nuptias arborem bonam intelligamus,
profecto e contrario posituri sumus fornicationem
arborem malam. Porro si dixerit, non illic
arboris loco ponendum esse adulterium, sed naturam
humanam de qua nascitur homo: ita et hic non
erit arbor connubium, sed natura humana de qua
nascitur homo »  <note>(De Nuptiis et Concupiscentia, lib. 2,
n. 43)</note>. Falleris: non ibi Dominus loquitur de duabus
voluntatibus, sed de persona sua. Quoniam cum
beneficia Judaeis praestaret innumera, ab ejus nihil
criminationibus desinebant. Caeterum cum opera ejus,
quae etiam glorificabant, arguere non valerent; ipsum
tamen Samaritanum ac plenum daemonio et Behelzebulis
spiritu causabantur illudere. Tunc ergo
Dominus ait: <hi>Aut facite arborem bonam, et fructus
ejus bonos; aut facite arborem malam, et fructus ejus
malos: ex fructibus enim suis arbor dignoscitur <note>(Matth.
XII, 33)</note>
          </hi>. Id est, Aut opera mea vituperate, quae bona
esse infirmitates pulsae et restitutae sanitates loquuntur;
ut improbum me, operum meorum testimonio
comprobetis: aut si haec tanta beneficia non audetis
arguere; reddite bonae arbori, mihi videlicet, testimonium
fructuum meorum, et amate beneficum, qui
beneficia praedicatis. Ibi ergo personam de operibus
suis Christus jussit agnosci: quod nobis jure suffragatum
est, ut doceremus naturam quoque atque conjugia
de fructificationis suae qualitate censenda; ut si
de his criminum virus fluebat, criminosa etiam radix
judicaretur. Vide ergo quam ad intelligendum caecutias,
qui levare te objecti mei pondus putasti, fornicationem
nuptiis ex adverso locando, ut sicut bona
arbor nuptiae, ita mala fornicatio videretur, de qua,
id est, fornicatione, fecunditas nulla deberet existere,
ne mala convinceretur, si bonae nuptiae bonis fetibus
probarentur; cum homo sive de conjugio, sive de
adulterio nascitur, non de flagitio, sed de natura seminum
prodeat. Flagitium quippe quod moechantium
voluntate committitur, substantiae instituta non turbat:
verum exercet se natura per materias suas, et
peccato remanente apud illicitae voluntatis auctorem,
fetus innocuus de opere Conditoris erumpit. Quod
quidem et tu vidisti esse referendum: sed qualiter
conatus sis eludere, prudens lector attendat. Ais
enim:  « Si arboris loco ibi non est ponendum adulterium,
sed natura humana de qua nascitur homo:
ita et hic non erit arbor bona connubium, sed natura
<pb n="1455"/>
humana de qua nascitur homo. »  Hoc est ergo quod
eloqui conatus es: Sicut non imputatur homo fornicationi,
sed naturae: ita peccatum quod trahitur de
parentibus legitimis, non esse imputandum connubio,
sed naturae humanae, quam crimine diabolus infecit
antiquo. In adulteris ergo culpasti lascivientium voluntatem;
sed laudasti humanam naturam, de qua
homo etiam per illicitos concubitus nasceretur: in
parentibus autem legitimis laudasti connubium, de
quo non dicis venire peccatum; sed vituperasti naturam,
de qua dicis infundi crimen horrendum. Vigilet
hic ergo lector meus. Si naturam humanam in fornicatione
laudabilem censuisti, quae causam nascenti
flagitiis coeuntium impollutam fecisset; quomodo
hanc ipsam naturam in connubii parte reprehendis,
quam dicis causam naturali crimini praestitisse? Ergo
non quidem connubium, sed naturam humanam et
magnum bonum et magnum malum esse professus es.
Nam quid ea nequius, si crimen ingenuit? quid detestabilius,
si a diabolo possidetur? Quid ergo habeat
artis in semine, ipsa viderit: qualitatis interim, in
qua bonum omne vel malum est, pessimae comprobatur,
si et ipsa rea, et generans reatus, et diabolicae
convincitur tyrannidis satelles. Merito ergo de fructibus
suis debet arbor agnosci, ut quae causa mali est,
mala jure optimo nominetur.
</p>
          <p>AUG. Causam mali originalis, nec conjugium
esse, nec adulterium, satis res ipsa declarat: quoniam,
id quod bonum est in natura hominis, Deo
creante ex homine nascitur; et id quod malum habet
propter quod renasci debet, ex homine trahitur.
Causa porro hujus mali est, quod <hi>per unum hominem
peccatum intravit in mundum, et per peccatum mors;
et ita in omnes homines pertransiit, in quo omnes peccaverunt <note>(Rom. V, 12)</note>
            </hi>.
In quibus Apostoli verbis in
aliam sententiam detorquendis, quanta loquacitate
inaniter laboraveris, vident qui tua et nostra intelligenter
legunt. Quid te igitur adjuvat? utquid abs te,
quaeso, commemoratum est evangelicum testimonium,
quod <hi>arbor bona bonos fructus facit,</hi> cum tu de conjugali
loquereris bono, ejusque fructus velles esse homines;
tanquam ideo demonstrans eos sine malo
nasci, quia bonum sunt nuptiae, et <hi>non potest arbor
bona fructus malos facere;</hi> cum homines nascuntur
ex hominibus, sive cum originali noxa, unde dicit
Apostolus, <hi>Corpus mortuum est propter peccatum <note>(Id.
VIII, 10)</note>
            </hi>; sive sine ulla noxa, ut vos contenditis
contra Apostolum, non tamen per conjugales solos,
verum etiam per concubitus impudicos; et aliquando
sint sterilia conjugia, fecunda adulteria? Utrum autem
Dominus duas voluntates, sicut nos dicimus, in
duabus arboribus insinuare voluerit, unam bonam,
qua bonus est homo, quae non potest facere opera
mala, id est, fructus malos; alteram malam, qua
malus est homo, quae non potest facere opera bona,
id est, fructus bonos; an sicut tu dicis de se ipso Judaeis
<pb n="1456"/>
ista locutus sit, qui nosse volunt, Evangelium
legunt, te negligunt. Dominus enim cum cavendos
esse monstraret, qui venirent in vestitu ovium, intrinsecus
autem lupi essent rapaces: <hi>Ex fructibus,</hi> 
inquit, <hi>eorum cognoscetis eos. Numquid colligunt de
spinis uvas, aut de tribulis ficus? Sic omnis arbor bona
fructus bonos facit; mala autem arbor fructus malos
facit. Non potest arbor bona fructus malos facere, neque
arbor mala fructus bonos facere <note>(Matth. VII, 16-18)</note>
            </hi>.
Et secundum Lucam, cum hypocritae arguerentur,
duae istae arbores commemoratae sunt, et mox evidenter
expositae, subsequente Domino atque dicente: <hi>Bonus homo de bono thesauro cordis sui profert bonum;
et malus homo de malo profert malum: ex abundantia
enim cordis os loquitur 
 <note>(Luc. VI, 45)</note>
            </hi>. Ubi autem ait, <hi>Aut facite arborem bonam et fructum ejus bonum, aut
facite arborem malam et fructum ejus malum</hi> 
 (quod tu
eum de se ipso dixisse opinaris), unde dixerit mox
aperiens: <hi>Siquidem ex fructu,</hi> inquit, <hi>arbor cognoscitur.
Progenies viperarum, quomodo potestis bona loqui,
cum sitis mali? ex abundantia enim cordis os loquitur.
Bonus homo de bono thesauro profert bona; et
malus homo de malo thesauro profert mala <note>(Matth. XII,
33-35)</note>
            </hi>. Videsne te falli, non me? Redi ergo ad causam
operis mali, et invenies voluntatem malam:
redi ad causam originalis mali, et invenies primi hominis
voluntatem malam, et ea vitiatam naturam
bonam.</p>
        </div3>
<div3>
          <head>XXII.</head>
          <p>
 JUL. Verum haec loquimur, ut fidei vestrae
quis sit finis ostendam: caeterum illud inconcussum
valet, quod disputationibus praecedentibus fundatum
est, nec quidquam malum esse, praeter opus voluntatis
quod justitia prohibet perpetrantis; nec quod naturale
est, posse malum convinci. Manet ergo haec
inconcussa turris, de cujus edito latrocinia diversorum
propulsantur errorum.
</p>
          <p>AUG. Quid est quod dicis; aut quae sunt tuae praecedentes
disputationes, nisi loquacissimae vanitates?
Quid est quod dicis,  « nec quidquam malum esse,
praeter opus voluntatis quod justitia prohibet perpetrantis? » 
Ergo ipsa voluntas mala non est malum,
si non est quidquam malum nisi opus ejus? Neque
enim est consequens, ut mala voluntas habeat etiam
perpetrandi operis facultatem: ac per hoc te auctore
non erit malum hominis male velle, quando non potest
facere. Quis istam ferat insipientiam, vel potius
amentiam? Ubi etiam ponimus, quia si non est malum
quidquam, nisi opus voluntatis quod justitia
prohibet perpetrantis; non erunt mala quaecumque
homines nolentes sive agunt, sive patiuntur: non
erit malum quod clamat Apostolus, <hi>Non enim quod
volo, facio bonum; sed quod nolo malum, hoc ago <note>(Rom. VII, 19)</note>
            </hi>:
non erit malum supplicium ignis
aeterni, ubi erit fletus et stridor dentium <note>(Matth. VIII,
12)</note>; quia id volens nemo patietur, et non est opus
voluntatis quod justitia prohibet perpetrantis, sed poena
nolentis. Quando ista saperes, si non mirabiliter desiperes
<pb n="1457"/>,
vel potius insanires? Quid est etiam quod dicis,
 « nec quod naturale est, malum posse convinci? » 
Itane vero (ut innumerabilia naturalia vitia corporis
taceam) malum non est surditas naturalis, quae ipsam
quoque, ex qua justus vivit <note>(Galat. III, 11)</note>, impedit
fidem, quoniam fides ex auditu est <note>(Rom. X, 17)</note>?
Sed vos, nisi surdi intus essetis, Apostolo dicente, <hi>Fuimus enim et nos naturaliter filii irae, sicut et caeteri <note>(Ephes. II, 3)</note>
            </hi>;
cordis auribus audiretis. Sed pergite
adhuc, et cordibus caecis surdisque clamate, Non est
malum naturaliter esse obliviosum, naturaliter esse
obtunsum, naturaliter esse iracundum, naturaliter
esse libidinosum. Cur enim non securi fatua ista
verba jactatis, quibus malum non est etiam ipsa fatuitas
naturalis? Usque adeo quippe omne originale
malum meritum negantes, cuncta naturalia vitia
laudare cogimini, ut non solum corpore deformes,
debiles, monstruososque fetus, verum etiam fatuos,
si nemo ibi peccasset, exorturos in paradiso fuisse
dicatis; dum tamen pudendam susceptam vestram,
qua caro concupiscit adversus spiritum, inter delicias
loci illius beatissimi collocetis.</p>
        </div3>
<div3>
          <head>XXIII.</head>
          <p>
 JUL. Verum nunc, quod locus exigit, insequamur.
Apparet te, subtilissime disputator, unam
eamdemque rem, naturam scilicet humanam magnis
extulisse laudibus, sed majoribus maculasse criminibus:
quod sicut uno tempore, uno opere, unoque
consilio evenire simul non potest; ita ratio naturalis
nequaquam capit haec, vel sub alternatione contraria,
sed uno semper plena, id est, taxatione boni,
nunquam propter malum, quod ejus instituta peractoris
sui non capiunt dignitatem, nisi a pollutissimo
Manichaeorum dente mordetur. Sed hoc expleto, illud
inquiro, quos putes connubii fumos sequendos. Nam
si connubium fateris non esse causam hominis, sed
naturam; peccati quoque causam non esse connubium,
sed naturam; hoc connubium, cui laudem dabas,
totum prorsus evanuit. Cui ergo rei adscribitur,
si nec mali tui, nec boni mei causa est? Si ab honestate
connubii hominem submoves, ne eum etiam
fornicationi cogaris adscribere; a necessitate connubii
peccatum removes, ne nuptias damnare videaris;
quid remansit laude dignum in possessione conjugii?
Cur illud times violare sermone, quod admota disputatione
funditus subruisti? Cujus ergo rei causa esse
dicetur, si nec malo nec bono participat naturali?
Nihil ergo jam agit in rebus humanis nomen honestasque
conjugii? Sed angeris, et dure quidem: subveniendum
est igitur anhelo seni. Remansit quod
ei dare possis, sine quo tamen nihil aliud invenitur:
videlicet ut dicas hoc connubium stare pro foribus,
ut ad voluptatem coeuntium nullam obscenitatis famam
permittat irruere, sed suo titulo illi negotio
honestatem vindicet et pudorem. Sine causa ergo
connubii fidem subdola corrumpere laude voluisti:
<pb n="1458"/>
nulli est infestius, quam tibi. Vos omnino proturbat,
nec ad lacerationem commixtionis tutelae suae
creditae, Manichaeorum linguas permittit irrepere.
Habent, inquit, suo dogmate digna meritoria, in quibus
nocturnis horis expleantur: illam verecundantium
voluptatem connubii tuentur excubiae, arcentur
crimina, et honor honestatis admittitur: privilegia
sibi ab Apostolo concessa defendunt honorabiles
nuptias et thoros immaculatos; fornicatores autem
et adulteros judicabit Deus <note>(Hebr. XIII, 4)</note>. Ubi est
ergo criminosa commixtio, si negotio ejus atque secreto
auctoritas connubii, quod laudabas, obsequitur?
</p>
          <p>AUG. Tu quidem, ut ex fructibus suis cognosci arborem
diceres, non naturae hoc evangelicum testimonium,
sed nuptiis proficere voluisti. Nam tua verba
ista sunt:  « Si ergo trahitur, »  inquis,  « et de nuptiis
originale malum, causa mali est conventio nuptiarum,
et necesse est malum esse per quod et ex quo
malus fructus apparuit, dicente Domino in Evangelio, <hi>Ex fructibus suis arbor agnoscitur.</hi> 
 Quomodo, » 
inquis,  « tu audiendus putaris, qui dicis bonum esse
conjugium, de quo nihil aliud quam malum prodire
definis? Constat igitur, »  inquis,  « rea esse conjugia,
si peccatum inde originale deducitur, nec posse defendi,
nisi fructus eorum innocens approbetur: defenduntur
autem, et bona pronuntiantur: fructus igitur
approbatur innocuus. »  Nempe his verbis tuis
satis clarum est, arborem te intelligi voluisse conjugium,
et fructus arboris eos fetus qui conjugum commixtione
nascuntur. Sed quia hinc ratione manifestissima
exclusus es, et ex adulteris enim tales fetus
oriuntur: ad naturam putasti esse fugiendum, in
cujus altitudine latitares; de qua non agebas, quando
propter connubii bonum fructusque ejus bonos similitudinem
arboris evangelicae caecus adhibebas. Defende
ergo naturam contra originale peccatum: relinque
conjugia, ipsam dic bonam arborem, quia sive
de conjugiis, sive de adulteriis, ipsa gignit homines;
quos ideo dicis fructus bonos arboris bonae, ne aliquem
reatum ex origine depravata credantur generatione
traxisse, regeneratione solvendum; ne indigeant
salvatore, ne in remissione peccatorum fuso
sanguine redimantur. Age ista ut detestandus haereticus:
imple paradisum Dei, etiamsi nemo peccasset,
libidinibus concupiscentium, certaminibus contra libidines
dimicantium, doloribus parturientium, fletibus
vagientium, morbis languentium, funeribus morientium,
moerore lugentium. Sic age, hoc te decet:
tales enim, te auctore, subsequuntur poenae bonos
fructus arboris bonae, et insinuant paradisum deliciarum,
sed Pelagianorum. Quin etiam meam disputationem
dialecticus acutus irrides, dicens, unam
eamdemque rem, naturam videlicet humanam, magnis
<pb n="1459"/>
extulisse me laudibus, sed majoribus maculasse
criminibus. Ego vero non Aristotelem vel Chrysippum,
multo minus vanum cum sua loquacitate Julianum,
magistrum delector habere; sed Christum,
qui profecto nisi natura humana magnum esset bonum,
non pro illa homo fieret, cum Deus esset; nisi
magno peccati malo mortua esset, non pro illa moreretur,
cum sine peccato ipse venisset et mansisset.
Rursus tamen, quasi non tibi natura humana sufficiat,
quae talis de adulteris, qualis de conjugibus
nascitur, de bonitate nos putas urgendos esse nuptiarum,
quaerens quid agant in rebus humanis, si
neque malum ipsis imputandum est, quod non de
illis, sed de vitiata per peccatum origine trahitur;
neque bonum, quia homo etiam de adulteris nascitur.
Et quia honestatem connubii a concubitus illiciti
turpitudine invenimus esse discretam, hinc existimas
confici, nullum originale malum trahi de conjugali
concubitu; non intuens, quod si connubii bonum
causa esset ne malum traherent, qui de conjugibus
nascerentur; profecto adulterii malum causa esset ut
malum traherent, qui de adulteris nascerentur. Habent
igitur in rebus humanis honestum locum suum
nuptiae, non ut homines nascantur, qui etsi nulla
nuptiarum lege, naturali usu passim sexus uterque
concumberet, utique nascerentur; sed ut ordinata
propagatione nascantur; et quemadmodum partu
certae sunt matres, ita fide conjugii habeantur certi
et patres: et ne tua pudenda suscepta per quaslibet
feminas tanto turpius, quanto liberius evagetur. Sed
non quia de nuptiis certo genitore homo nascitur,
ideo non indiget salvatore per quem renascatur, ut a
malo cum quo nascitur, liberetur. Non est itaque
in connubiis, ut nos dicere calumniaris, criminosa
commixtio: sed ideo laudanda est conjugum castitas,
quia sola potest bene uti malo, quod tu deformiter
laudas.</p>
        </div3>
<div3>
          <head>XXIV.</head>
          <p>
 JUL. His igitur absolutis vel breviter ostendam,
quam jaceas in profundo ignorantiae, qui hactenus
subtilissimus et acutissimus habebare. Dicis te
naturae adscribere crimen, quod transit in sobolem,
non tamen in nuptiis: sicut e regione, hominum
naturae applicas, non flagitio. Et ideo fingis te quidem
laudare connubium, ne aperte deprehendaris
Manichaeus; sed vituperas naturam, cui et malum
inesse, et de qua propagari malum fateris. Nunquam
igitur audire potuisti disputationis regulas et sanissimae
constituta rationis? In omnibus enim praedicamentis
plus amplectuntur genera, quam species; inde
autem etiam fiunt genera subalterna: plus autem
species, quam atomi; suntque genera quibus species
continentur, species autem speciales quibus individua
concluduntur. Minorum ergo quassatio, superiora
non quatit; superiora vero casibus suis omnia,
quae complectebantur, involvunt. Verbi gratia, animal
<pb n="1460"/>
genus est: sed latitudine suae significationis diversas
species comprehendit, scilicet hominis, equi,
bovis, etc. Si ergo pereat una species, genus illud
non sentit exitium: fac enim ut de rebus, boum natura
deficiat; genus nimirum interemptum non est,
aliorum animalium permanente natura. At contra, si
hoc quod est animal, auferatur de rebus; omnes
sine dubio species, quae hoc genere concludebantur,
intereunt: nulla enim remanebit species animantis,
animali penitus interempto. Ea ergo quae superiora
sunt, eventus suos atque merita speciebus, quas amplectuntur,
impertiunt: non tamen recurrit, ut specierum
suarum quasi necessitudinum quarumdam
varietatibus permutentur. Utque ad causam referatur
exemplum: naturae humanae generalitas institutionum
 infra se locatarum genus quoddam est; haec
velut species habet, in situ, in membris, in ordinibus,
in motibus, vel aliis id genus. Qualitatem ergo
suam omnibus suppositis speciebus impertit: non tamen
obnoxiaretur sui, ut minorum a se rerum periculis
misceatur. Si ergo natura vituperetur, et obnoxia
diabolo reaque credatur, conjugium quoque
quod sub illa est, et fecunditas, et substantia tota
damnabitur. Non potest ergo laudari connubium,
quod fit secundum naturam, si natura ipsa reprehenditur.
Commoriatur necesse est radici suae germinum
succisorum venustas: et ut rem ipsam planius
eloquar, non potest dici bonum negotium nuptiarum,
si commixtio naturalis arguitur; quoniam
quod depretiatur in genere, cui indivisibiliter adhaeret,
in specie nequit honorari. Porro cum mala voluntas
instrumentis naturalibus ad flagitia utitur, vis
illa voluptatis et seminis, quae nunquam pro coeuntium
voluntate variatur, nullam patitur criminis societatem;
sed materiam Deo praestat operanti, flagitiumque
adulterantis solummodo arguit meritum, non
naturae. Cum igitur de naturalibus disputaremus,
perobtunse naturam reprobans connubia laudasti;
cum irrefutabiliter constet genus speciebus suis participare,
quidquid exceperit: et ideo aut usus, quem
naturalem Apostolus dicit, bonus legitimusque censebitur,
et erunt honesta conjugia, nullumque erit
naturale peccatum; aut si creditur natura esse diabolica,
ut sit originale peccatum, connubii quoque
usus damnabilis pronuntiabitur. Et non quidem sobrie,
ex aperto tamen Manichaeorum dogma suscipitur:
quod quoniam funestum est, nec apud illos
quidquam est aut veritatis, aut honestatis, aut fidei;
apud nullos autem alios opinio potest naturalis esse
peccati; ut nos catholicos, ita vos constat esse Machaeos.
</p>
          <p>AUG. Tu certe de arbore locutus es, et fructibus
ex quibus arbor agnoscitur, cum in hac similitudine
conjugium prolemque intelligendam putasses, exclusus
<pb n="1461"/>
inde, quia et de concubitu adulterino potest talis
existere fructus, ad naturam fugisti. Nec latere nos
fugientis transitus potuit: in verbis enim tuis, quae
nunc commemorabo, satis evidenter apparuit. Aisti
enim loquens ad me ipsum:  « Simili acumine illud
quoque labefactare conaris, quod dixi, testimonio
evangelico, ex fructibus suis debere arborem cognosci;
ut ostenderem, »  inquis,  « quod clarum est, doceri
bona non posse conjugia; imo ipsam naturam, quae
conjugiorum operatione suppletur, nec Dei posse
operi vindicari, si de ea dicerentur crimina pullulare. » 
His tuis dictis aperuisti fugae tuae transitum,
nominatis conjugiis addendo et dicendo,  « imo ipsam
naturam, quae conjugiorum operatione suppletur. » 
Distinxisti ergo duo ista, satisque ostendisti aliud
esse naturam, aliud conjugia, quorum operatione natura
suppletur. Quid est ergo quod postea naturam
genus, ejusque speciem vis esse conjugium? Numquid
ullum genus speciei suae ullius operatione suppletur?
Non utique: neque enim animal, quod est
genus, suppletur operatione hominis, vel equi, vel
bovis, vel alterius alicujus pecoris, quod species est
generis illius: quandoquidem etiamsi desit aliqua
species, auferaturque de rebus; manet tamen genus,
quod caeteras amplectitur species, sicut etiam ipse
disputasti. Quod genus utique integrum non maneret,
si operatione speciei, quae ablata est, suppleretur:
non enim magis est genus, si plures; et minus
est genus, si species habeat pauciores: quamvis si
omnes auferantur species, nec genus erit; quemadmodum
genere ablato, nulla erit species. Non est
igitur connubium species, genusque natura, si connubiorum
opere natura suppletur: sicut non est agricultura
species segetis, quoniam suppletur seges opere
agriculturae. Deinde si naturam genus, ejusque speciem
dicis esse conjugium; procul dubio dicere cogeris,
quod natura sit omne conjugium. Ideo quippe
omnis equus animal est, etsi non omne animal equus;
quia species est equus, animal genus. Ergo nec fit
ab homine aliqua natura: quamvis enim, ut scriptum
est, a Domino jungatur mulier viro <note>(Prov. XIX, 14,
sec. LXX)</note>; quoniam nisi adjuvante ipso non fit,
quando recte fit: quis tamen nesciat opera hominum
esse conjugia? Porro si naturam non facit homo,
non est natura conjugium; quia conjugium facit
homo. Ac per hoc, quia conjugium natura non est;
profecto naturae species, tanquam illa sit genus,
nullo esse pacto potest. Conjugia igitur ad mores
hominum pertinent, ipsi autem homines ad naturam.
Licet itaque nobis mala vitiatae vituperare naturae,
et laudare mores bene utentes bonis malisque naturae.
Laudo ergo conjugia: absit autem ut laudem malum,
quo caro concupiscit adversus spiritum; sine quo malo
quisquam hominum non potest nasci; cujus mali reatus,
nisi renascendo, non potest solvi; cujus mali
bonus usus laudatur in concubitu conjugali. Proinde
originale peccatum, quod non trahitur ex alienae
<pb n="1462"/>
commixtione, sed ex nostrae depravatione naturae,
non dicunt Manichaei, sed dicunt Catholici: quod
vos negando estis haeretici.</p>
        </div3>
<div3>
          <head>XXV.</head>
          <p>
 JUL. Ad cujus nominis cavendam invidiam,
frustra omnino diversarum facis haereseon mentionem.
Ais enim,  « Sicut Ariani Catholicos Sabellianos
vocant, quamvis certam personarum distinctionem
faciant, naturae tamen communione servata; ita et a
nobis Manichaeorum vobis nomen imponi; cum vos
non dicatis malum esse nuptias, quod dicunt Manichaei,
sed dicatis malum in omnes homines naturae
conditione transire »  <note>(De Nuptiis et Concupiscentia,
lib. 2, n. 38)</note>. Haec autem argumenta tua prudentibus
non ambigo irrisum iri: nam ut Ariani falso Catholicos
Sabellianos dicunt, cum a nobis et Patris et
Filii et Spiritus sancti personarum fiat sine ulla confusione
et sine mutatione substantiae distinctio, illique
hebetissime calumnientur, inter unum et tres
nihil interesse: ita etiam Catholici jure meritoque
vos Manichaeos esse pronuntiant; quia id a nobis
dici fides vestra compellit. Asserunt quippe Manichaei
naturale peccatum: vos dicitis naturale. Dicunt
Manichaei libidinem corporum a diabolo esse
plantatam: tu id multiplicata disputatione confirmas.
Contendunt illi per liberum arbitrium non posse malum
caveri, quippe quod naturale sit: tu quoque iisdem
sermonibus liberum commentaris arbitrium, sed
per quod malum fieri possit, a malo autem non
possit desisti. Dicit Manichaeus semen esse maledictum:
tu id Scripturarum auctoritate probare conaris.
Dicit Manichaeus inconvertibilem esse malitiam:
tu sic esse vociferaris. Sed dicis tu Adam solum naturae
fuisse melioris: dicit etiam Manichaeus ad Patricium,
meliorem illum secutis credi oportere, quasi
de primae concretum flore substantiae. Dicis tu commixtionem
propter naturales motus esse diabolicam,
atque homines a diabolo quasi fruticis a se
plantati fructus jure decerpi: dicit etiam hoc Manichaeus,
quippe a quo id credere et affirmare didicisti.
Dicit Manichaeus et naturam et nuptias malas
esse: tu autem bonas nuptias, sed ream naturam.
Non tu hic religiosior, sed ille prudentior.
Quomodo ergo falsum est, quod dicunt Ariani,
Catholicos Sabellianos esse: ita verissimum est,
quod dicunt Catholici, Traducianos non esse aliud
quam Manichaeos; distinctionem autem inter vos
illusoriam quidem, non fide vestra, sed imperitia
contigisse. Unius ergo fidei tu et Manichaeus: sed
ille minus impudens, quam tua gravitas invenitur;
neque enim facile Manichaeus aut Melitidis alter offenditur,
qui dicat se damnare naturam hominum
sed non infamare conjugia.
</p>
          <p>AUG. Cur ego Arianos et Sabellianos commemoraverim,
qui librum illum meum intelligens legit, mox
invenit; teque pervidet dolose agere, qui eamdem
causam totam commemorare noluisti. Tibi enim dixi:
<pb n="1463"/>
 « Sicut Ariani dum Sabellianos fugiunt, in pejus aliquid
inciderunt, quia Trinitatis ausi sunt non personas
discernere, sed naturas: ita Pelagiani dum Manichaeorum
pestem in perversum vitare conantur, de
nuptiarum fructu ipsis Manichaeis convincuntur
perniciosiora sentire, credendo parvulos Christo
medico non egere »  <note>(Lib. 2 de Nuptiis et Concupiscentia,
n. 38)</note>. Haec verba mea tibi proposuisses,
vel certe hanc sententiam meam, si mihi quoquo
modo respondere voluisses: quibus praetermissis dicis
tibi ipse quod vis, ut mihi, non ea quae a me dicta
sunt refellendo, sed non tacendo respondisse videaris.
Et nunc, quod ea me sentire dicis, quae sentiunt
Manichaei, multum falleris; vel potius quos potes
fallis. Nam Manichaei malum coaeternum Deo, idemque
 malum esse substantiam, et alienam quamdam
dicunt esse naturam, quae in bonum mutari, nec per
se ipsam, nec a bono Deo possit omnino: cujus immutabilis
mali commixtione, animam bonam, quam
credere audent boni Dei esse naturam, inquinatam
perhibent atque corruptam; et ob hoc in qualibet
hominis aetate necessarium habere salvatorem, a quo
mundata et redintegrata atque a tali captivitate eruta
liberetur. Vos autem dum in perversum fugitis Manichaeos,
in has impietatis tenebras incidistis, ut ab
omni malo asserendo parvulos salvos, Salvatorem
miseris necessarium non putetis; et adjuvandis eis
ipsis, quos fugitis, Manichaeis nescio quomodo per
circuitum vestri occurratis erroris, negando malum
vitiatae naturae nostrae; ut quidquid malorum vel
recte creditur, vel aperte invenitur in parvulis,
commixtioni (quod volunt ipsi) naturae tribuatur
alienae. Catholica vero ut Manichaeos et Pelagianos
devitet, nullam naturam atque substantiam esse dicit
malum: sed voluntario malo, quod per unum
hominem in omnes homines pertransiit, nostram naturam
atque substantiam ideo mutabilem, quia Dei
natura non est, non negat esse vitiatam; eique malo,
quod insanabile Deo non est, ut absumi possit, in
omnibus aetatibus Salvatorem necessarium confitetur.
Proinde nec de peccato naturali, nec de libidine corporum,
nec de libero arbitrio, nec de semine maledicto,
nec de inconvertibili malitia, nec de natura
primi hominis, nec de commixtione sexuum, nec de
potestate diabolica in homines, eadem quae Manichaei,
dicere possumus; qui duas naturas atque substantias,
unam boni, alteram mali, sine initio temporis
sempiternas, et ex quodam initio temporis commixtas
esse non dicimus; ne inter multa absurda atque
vesana, etiam Dei naturam coinquinabilem corruptibilemque
dicamus. Quod autem me solum affirmas
dicere bonas nuptias, reamque naturam: ut alios
<pb n="1464"/>
taceam, do tibi Paulum apostolum, quem tu quoque
laudatorem praedicas nuptiarum, dicentem tamen de
naturae originalis reatu, corpus mortuum esse propter
peccatum <note>(Rom. VIII, 10)</note>. Do tibi alterum hujus
intellectorem, meumque doctorem, catholicum
Ambrosium, qui cum laudet conjugalem pudicitiam,
dicit tamen:  « Omnes sub peccato nascimur,
quorum ipse ortus in vitio est »  <note>(De Poenitentia, lib.
1, cap. 2 vel 3)</note>. Calumniose, contentiose, linguose,
quid quaeris amplius?</p>
        </div3>
<div3>
          <head>XXVI.</head>
          <p>
 JUL. Verum adversum haec ludibria satis
actum est: veniamus ad eam, quam supra dixi, perplexissimam
quaestionem, quae ipsum praeceptorem
tuum sui subtilitate decepit. Oppositioni quippe nostrae,
haud exponendo, sed aliud difficilius ponendo
conatus es occurrere. Cum enim docuissem, quia in
hominibus perfectioris aetatis malum suapte voluntate
 operantibus, et innocua naturae laudarentur
exordia, et actionum diverticula jure vituperarentur;
duoque esse, quae possint contrariis applicari; in
parvulis autem unum, id est, naturam, quia voluntas
non esset; illudque unum aut Deo, aut daemoni
esse reputandum: collegique, ut si per Deum natura
subsisteret, non posset esse in ea originale
malum; si autem diabolo transcriberetur per ingenitum
malum, nihil esset per quod homo divino operi
vindicaretur: cum ergo ad ea pervenisses loca, respondisti,
fide solita, me collegisse verum; sed et in
parvulis duo esse, id est, naturam et peccatum. Quod
tamen peccatum, ut priorum definitionum recorderis,
nihil est aliud, quam voluntas retinendi vel
admittendi quod justitia vetat, et unde liberum est
abstinere. Constituto ergo peccatum nihil esse aliud,
quam pravae voluntatis electionem; respondisti, Epicure
nostri temporis, in parvulis peccatum esse, voluntatem
non esse: quod cujus sit dedecoris, liber
jam quartus ostendit. In his ergo locis cum dixissem,
Si ex voluntate est peccatum, mala voluntas, quae
peccatum facit; si ex natura, mala natura, quae peccatum
facit: ea quaestione es mihi conatus occurrere,
quam a te excogitatam non esse manifestum
est. Nam cum ante hos annos essemus Carthagini, a
quodam mihi Honorato nomine necessario tuo,
Manichaeo aeque, sicut epistolae vestrae indicant, id
ipsum propositum est. Cujus rei ad hoc tantummodo
feci mentionem, ut clareret hanc esse quaestionem,
quae et Manem et Marcionem ante tot saecula decepisset.
Sic ergo loqueris contra hoc quod ego dixeram,
Si peccatum in naturam, mala natura quae peccatum
facit:  « Quaero ab illo, si potest respondeat,
<pb n="1465"/>
sicut manifestum est, ex voluntate mala tanquam ex
arbore mala fructus ejus fieri omnia opera mala; sic
ipsam voluntatem malam, id est, ipsam fructuum
malorum arborem malam unde dicat exortam. Si ex
angelo; quid erat ipse angelus, nisi bonum opus Dei?
Si ex homine; quid erat ipse homo, nisi bonum opus
Dei? Imo quia voluntas mala ex angelo angeli, et
ex homine hominis orta est; quid erant haec duo, antequam
in eis ista mala orirentur, nisi bonum opus
Dei, et bona atque laudanda natura? Ecce ergo ex bono
oritur malum, nec fuit omnino unde oriri posset, nisi
ex bono; ipsam dico voluntatem malam, quam nullum
praecessit malum; non opera mala, quae non
sunt nisi ex voluntate mala, tanquam ex arbore mala.
Nec ideo tamen ex bono potuit oriri voluntas mala,
quia bonum factum est a Deo bono; sed quia de
nihilo factum est, non de Deo. Quid est ergo quod
dicit, Si natura opus est Dei, per opus Dei opus diaboli
transire non sinitur? Nonne opus diaboli, quando
in angelo qui diabolus factus est, prius ortum est,
in opere Dei ortum est? Quapropter si malum quod
omnino nusquam erat in opere Dei oriri potuit; cur
malum quod alicubi jam erat, per opus Dei transire
non potuit? Numquid homines non sunt opus Dei?
Pertransiit ergo peccatum per homines, hoc est, diaboli
opus per opus Dei; atque ut alio modo idipsum
dicam, opus Dei per opus operis Dei »  <note>(De Nuptiis
et Concup., lib. 2, n. 48)</note>. Haec tam multa, quae de tuis
sermonibus posui, aperuerunt omnino ipsum caput
et fontem erroris antiqui: nihil in dictis tuis acutius,
nihil in disserendo perplexius attulisti; toto omnino
campo disputationis agitatus, ac de omni loco, in quo
tentaveras subsistere, armis infestae veritatis expulsus,
pervenisti tandem ad illum specum, quem inter
opaca quaestionum Manichaeus foderat. Reddidisti
propositioni huic testimonium difficultatis suae, dicens,
 « Quaero ab illo, ut si potest respondeat: »  et
ideo quoniam convenit inter utrumque nostrum locum
esse difficilem, ut toto animo adsit lector admoneo.
Distinctiones pro rei conditione subtiles, quas
adjuvante Christo confido pinguescere, prius intentus,
mox securus sequitur. Quaesisti ergo, unde malum:
interrogo, quod malum dicas; commune enim hoc
nomen est culpae et vindictae; caeterum abusive supplicium
malum vocatur, cum gravitate ejus quo infertur
judicii vindicetur. Respondes, de peccato te dicere,
non de supplicio.
</p>
          <p>AUG. Aperuisti omnino stultitiam tuam, quantum
potuisti, qui malum confiteris esse peccare, et malum
non esse dicis, sed abusive malum vocari, supplicio
sempiterni ignis ardere. Sed tantae absurditatis rationem
reddis egregiam:  « Abusive, »  inquis,  « supplicium
malum vocatur, cum gravitate ejus quo infertur
judicii vindicetur. »  Si ergo, ut hoc dicas, damnati
poenam non ex miseria patientis, sed ex justitia
damnantis appendis; dic apertius, bonum esse supplicium,
quod abusive dicis malum vocari. Supplicium
est enim poena peccati, et justa est utique poena
peccati: justum est itaque supplicium; et omne quod
<pb n="1466"/>
justum est, bonum est: bonum est ergo supplicium.
Nonne cernis, nisi ita damnatum a damnante distinguas,
ut ipsam damnationem, quod supplicium est et
poena peccati, bonum quidem opus esse asseras
damnantis, sed damnati exitium malum: non, inquam,
cernis, nisi haec ea ratione distinguas, ad hoc
te perduci ut dicas, homines malis operibus suis, non
ad mala quae patiantur graviora, quod verum est, sed
ad bona potius pervenire, quod tam falsum est, et
tanta vanitate dicitur, ut ista sapere tantum sit malum,
quantum est etiam cordis caeci supplicium? Igitur
non abusive vocatur malum; sed prorsus malum
est patienti: bonum est autem facienti, quia justum
est poenam irrogare peccanti. Si delirare non vis,
ista distingue.</p>
        </div3>
<div3>
          <head>XXVII.</head>
          <p>
 JUL. Quaeris ergo unde sit hoc malum,
quod merito malum vocatur, id est, peccatum. Respondeo,
imperite nimis rogari originem rei, de cujus
adhuc definitione non constitit. Videamus ergo
prius utrum sit, tunc quid sit, ultimum unde sit. Feci
hoc quidem in primo praesentis operis libello, sed ibi
ex aliqua parte securus: ambigatur ergo utrum sit
malum.
</p>
          <p>AUG. Si tu esse malum diceres, ego autem negarem;
tunc inter nos quaestio verteretur, utrum esset
malum, in qua quaestione susciperes ostendere malum
esse, quia id a me negatum esset: cum vero id
neuter nostrum neget, neuter hinc ambigat; quid poscis
ut ambigatur unde non ambigitur, nisi loquendi
libidine; ut non verborum meorum convictione, sed
librorum tuorum multitudine glorieris?</p>
        </div3>
<div3>
          <head>XXVIII.</head>
          <p>
 JUL. At id esse testantur frequentata vitia
et severa judicia: constitit ergo esse peccatum. Quaerimus
quid sit; utrum corpus aliquod sit, quod ex
multis compositum videatur; an singulare quiddam,
sicut unum aliquod elementum, vel per cogitationem
a reliquorum communione purgatum. Porro nihil horum
est. Quid est ergo? Appetitus liberae voluntatis,
quem prohibet justitia: vel, ut definitione utamur
priore, Voluntas faciendi quod justitia vetat, et unde
liberum est abstinere. Considera ergo, utrum extra
terminos definitionis hujus peccatum nequeat inveniri,
ne alibi vagetur, quod nos comprehensum putamus.
Consulamus ergo justitiam judicantis, ut et illius
testimonio clareat, utrum bene cinctum sit his
limitibus genus omne peccati. Imputatne Deus quod
scit non posse vitari? At nulla justitia est, et summa
deformitas: imo si hoc fiat, non puniuntur peccata,
sed crescunt. A justo enim judice culpa puniri solet:
ea si in ipsum arbitrum justitiae corruptione pervadat,
vindicata est de judice, non punita. Non ergo
imputat justitia in peccatum, nisi unde liberum est
abstinere. Liberum autem dici non potest, nisi quod
sine aliquo inevitabili naturalium coactu, in jure
emancipatae constiterit voluntatis. Optime ergo est
finitum et plene: Peccatum est voluntas faciendi
<pb n="1467"/>
quod justitia vetat, et unde liberum est abstinere.
His ergo partibus absolutis, quaeratur unde sit, quod
perturbatissime ante has definitiones fuerat inquisitum.
Unde est ergo peccatum? Respondeo, De libera
voluntate facientis.
</p>
          <p>AUG. Itane vero de libera voluntate facientis est, ubi
dicitur, <hi>Si autem quod nolo ego, hoc facio, jam non ego
operor illud, sed quod habitat in me peccatum <note>(Rom. VII,
20)</note>
            </hi>? Videsne cum quaeris unde sit peccatum, atque
respondes,  « De libera voluntate facientis, »  illud te
cogitare peccatum, quod non est etiam poena peccati:
hoc autem ubi facit homo quod non vult, et tamen
peccatum esse Apostolus clamat, ad hanc tuam responsionem
minime pertinere, nec ad illam definitionem,
quam commemorasti dicens, Peccatum id
esse, quod est voluntas faciendi quod justitia vetat,
et unde liberum est abstinere? Quomodo enim liberum
est abstinere, ubi clamatur, <hi>Quod nolo, hoc facio?</hi> 
Aliter ergo natura humana peccavit, quando ei liberum
fuit abstinere a peccato: aliter nunc peccat perdita
libertate, quando eget liberatoris auxilio. Et illud
tantummodo peccatum erat: hoc autem etiam est poena
peccati.</p>
        </div3>
<div3>
          <head>XXIX.</head>
          <p>
 JUL. Sed videamus, utrum istud quod definitio
praemissa confecit, omnium assensione firmetur.
Certe nec prudens hinc ullus potest, nec catholicus
dubitare, id est, nec peccatum esse nisi
quod potest caveri, nec justitiam esse nisi quae hoc
imputet illi quem punit, quod libera voluntate per se
ipse commisit, cum potuisset cavere.
</p>
          <p>AUG. Hoc imputatum est primo homini, quod
posset cavere, si vellet: sed ejus peccato universa
etiam in posteris natura vitiata Salvatore
opus habet, ut possit cavere peccata, quando etiam
aetas accesserit, qua uti possit rationis officio: ante
hanc vero aetatem inest ex origine reatus generatione
contractus, regeneratione detrahendus. Quod vos
negando, apertissime dicitis Christum Jesum non
esse Jesum parvulis; qui propterea teste Angelo sic
vocatur, quia <hi>salvum faciet populum suum</hi> (in quo
populo parvulos esse non vultis) <hi>a peccatis eorum <note>(Matth. I, 21)</note>
            </hi>.</p>
        </div3>
<div3>
          <head>XXX.</head>
          <p>
 JUL. Sed ut nobis jam ista non lubricant, ita
a Manichaeo et Traduciano paribus animis repelluntur.
Videamus ergo quid ipsi dicant. Manichaeus scribit
naturale esse peccatum: annuit Augustinus naturale
esse peccatum. Ambo ergo ab ea, quam praemisimus,
definitione dissentiunt, habentque in naturalis
peccati nuncupatione collegium. Videamus quid dicant
etiam de genere peccati, id est, quod putant esse
peccatum, quod ambo naturale confirmant, ne forte
vel in sequente gradu dissentiant. Quid scribit Manichaeus
ad filiam? Concupiscentiam carnis, et illam
voluptatem fecunditatis operi destinatam, per hoc
probari diabolicam, per quod opus ejus publicum
vitet aspectum. Quid Augustinus? Idem per omnia:
 « Illa concupiscentia carnis frutex est diaboli;
<pb n="1468"/>
causa, lex peccati, quae evitat, »  inquit,  « ubique
conspectum, et quaerit pudendo secretum »  <note>(De Nuptiis
et Concupiscentia, lib. 1, n. 26, et n. 8)</note>. Ergo
nec de priore, nec de sequente mali ratione discordant.
Quid tertium? Cum jam quaeritur unde sit
malum; Manichaeus, De natura, inquit, tenebrarum
aeterna. Quid Augustinus? Nimie, inquit, istud magister
meus, qui putat malum nunquam coepisse: coepit
per primi hominis voluntatem, imo jam per superioris
naturae, id est, angelicae; sed ex eo
tempore factum est naturale. Everberat eum
nimirum praeceptor suus, et in jus auctoritatissime
trahit. Quid judicaturus est inter hos catholicus? Manichaeum
quidem sine dubio stolidissimum, qui putet
naturale peccatum; sed cum Augustini ingenio compositum,
peracutum videri. Quibus enim conveniat
naturale esse peccatum, atque hoc peccatum unius
speciei esse fateantur, a quo omne genus hominum
possideri putent? Sed post haec dicere audere discipulum,
in uno tantum non esse naturale, quod omnibus
fateatur ingenitum; puerilibus sine dubitatione
verberibus infamatum, subdent eum magistro consequentius
blasphemanti. Sed utrumque simul, discipulum
et magistrum, a conventu exterminabunt piorum.
Vide ergo quid indulgeamus. Non tibi placet quod
dicit Manichaeus, malum esse naturale: dic ergo
neminem reum nasci, et evasisti, negans profecto
originale peccatum. Sed non dicis; confiteris ergo
nec a magistro te velle desistere, nec catholicis copulari.
</p>
          <p>AUG. Numquid propterea dicere non debemus,
quod bonus Deus fecerit mundum, quia hoc etiam
dicit Manichaeus? Sed cum quaeritur unde fecerit, ibi
discernimur. Nos enim dicimus, Ex his quae non erant;
quoniam ipse dixit, et facta sunt <note>(Psal. CXLVIII, 5)</note>:
ille autem, Ex duabus naturis, boni scilicet et mali,
quae non solum jam erant, sed semper erant. Haec
ergo quae non simul dicimus, non sinunt esse nos socios
eorum ex illo quod simul dicimus. Item si interrogemur
utrum sit Deus; et nos et Manichaei respondemus,
Est Deus: et in hoc utrique separamur ab illo
stulto, qui <hi>dixit in corde suo, Non est Deus <note>(Psal.
XIII, 1)</note>
            </hi>: sed cum quaeritur qualis sit Deus, a Manichaeorum
nefaria fabula, magna discretione distinguimur.
Nos enim dicimus incorruptibilem atque defendimus;
illi vero fabulantur corruptibilem Deum.
De ipsa quoque Trinitate interrogati, utrique dicimus,
Patrem et Filium et Spiritum sanctum unius ejusdemque
esse naturae: nec ideo tamen vel nos sumus
Manichaei, vel ipsi catholici; dicunt enim alia de
Patre et Filio et Spiritu sancto, in quibus ab eis diversissimi
eisque adversissimi sumus. Unde ista quae
simul dicimus, adversus aliorum errores qui ea negant,
fidenter asserimus: nec timemus ne Manichaeos
nos appellent, et se inde praeferant nobis, quia cum
<pb n="1469"/>
Manichaeis dicimus, quod ipsi quoniam nolunt dicere,
propterea redarguuntur a nobis. Sicut ergo Arianus
ideo est haereticus, quia nobiscum non dicit unam
Trinitatis essentiam, quod nobiscum dicit etiam Manichaeus;
ita et vos haeretici estis, non dicendo nobiscum
naturale peccatum, quod nobiscum dicit etiam Manichaeus:
sed non ideo sumus Manichaei; quod enim dicit
etiam ille, non ita dicimus sicut ille. Nos enim naturam
nostram bonam voluntario peccato illius ex quo nati
sumus, dicimus esse vitiatam, unde omnes sub peccato
nascimur, et ipse noster ortus in vitio est, quod dicit
Ambrosius <note>(De Poenitentia, lib. 1, cap. 2 vel 3)</note>:
ille autem naturam malam nobis portat alienam,
cujus nos affirmat commixtione peccare. Denique,
nos sanandae nostrae etiam parvulos offerimus Salvatori:
ille autem Christum non ideo existimat necessarium,
ut naturam nostram sanet in nobis, sed ut
alienam sejungat a nobis. Cernis nempe, et in eo
quod peccatum naturale simul dicimus, quanta diversitate
distemus. Similiter et in eo quod simul dicimus,
malam esse concupiscentiam carnis, qua caro concupiscit
adversus spiritum, cum quaeritur unde hoc sit
malum, discretissimi reperimur. Nos enim cum
Ambrosio dicimus, hanc foedam discordiam carnis et
spiritus per praevaricationem primi hominis in nostram
vertisse naturam <note>(Lib. 7 in Luc. XII, 53)</note>: ille autem
cum suis dicit, ut invicem adversentur caro et spiritus,
alienam nobis, quae semper mala fuit, adhaesisse
naturam. Unde nos poscimus Salvatorem, ut hoc
vitium nostrum sanetur: ille vero, ut a nobis aliena
natura, quae sanari omnino non potest, auferatur.
Etiam hic cur non attendis, in eo quod carnis concupiscentiam
spiritui resistentem simul malam dicimus,
quanta dissimilitudine separemur? Cur non attendis,
nec nos esse Manichaeos, quia cum eis aliqua dicimus;
et vos esse haereticos, quoniam cum eis illa non
dicitis? Si enim cum illis diceretis esse naturalia mala,
et nobiscum contra illos diceretis unde sint ista,
quia non sunt de aliena natura Deo coaeterna, Pelagiani
haeretici non essetis: nunc vero concupiscentiam,
qua caro concupiscit contra spiritum, negando malam
esse, et de vitiata natura nostra esse, facitis ut illi ex
aliena esse concludant; ac sic et haeretici novi estis,
et haereticos veteres, quos perverse fugitis, adjuvatis.
Desine ergo mihi opponere magistrum Manichaeum,
sed mecum potius sequere Ambrosium; et Arianos
intuere, eosque in eo saltem, quod te melius sapiunt,
imitare; qui nos Manichaeos esse non dicunt, quamvis
cum Manichaeis dicamus unam Patris et Filii et Spiritus
sancti esse naturam, ubi nobis contentiosissime
contradicunt.</p>
        </div3>
<div3>
          <head>XXXI.</head>
          <p>
 JUL. Verum vehementem objectionem putasti,
<pb n="1470"/>
ut diceres unde in ipso primo homine vel in
diabolo qui angelus factus fuerat, mala exstitisset voluntas:
quam tamen ais ideo esse ortam in opere
Dei, id est, vel in angelo, vel in homine, non quia
Dei opus erat, sed quia de nihilo factus erat. Vide
ergo ne et tu per alteras vias aeternam dicas fuisse
mali necessitatem. Nam si haec fuit causa exoriendi
mali in opere Dei, quoniam de nihilo id factum esse
constabat; antequam fieret autem quod esset, hoc
nihilum semper fuit, id est, antequam fieret id quod
esset, nunquam aliquid fuit, et hoc quod nunquam
fuit, nihil fuisse dicitur: ab aeterno ergo nunquam
fuit, quod non fuit antequam fieret a Deo, cujus substantia
sola sine principio est: hoc ergo inane, id
est, nihil, antequam per rerum finiretur existentiam,
semper fuit. Non ergo factum est hoc nihilum: sed
factae sunt creaturae, et illud nihil esse cessavit. In ea
ergo creatura, quae facta de nihilo est, tu ideo malum
commentaris exortum, quoniam de nihilo facta erat.
Malum ergo in homine exortum origini reputavisti;
atque origo, id est, nihilum, dicitur a te causa fuisse
peccati. Non enim, inquis, propterea in homine malum
exortum est, quoniam a Deo factus fuerat; sed
quia de nihilo factus fuerat. Si ergo ideo malum
exortum est, quia conditio nihili praecedentis id
exegit; hoc autem nihilum aeternum fuit: immutatis
semitis incidisti, et pendes omnino in praeceptoris
tui laqueo, ut malum ambo ab aeterno esse fateamini.
Sed in hoc quoque ille prudentior: inducens enim
naturale peccatum, dixit aeternam fuisse substantiam
tenebrarum, quae sine voluntate peccatoris malum
hoc inesse compelleret. Rei ergo, cujus faciebat necessitatem,
auctorem dedit, ut malum quod substantias
pervadebat, videretur habere cogentem: tu vero
plumbo ingenii non ferendo, confirmas necessitatem
mali, sed negas necessitatis auctorem. Et sicut in
parvulis, ita in ipso priore peccati operatore opus
relinquis; ac dicis nescio quid magnum posse
intelligi, ut illud nihil valuerit plurimum, cum nihil
esset.
</p>
          <p>AUG. Nihil vales, sed tu, asserendo quod nihil,
cum sit nihil, valeat aliquid: nec intelligis, cum
dicitur Deus de nihilo fecisse quae fecit, non dici
aliud, nisi quia de se ipso non fecit: non enim antequam
aliquid faceret, coaeternum illi erat aliquid
facere. De nihilo est ergo, quod non est de aliquo:
quia etsi fecit Deus aliqua de aliis rebus, has ipsas
de quibus ea fecit, de nullis fecerat rebus. Peccare
autem nulla res posset, si de natura Dei facta esset;
nec jam facta esset, sed de illo esset, quidquid
esset, et hoc quod ille esset: sicut est Filius, et
Spiritus sanctus, quoniam de illo sunt, hoc quod ille
sunt, alius nascendo, alius procedendo; atque ita
<pb n="1471"/>
sunt de illo, ut nunquam fuerit ipse prior illis. Et
ideo ista natura non potest omnino peccare; quia
non potest se ipsa deserere, nec meliorem habet
cui debeat inhaerere, et cujus possit desertione peccare.
Nec tamen ita rationalis est facta creatura, ut
haberet peccandi necessitatem: sed nec possibilitatem
haberet, si natura Dei esset; quoniam Dei natura
peccare nec vult posse, nec potest velle.</p>
        </div3>
<div3>
          <head>XXXII.</head>
          <p>
 JUL. Hoc enim nihil, de quo facta sunt
omnia, affirmas causam fuisse peccati. Tantum igitur
facit apud te nihili hujus potentia, quantum apud
Manichaeum principis tenebrarum. Ambo ergo dicitis,
etiam primi mali necessitatem fuisse: sed dat ille
soliditatem vel malam; tu inanitatem, aeque tamen
malam: ille ergo dicit violentam substantiam; tu
violentum aeque, sed nihilum. Vide ergo syllogismi
tui finem: nihilum nempe, cum necdum quidquam
esset creatum, aeternae erat inanitatis indicium; sed
hoc ipsum nihilum, id est, manitas, orientibus est
finita creaturis: desivit enim nihil esse, cum coepit
aliquid esse. Ipsum ergo nihilum etiam cum erat,
non erat; quoniam tunc intelligitur fuisse, cum necdum
aliquid erat. Postea vero quam factae res sunt,
hoc inanitatis indicium, id est, nihilum, sicut substantiam
nunquam habuerat, ita etiam vocabulum
suum perdidit; factumque est, ut quod in re nunquam
extiterat, etiam ipsum nomen amitteret. Hujus
ergo tu violentia malum et in angelo et in homine
commentaris exortum: quo quid furiosius dici potest?
</p>
          <p>AUG. Tu potius maledicendi studio furere videris.
Ego non dixi violentum nihil: non enim est aliquid,
quod possit esse violentum. Nec angelus, nec homo
vi aliqua peccare compulsus est; nec peccassent,
si peccare noluissent, qui etiam nolle potuissent:
verum et posse peccare non in his esset, si natura
Dei essent.</p>
        </div3>
<div3>
          <head>XXXIII.</head>
          <p>
 JUL. Magnam, inquis, vim habuit res quae
non erat, ob hoc solum, quia nunquam fuerat, verum
tum posse plurimum coepit, postquam et ipsum nomen
amisit; sortitumque est hoc nihilum magnam
dominationem, postquam etiam appellatio ejus interiit.
</p>
          <p>AUG. Si id quod nihil est, aliquid esset, apud te
diceretur sortitum magnam dominationem: quandoquidem
vanitas, sive falsitas, ita tibi dominatur, ut
tamdiu te ista inania garrire compellat.</p>
        </div3>
<div3>
          <head>XXXIV.</head>
          <p>
 JUL. Macte virtute sapientiae, qui novae
et a te inventae primum disputationis regulis, secunda
primorum negatione complecteris, et corpora
capitibus trunca componis. Non invidemus subtilitatibus
tuis: quin imo christiana humanitate miseramur,
quod dignum reperisti exitum dogmati tuo, ut
profectus a criminibus innocentum, ad nihilum pervenires.
</p>
          <p>
            <pb n="1472"/>AUG. Ad nihilum tu potius pervenisti, quod te ita
delectat, ut inde recedere, vel redire adhuc nolis:
qui me propterea dicis id quod nihil est, dixisse esse
aliquid, ut tam multum tu diceres nihil.</p>
        </div3>
<div3>
          <head>XXXV.</head>
          <p>
 JUL. O sanitatem, o elegantiam disputantis!
 « Non ideo, »  inquit,  « malum exortum est in
homine, quia a Deo factum est, sed ideo quia de
nihilo »  <note>(De Nuptiis et Concupiscentia, lib. 2, n. 48)</note>.
Ostendimus jam acumen, quo vis maxima huic nihilo
subrogata est: nunc illud admoneo, quod etiam
superior conflictus fecit intelligi, nec primum malum
peccantis fuisse voluntate susceptum, si illud
nasci conditio venientis de nihilo stirpis exegit.
</p>
          <p>AUG. Non exegit peccatum nasci ulla conditio stirpis
de nihilo venientis: quandoquidem illud exigitur,
quod compellitur reddi vel fieri: angelum vero vel
hominem, a quibus et in quibus prima sunt orta
peccata, peccare nulla res compulit; sed libera voluntate
peccarunt: quod et nolle possent, quia nec
cogebantur ut vellent; et tamen velle non possent,
si de Deo naturam haberent, non de nihilo facti
essent.</p>
        </div3>
<div3>
          <head>XXXVI.</head>
          <p>
 JUL. Dedisti igitur et primi naturam mali,
sed inaniorem quam Manichaeus, aeque tamen aeternam.
Pugnandum super hoc non est: claret omnino
quia maneat inter vos foedus, quod naturalis mali et
aeterni mali catena connectit.
</p>
          <p>AUG. Insulsissime, non potest aeternum esse quod
nihil est, non potest aeternum esse quod nulla res
est, postremo non potest esse aeternum quod
non est.</p>
        </div3>
<div3>
          <head>XXXVII.</head>
          <p>
 JUL. Egi certe, ut fidem disputationis decebat;
illudque quod tu argumentando effeceras, id
est, ideo in opere Dei ortam voluntatem malam quia
fuisset homo creatus ex nihilo, ratio perscrutata contrivit;
ostendens videlicet, te immutatis vocabulis
idem dixisse, quod Manichaeus finxit et credidit, id
est, primum quoque peccatum aeternarum tenebrarum
violentia genitum.
</p>
          <p>AUG. Jam te superius admonuimus, aeternum non
posse esse, quod non est: quid est ergo quod dicis,
ideo me comparandum esse Manichaeo, quia Manichaeus
aeternarum tenebrarum violentia genitum dixit
primum esse peccatum? quibus tenebris dedit ille
substantiam; ego autem nihilo dare substantiam non
potui, ut ob hoc et ego quasi constituerem tenebras
aeternas, aeternum scilicet nihil. Sicut autem substantiam,
ita violentiam vel aeternitatem dare nihilo
non potui: nullo quippe modo, vel violentum, vel
aeternum, sicut jam diximus, potest esse quod nihil
est. Frustra igitur adversus me voluisti disputare
quod nihil est.</p>
        </div3>
<div3>
          <head>XXXVIII.</head>
          <p>
 JUL. Verum ne tu detectum temet inspiciens,
illo tentes erumpere, ut referas non te
dixisse, Ideo malum ortum est in opere Dei, quoniam
ex nihilo factum est; sed, Ideo potuit oboriri, quia
<pb n="1473"/>
ex nihilo factum est: ostendendum est, quanto violentioribus
laqueis illigeris. Si enim dixeris possibilitatem
te mali, non necessitatem, aeterni illius nihili
viribus imputasse: nos referimus, quod potuit oriri
mala voluntas in homine, non est certe aliud quam
arbitrium liberum: ideo enim potuit oriri mala voluntas,
ut oriri posset et bona. Haec libertas est, in
qua se ratio exercet, propter quod ad imaginem Dei
homo factus asseritur, per quam creaturis caeteris
antecellit. Si ergo quod in homine mala voluntas
potuit exoriri, nihil est aliud quam arbitrii libertas;
et hoc tantum est, ut per ejus insignia caeteris antistet
animantibus: tu qui hanc possibilitatem profiteris
ideo fuisse in homine, non quia a Deo, sed quia
de nihilo factus est, novo dogmatis prodigio illud
nihil, id est, antiquam inanitatem, tanti boni, id est,
liberi arbitrii causam pronuntias. Denique ut res
brevi interrogatione lucescat: hoc quod dixisti,  « Nec
ideo tamen potuit oriri voluntas mala, quia a Deo
factus est homo, sed ideo quia de nihilo factus est
homo; »  hoc, inquam, ipsum quod potuit oriri voluntas,
bonum esse, an malum credis? id est, ipsam
facultatem oriendae voluntatis, quam nihilo reputavisti,
probam arbitraris, an pessimam? Si bonam
dixeris: ergo non Deus est boni causa, sed nihilum.
Sin autem, hoc esse insanissimum videns, malam
eam pronuntiaveris; quippe quam dicis non Deo
reputandam esse, sed nihilo: protestaberis nos nihil
adversum te collegisse versute, sed bona disputandi
fide malam fidem tui dogmatis subruisse. Stat ergo
inconcussum quod egimus, te videlicet et Manichaeum,
etiam primi hominis voluntatem malam necessitati
aeternae originis imputasse.
</p>
          <p>AUG. Quid tibi responderi posset, qualitercumque
vidisti: sed frustra es conatus obsistere veritati,
quasi respondens verbis meis, et non respondens
verbis meis. Sic enim disputasti, tanquam ego dixerim,
Nec ideo tamen orta est ex bono voluntas mala;
quod ego non dixi: sed dixi,  « Nec ideo tamen ex
bono potuit oriri mala voluntas, quia bonum factum
est a Deo bono, sed quia de nihilo factum est, non
de Deo »  <note>(De Nuptiis et Concupiscentia, lib. 2, n. 48)</note>.
Sicut eadem verba mea etiam ipse posuisti <note>(Supra,
cap. 26)</note>. Quid est ergo quod ita respondendum putasti,
quasi ego dixerim, Nec ideo tamen orta est; cum
ego dixerim, Nec ideo tamen oriri potuit; et tamdiu
locutus es adversus eum, qui necessitatem mali ut
oriretur ex bono, ex hoc dixit irruisse, quia ipsum
bonum a Deo de nihilo factum est, non de Deo; cum
ego non necessitatem tribuerim tali causae, sed possibilitatem
mali; quia non dixi ideo esse ortum, sed
ideo potuisse oriri ex bono malum? Et accusasti
tamdiu nihil, et violentum fecisti nihil; quasi peccare
angelum et hominem inevitabili necessitate compulerit
nihil. Nunc ergo ad mea verba tandem redi, sicut
redire coepisti. Proponis enim tibi quaestionem, tanquam
tibi subito venisset in mentem, respondere
<pb n="1474"/>
quid possem; cum hoc ego longe ante in eo, cui
reluctaris, libro posuerim. Dicis enim,  « referre me
posse, non me dixisse, Ideo malum ortum est in
opere Dei, quoniam ex nihilo factum est; sed, Ideo
potuit oboriri, quia ex nihilo factum est. »  Hoc prorsus
dixi, Ideo potuit oboriri dixi, non ideo dixi ortum:
possibilitatem mali dedi huic causae, non
necessitatem. Rationalis quippe creatura cum primum
facta est, ita facta est, ut si peccare nollet, nulla
necessitate urgeretur ut vellet, aut etiam non volens,
id est, invita peccaret, et non quod vellet faceret
bonum, sed malum quod nollet, hoc ageret: ubi jam
non peccatum illud quod simpliciter peccatum dicitur,
sed etiam poena peccati est. Verumtamen male
aliquid velle, vel mali aliquid etiam nolens facere,
omnino non posset, nisi de nihilo facta esset, id est,
si Dei natura esset. Sola enim Dei natura de nihilo
facta non est, quia nec facta est; et ideo nullo prorsus
modo mutari potest. Quod cum dicimus, non
vires nihilo damus, quasi potuerit facere aliquid, vel
fecerit aliquid, cum sit nihil: sed naturam Dei non
esse dicimus, quae peccare potuit. Sequitur autem ut
natura quae Dei natura non est, facta sit; neque
enim Deo coaeterna est: et si facta est, de nihilo
facta sit; quia et illae naturae quae de aliis naturis
factae sunt, stirpem de nihilo ducunt; quoniam naturae
de quibus factae sunt, antequam fierent, nihil
fuerunt, hoc est, omnino non fuerunt. Sed, inquis,
 « Ideo potuit oriri voluntas mala, ut oriri posset et
bona. »  Quasi non cum bona voluntate factus sit vel
angelus vel homo. Factus est rectus, sicut dixit
Scriptura <note>(Eccle. VII, 30)</note>: non ergo quaeritur, unde
in illo potuerit oriri bona voluntas, cum qua factus
est; sed unde mala, cum qua factus non est. Et tu
dicis, non attendens quid dicas,  « Ideo potuit oriri
voluntas mala, ut oriri posset et bona: »  et hoc
putas ad naturam liberi arbitrii pertinere, ut possit
utrumque, et peccare scilicet, et non peccare; et in
hoc existimas hominem factum ad imaginem Dei,
cum Deus ipse non possit utrumque. Neque enim
vel demens quisquam dixerit, Deum posse peccare;
aut tu dicere audes, Deum liberum arbitrium non
habere. Dei ergo, non nihili, munus est liberum
arbitrium: sed in ipso Deo summum est liberum
arbitrium, qui peccare nullo modo potest. Quoniam
si injustus esse posset, etiam Deus non esse utique
posset: si enim Deus est, consequentissime justus
est: et ideo summe maximeque habens liberum
arbitrium, peccare tamen non potest Deus. Angelus
ergo vel homo propterea peccare potuit, id est, propterea
isto Dei munere, quod est liberum arbitrium,
male uti potuit, quia non est Deus, hoc est, de nihilo
factus est a Deo, non de ipso Deo. Intellige, et tacet
aut quod intellexeris, non autem quod non intellexeris,
loquere.</p>
        </div3>
<div3>
          <head>XXXIX.</head>
          <p>
 JUL. Verum non uno modo vicisse contentus,
<pb n="1475"/>
argumenti tui, cujus impietatem prodidi, coarguam
falsitatem. Cum ergo scriberes,  « Non ideo
potuit oriri voluntas mala in opere Dei, quia a Deo
factum est; sed ideo quia de nihilo factum est » <note>(De Nuptiis et Concupiscentia, lib. 2, n. 48)</note>:
videre
debueras, quam valenter aliarum creaturarum exempla
praescriberent, quae totidem productae de nihilo,
malae tamen voluntatis capaces non sunt. Postremo
ipsa elementa, quae vere sunt facta ex nihilo, non alicujus
voluntatis conscientiam queunt habere, ut motibus
malis protestentur originis suae necessitatem.
Animantes autem, et reliqua queis impletus est orbis,
non de nihilo, caeterum jam ex aliquo prodierunt.
Ubi est ergo vis inanitatis antiquae, quae malam voluntatem
coegit existere; cum praeter rationabile animal,
neminem peccare posse manifestum sit?
</p>
          <p>AUG. Posses putare me argui falsitatis, si cum ego
dixissem, ideo posse nostra corpora vulnerari, quia
terrestria sunt, ostenderes tu corpora multa terrestria,
quae nequeant vulnerari. Non enim esse vulnus
potest, nisi in corpore animantis, quae caro dicitur.
Ubi te admonere deberem, quod videre non potueris
sententiam istam non recurrere: quia non sicut verum
est, Omne quod potest vulnerari, terrestre corpus
est; ita etiam verum est, Omne terrestre corpus
vulnerari potest. Cur ergo in dialecticis jactanticula
tua solertia dormitavit, ut non adverteres, ubi dixi
ideo creaturam rationalem peccare potuisse, quia ex
nihilo facta est, me intelligi voluisse, omne quod
peccare potest, ex nihilo factum esse, non autem
omne quod ex nihilo factum est, posse peccare? Quod
tanquam dixissem, ita mihi objecisti res alias, et ipsa
mundi elementa, quae cum ex nihilo facta sint, peccare
non possunt; quoniam solum potest animal rationale
peccare. Nunc ergo evigila, atque aspice,
omne quod peccare potest, de nihilo factum esse;
nec ideo sequitur etiam omne quod de nihilo factum
est, posse peccare. Non igitur mihi proferantur alia,
quae de nihilo facta sunt, et peccare non possunt:
quoniam non dico, Omne quod ex nihilo factum est,
peccare potest; sed dico, Omne quod peccare potest,
ex nihilo factum est: tanquam si dixissem, Omnis
bos animal est, non utique adversum me commemorari
debuerunt multa animalia, quae non sunt boves;
quoniam non dixerim, Omne animal bos est, sed,
Omnis bos animal est. Iterum ergo dico, Omne quod
peccare potest, ex nihilo factum est; omne ergo
quod ex nihilo factum est, potest peccare, non dico;
quod velut dixerim, multa commemoras, quamvis ex
nihilo facta, quae tamen peccare non possunt. Calliditatem
tuam tolle de medio, qua tardis illudis ingeniis;
aut caecitatem, qua manifesta non cernis. Cum autem
dico, Natura quae rationalis creata est, ideo peccare
potuit, quia de nihilo facta est, non de Deo;
attende quid dicam, ne mihi rursus inani loquacitate
ventiles nihil, et me dixisse affirmes vim faciendi aliquid
habere, quod nihil est. Hoc dico ego, naturam
quae rationalis creata est, propterea peccare potuisse,
quia ex nihilo facta est: quod aliud quid est, quam
<pb n="1476"/>
propterea peccare potuisse, quia natura Dei non est?
Si enim de nihilo facta non esset, de Deo naturaliter
esset, quidquid esset: si naturaliter de Deo esset,
Dei natura esset: si Dei natura esset, peccare non
posset. Ideo igitur peccare potuit, quamvis facta sit a
Deo, quia de nihilo facta est, non de Deo. Hoc tu si
intellexeris, et veritati repugnare nolueris, ab hac
contentione in hac quaestione cessabis.</p>
        </div3>
<div3>
          <head>XL.</head>
          <p>
 JUL. Cum ergo hoc tam magnum apertum esset,
quid illud fuit, quod tibi persuasit, ut crederes
antiqui nihili violentiam causam malae voluntatis
fuisse? Profecto ut intelligeremus nos, omnia te, quae
sunt facta de nihilo, rea credere, et universum mundum
diabolo mancipare. Quoniam igitur mihi claruit,
antiquam inter vos dogmatum manere concordiam;
hinc jam tibi pariter et Manichaeo respondeo. Quaeritis
certe, ut qui nego mali esse naturam, si possum
respondeam, unde ipsa mala voluntas in homine
primo potuit exoriri. At ego refero non vos intelligere
quid dicatis. Voluntas enim nihil est aliud, quam motus
animi, cogente nullo.
</p>
          <p>AUG. Motus animi quid est, nisi motus naturae?
Animus enim sine dubitatione natura est:
proinde voluntas motus est naturae, quoniam motus
est animi. Tu autem cum superius naturam tanquam
genus poneres, eique generi species suas subderes,
sic certe locutus es:  « Naturae, »  inquis,  « humanae
generalitas, institutionum infra se locatarum genus
quoddam est: haec velut species habet, in situ, in
membris, in ordinibus, in motibus, vel aliis id genus
 »  <note>(Supra, cap. 24)</note>. Ista ergo tua disputatione
motus naturae speciem asseruisti esse naturae: unde
te sequitur, quod non vis, ut natura sit omnis naturae
motus, si natura genus, ejusque species est naturae
motus; quemadmodum animal est omnis equus, eo
quod animal genus est, species vero hujus generis
equus. Ac per hoc voluntas, quoniam motus est animi,
et inde ostenditur motus esse naturae, te ita disputante
natura est; quia naturae tanquam generi species
hujusmodi subdidisti. Cur ergo reprehendis quod
dicitur naturale peccatum, quod fecit voluntas mala,
quam ipsam voluntatem tu dicere convincaris esse naturam?
Sed natura non sit voluntas: certe tamen nisi
in natura non potest esse; quantum enim pertinet ad
hominem, motus est animi, animusque natura est.
Sine jam, quaeso, ita dici naturale peccatum, quoniam
cum homo peccat, natura utique peccat; homo quippe
natura est: quemadmodum recte dici potest etiam
spirituale peccatum, cum spiritus peccat. Non enim
erravit Apostolus, ubi ait, <hi>spiritualia nequitiae: <note>(Ephes.
VI, 12)</note>
            </hi>: quae spiritualia procul dubio naturalia sunt;
<pb n="1477"/>
quia spiritus sine ambiguitate natura est, sive sit
creator, sive sit creatus. Nec tamen quod vel angelo
vel homine volente commissum est, quoniam natura
peccavit (et angelus enim et homo naturae sunt), ita
hoc esse dicimus naturale peccatum, ut necessitate
factum esse dicamus, quod factum est libera voluntate.
Qui enim propterea peccavit, quia voluit, potuit
et nolle peccare: et ita homo creatus est, ut et nolle
posset et velle, et quodlibet horum haberet in potestate.
Sed aliud est originale peccatum, quod etsi
trahunt sine propria voluntate nascentes, tamen per
voluntatem primi hominis ipsa est origo vitiata: sicut
aliud etiam est in majore homine propter quod dicit, <hi>Non enim quod volo, facio bonum; sed quod nolo malum,
hoc ago 
 <note>(Rom. VII, 15)</note>
            </hi>: nec tamen etiam ista
necessitas insanabilis est ei, cui dicitur, <hi>De necessitatibus
meis erue me <note>(Psal. XXIV, 17)</note>
            </hi>.</p>
        </div3>
<div3>
          <head>XLI.</head>
          <p>
 JUL. Quaeritis ergo necessitatem rei, quae esse
non potest si patitur necessitatem. Huic motui animi
libero, sine coactu originis inquieto, si causa ipso
motu detur antiquior, non gignitur omnino, sed tollitur.
Nomen enim ipsum voluntatis nullam vim habet
alteram, quam non debere materiae quod movetur.
Cum ergo unde orta sit voluntas, ipsa voluntate quaeris
antiquius; non exordium ejus, sed exitium requiris:
omnino enim non intelligitur esse, si aut tenebris
deputetur, aut nihilo; nec potest dici jam voluntas,
quae subsistere non potest, nisi in motu animi,
cogente nullo. Si ergo cogat aliquis, est quidem motus;
sed non est voluntas, cujus vim illa definitionis
pars secunda complevit, id est, nullo cogente. Si ergo
voluntas nihil est aliud, quam motus animi, cogente
nullo; male prorsus quaeritur origo rei, cujus conditio,
si praevenitur, interit. Expende ergo quid sit
quod roges: <hi>Unde,</hi> inquis, <hi>ipsa voluntas mala quasi
arbor mala in primo homine potuit exoriri <note>(De Nuptiis
et Concupiscentia, lib. 2, n. 48)</note>
          </hi>? qui confiteris
voluntatem de origine contigisse. Voluntas enim motus
est animi, cogente nullo. Naturalia cuncta cogunt
esse quod sequitur: voluntas autem si praecedentibus
causis cogatur, voluntas esse mox desinit, et perdit
conditionem, si accepit originem.
</p>
          <p>AUG. Si voluntas ideo non habet originem, quia
non cogitur; nec ipse homo habet originem ut sit
homo, quia non coactus est esse. Quomodo enim
cogi poterat, qui non erat? Et certe homo natura est;
tuque dixisti, <hi>Naturalia cuncta cogunt esse quod sequitur.</hi> 
Rogo te, attende quid dicas: noli oculis clausis
linguam movere, quomodo qui in somnis loquitur.
Nulla res, quae non est, cogi potest. Vide etiam quam
sit insanum, negare habere originem res quae ortae
sunt; cum ipsa origo ab oriundo sit dicta. Nam quod
<pb n="1478"/>
est, et originem non habet, semper fuit; si autem non
fuit, et est, ortum est; si ortum est, habet originem.
Et voluntas ergo peccati, quae non fuit, et est, utique
orta est: si enim est, et orta non est, semper fuit;
sed non fuit semper; ergo orta est. Jam tu clama
contra apertissimam veritatem; hoc enim decet tuam
vanam loquacitatem: et dic, Orta est quidem, sed
originem non habet; aut, quod est insanius, Et non
fuit, et est, et tamen orta non est. Porro si hoc non
dicis, ne insulsissimus et omnino fatuus judiceris;
quaere unde orta sit hominis voluntas mala, quam
negare non potes ortam esse, quia negare non potes
non fuisse et esse coepisse: quaere, inquam, unde
orta sit; et invenies ipsum hominem: ex illo quippe
orta est voluntas mala, quae in illo ante non fuit.
Quaere etiam qualis erat homo, antequam voluntas
mala oriretur ex illo; et invenies bonum: ea quippe
voluntate factus est malus, quae antequam oriretur ex
illo, talis erat, qualis a bono factus erat, id est, bonus.
Hoc est igitur quod ait meus doctor tuusque
destructor Ambrosius: <hi>Ex bonis igitur mala orta sunt <note>(Lib. de Isaac et Anima, cap. 7)</note>
            </hi>.
Quod tu negando,
et dicendo, <hi>Rerum ratio non sinit, ut de bono malum,
et de justo injustum aliquid proferatur;</hi> tantum adjuvas
Manichaeos ad introducendam naturam mali, de qua
dicunt oriri mala, ut te patronum sui gratulentur erroris,
nisi cum eis et ipse vincaris. Tu es enim qui
mirabili eloquentia, vel potius amentia sic defendis
parvulos, ut a Salvatore separes; sic oppugnas Manichaeos,
ut contra Salvatorem subleves.</p>
        </div3>
<div3>
          <head>XLII.</head>
          <p>
 JUL. Cum ergo bene definita sit voluntas,
Motus animi, cogente nullo; quid quaeris superius
causas, quas definitio voluntatis exclusit? Expendite
igitur quid sit voluntas, et desinetis inquierere unde
sit voluntas. Voluntas est enim motus animi, cogente
nullo: vos si tentetis ire dimidio ungue superius, statim
constituta convellitis. Quid ergo dicit Manichaeus?
Sed iste motus ideo exortus est, quia de tenebrarum
natura homo factus est. Quid tu? quia, inquis, de nihilo
factus est homo. Unus ergo dicit, Ideo voluntas
mala, quia de nihilo factus est homo: alter, Ideo voluntas
mala in homine, quia de tenebris factus est
homo. Utrique ergo illud voluntatis suppletorium denegatis,
id est, cogente nullo. Si enim tanta fuit virtus
in nihilo, quanta in aliquo; quae coegit hanc voluntatem
existere, exclusit ab ea conditionem suam,
qua dictum fuerat, cogente nullo. Sed non minus
mali abegit infamiam; non est enim peccatum, quod
de motu animi libero non venit: effectumque est ut
cum dispendio veritatis, totius mali periret invidia; et
evanuit mali natura, cum crimen voluntatis evanuit:
crimen autem evanuit voluntatis, cum definitio voluntatis
exsecta est. Et peccati igitur et voluntatis
claruit ejusmodi esse conditionem, ut si causis praecedentibus
deputetur, et jus perdat, et crimen. Ubi
ergo erit mali natura, cum malum non esse constiterit?
</p>
          <p>AUG. Dici non potest, quantum mirer frontem tuam,
<pb n="1479"/>
quomodo dicas naturam mali, qui malum naturale
non dicis; aut quomodo malum naturale non dicas,
qui naturam mali dicis. Quid autem vanius definitionibus
tuis, qui propterea putas non esse quaerendum
unde sit voluntas, quia motus est animi, cogente
nullo? Si enim dicatur, ut putas, unde sit; non erit
verum quod dictum est, <hi>cogente nullo:</hi> quia illud
unde est, eam cogit esse; et ideo non est alicunde,
ne cogatur esse. O stultitiam singularem! Non est
ergo alicunde ipse homo, qui non est coactus esse;
quia non erat qui cogeretur, antequam esset. Prorsus
et alicunde est voluntas, et esse non cogitur; et si
ejus origo quaerenda non est, non ideo quaerenda non
est, quod voluntas alicunde non sit, sed quia manifestum
est unde sit. Ab illo est enim voluntas, cujus
est voluntas; ab angelo scilicet voluntas angeli, ab
homine hominis, a Deo Dei. Et si operatur Deus in
homine voluntatem bonam, id utique agit, ut oriatur
ab illo bona voluntas, cujus est voluntas; sicut agit ut
homo oriatur ab homine: non enim quia Deus creat
hominem, ideo non homo ex homine nascitur. Malae
autem voluntatis suae unusquisque auctor est, quia
malum vult. Sed cum quaeritur, quare homo possit
habere malam voluntatem quamvis ut habeat non sit
necesse; non origo quaeritur voluntatis, sed origo ipsius
possibilitatis: et invenitur ea esse causa, quia
etsi magnum bonum est rationalis creatura, non tamen
est quod est Deus, cujus solius est inconvertibilis
incommutabilisque natura. Et hujus rei causa cum
quaeritur, hoc invenitur, quia non de se ipso, hoc
est, de sua natura atque substantia genuit, sed de
nihilo, hoc est, de nulla re fecit haec Deus. Non quia
nihil habet aliquam vim; si enim haberet, non nihil,
sed aliquid esset: sed quia hoc est cuique naturae
de nihilo factam esse, quod est naturam Dei non esse,
quae immutabilis sola est. Nec ea quae de aliquibus
rebus facta sunt, ab hac excipiuntur origine: quoniam
res quae ita factae sunt, ut ex iis aliae fierent,
de nullis exstantibus factae sunt, hoc est, omnino de
nihilo. Mutari autem possunt quaecumque alia diversis
et propriis qualitatibus suis; voluntate vero, quae
ratione utitur, sola est rationalis creatura mutabilis.
Haec diligenter et intelligenter quisquis advertit, multum
te de nihilo nihil quod ad rem pertineat dixisse
cognoscet.</p>
        </div3>
<div3>
          <head>XLIII.</head>
          <p>
 JUL. Quid est enim malum, id est, peccatum?
Voluntas sequendi quod justitia vetat, et unde liberum
est abstinere. Quid est ipsa voluntas? Motus
animi, cogente nullo. Si ergo peccatum ex voluntate
natum est, voluntas ex motu animi cogente nullo;
nec nihili, nec tenebrarum conditio fecit ut esset hic
motus, qui ideo a nullo cogitur, ut possit esse cogente
nullo. Ac per hoc nullum est naturale, nullum
originale peccatum: quia haec duo nomina unum indicant,
id est, peccatum esse non voluntarium; praescripsit
autem veritas, nisi voluntarium non posse
esse peccatum; et ideo qui dicit malum esse quod
<pb n="1480"/>
constat ingenitum, non convincit in natura esse peccatum;
sed se ostendit per pravitatem judicii criminosum.
Ecce responsum est, ad quod tu responderi
non posse credebas. Oxymora prorsus fuit quaestio,
quam tu arbitraris invictam.
</p>
          <p>AUG. Exsultas inaniter, et dicis,  « Ecce responsum
est: »  ubi te respondere non potuisse mox invenit,
quicumque acutus legit haec tua, vel non multum tardus
et mea. Quantalibet enim perplexitate, non implicata
explicare, sed aperta implicare coneris; sani
negare non possunt, oriri ab unoquoque voluntatem
suam, nec nisi ab homine oriri hominis voluntatem.
Ac per hoc, quoniam mala hominum mala voluntate esse
coeperunt, et ante voluntatem malam scimus fuisse
hominum naturam bonam; ex bonis orta sunt mala.
Hoc dicit Ambrosius; hinc perimitur Manichaeus:
hoc pro Manichaeo negat contra Ambrosium Julianus,
dicens,  « Si natura opus Dei est, per opus Dei opus diaboli
transire non sinitur: »  ut Manichaeus dicat, non
esse homines opus Dei, per quos Apostolus transisse
dicit peccatum et mortem <note>(Rom. V, 12)</note>, quod est opus
diaboli: quoniam secundum Julianum,  « per opus Dei
opus diaboli transire non sinitur; »  et dicit Apostolus
per homines transisse opus diaboli; non sunt ergo
homines opus Dei. Manichaei est ista conclusio, veniens
illi, Juliane, de adjutorio tuo. Sed Apostolus
pro veritate decertans, et homines dicit esse opus
Dei, ut prosternat Manichaeum; et per opus Dei, hoc
est, per homines transisse opus diaboli, ut cum illo
prosternat et te ipsum.</p>
        </div3>
<div3>
          <head>XLIV.</head>
          <p>
 JUL. Illud tamen admoneo, solere etiam te
in scriptis tuis tenebras non dicere creaturam, sed
absentia luminis remanere obscuritatem; ut nihil
aliud sit obtenebratio, quam splendoris exclusio.
Quod ergo excluditur, creaturam vocas; quod remanet,
tenebras: quod quidem vulgatum a philosophis
est; nec nunc quaero verumne esse putetur, an falsum:
sed illud inculco, tenebras tu non dicis esse
aliud quam nihil: in homine autem, id est, opere
Dei malum ideo exstitisse argumentaris, quia de nihilo
factus erat: causam ergo mali illud nihilum
fuisse confirmas, quod nihilum tenebras etiam pronuntias.
Necessitatem itaque mali de tenebrarum dicis
conditione descendere. Igitur nec in hoc a praeceptore
dissentis, quoniam voluntatem malam pariter aeternis
tenebris deputatis.
</p>
          <p>AUG. Paulo ante jam tibi de nihilo nihil dicenti,
quantum aperte potui, breviterque respondi, et nunc
frustra ad tenebras voluisti fugere. Non latebis: lumen
quippe te persequitur veritatis, ita dicens factas
ex nihilo creaturas, quae non sunt quod ipse qui fecit,
ut ipsum nihil non existimetur vel intelligatur esse
aliquid, nec ad faciendum habere aliquam vim; quia
si haberet, non esset nihil. Ac per hoc, nihil nec
corpus est ullum, nec spiritus, nec his substantiis
aliquid accidens, nec informis ulla materies, nec inanis
locus, nec ipsae tenebrae, sed prorsus nihil: quia
<pb n="1481"/>
ubi sunt tenebrae, corpus est aliquod carens lumine,
sive aer, sive aqua, sive aliquid aliud; corporali enim
lumine vel illuminari ut clareat, vel privari ut tenebrescat,
nisi corpus non potest. Ac per hoc istarum
corporalium tenebrarum conditor non est, nisi qui
condidit corpora: propter quod in hymno trium virorum
benedicunt eum lux et tenebrae <note>(Dan. III, 72)</note>.
Fecit ergo Deus cuncta de nihilo; id est, omnia quae
ut essent fecit, si eorum originem primam respiciamus
ex his quae non erant fecit: hoc Graeci dicunt, <foreign xml:lang="greek">ἐξ οὐκ ὄντων.</foreign>
 Quod ne credatur de Unigenito, qui est
Deus de Deo, lumen de lumine, et ideo non de nihilo,
vehementer Catholica resistit Arianis. Cum itaque
dicimus, non ideo potuisse oriri ex bono malam voluntatem,
quia bonum factum est a bono Deo, sed
quia de nihilo factum est, non de Deo; non nihilo
damus ullam naturam, sed naturam factoris a natura
eorum quae sunt facta discernimus. Ideo quippe possunt
ista mutari, sive voluntate, sicut rationalis potuit
creatura, sive propriis qualitatibus suis, sicut caetera;
quoniam de nihilo facta sunt, non de Deo, quamvis
faciente nonnisi Deo; id est, quia non sunt quod illa
natura, quae facta non est, atque ob hoc immutabilis
sola est. Si ergo vis Manichaeos vel devitare vel vincere,
hoc sape, hoc cape intelligendo, si potes, credendo,
si non potes, quoniam ex bonis orta sunt
mala, nec est aliquid malitia nisi indigentia boni.</p>
        </div3>
<div3>
          <head>XLV.</head>
          <p>
 JUL. Verum ut ambos vos veritas detexit, et
proruit: ita a nobis consideratio nostri reposcit officii,
ut quid sit hoc quod obscuritatem huic quaestioni,
quae jam exarmata est, fecerat, explicemus. Omnia
quae fiunt, aut a necessario, aut a possibili dicuntur
existere. Necessarium autem hic dico, non quod solemus
utile nuncupare, sed quod majoribus fuerit
causis coactum. Necessarium ergo vocamus, non
quod in jure sit voluntatis, sed quod patiatur existendi
vim. Possibile autem dicimus, quod nec existendi,
nec non existendi in alteram partem experiatur necessitatem,
sed certis modis et possit esse, et possit
non esse. Teneat ergo lector noster, quid hic necessarium,
quid possibile nuncupemus. Et ut a grandibus
inchoemus exemplis, ut Deus faceret mundum, a
possibili venit ei, non a necessario; id est, omnipotentiae
ejus possibile fuit creare quae condidit, necessarium
tamen non fuit, videlicet non est ab aliquo
coactus ut faceret, sed fecit quia voluit, quod non
fecisset profecto si noluisset. At hoc quod auctori
adfuit a possibili, in opere a necessario factum est,
id est, non fuit mundo possibile esse et non esse, qui
esse ab Omnipotente jubebatur, sed cogebatur existere,
cui Omnipotens mandabat essentiam.
</p>
          <p>AUG. Quomodo mundus cogebatur existere, qui
non erat antequam existeret? Quomodo cogitur quisque,
si non est? Nonne satius erat ut diceres, Mundus
factus est Dei voluntate, non sua? Sed perge, videamus
quid ex ista distinctione possibilis et necessarii
coneris ostendere: quam melius possemus intelligere,
si eam commemorare tantummodo, non et exponere
voluisses. Quis enim non videat, omne quod
<pb n="1482"/>
fieri necesse est, etiam fieri posse; non omne quod
fieri potest, etiam fieri necesse esse? Si ergo hoc tibi
placuit appellare possibile, quod ita fieri potest, ut
non sit necesse; illud autem necessarium, quod non
solum fieri potest, verum etiam necesse est: loquere
ut vis, ubi res apparent, non est de verbis controversia
facienda. Satis est nosse omne necessarium
esse possibile, non omne possibile esse necessarium.</p>
        </div3>
<div3>
          <head>XLVI.</head>
          <p>
 JUL. Transiit ergo in necessitatem conditi,
quod venerat de possibilitate condentis. Fecit etiam
diversas naturas diversasque species in naturis, custodito
eo ordine qui a rerum fluebat exordio, ut alia
essent necessaria, alia possibilia. Quidquid ergo habent
creaturae naturaliter, a necessarii parte sortitae
sunt.
</p>
          <p>AUG. Si quidquid habent creaturae naturaliter, a
parte necessarii sortitae sunt; non ergo naturaliter
habent homines quod concumbunt, sed quod possunt
concumbere: nec ille quem Apostolus commemoravit,
naturalis est usus feminae <note>(Rom. I, 27)</note>, sed possibilitas
ejus; si enim nolit homo, non est ipse usus,
quamvis possit esse, si velit: possibilitas ergo ejus naturalis
est, ipse non est; non enim est necessarius, qui
nullus est, si nolimus, et erravit Apostolus qui dixit
esse usum feminae naturalem. Ubi est etiam quod
ante dixisti, naturam genus, speciemque ejus esse
conjugium; quandoquidem non necessitate, sed voluntate
conjugia copulantur? An forte ut hoc diceres,
nondum tibi in mentem venerat duorum istorum, id
est, necessarii possibilisque distinctio? Et ut post
concubitum sexuum nascatur homo, naturale non
est, quia non est necessarium? Non enim necesse est
ut sequatur conceptus et partus, cum mas et femina
concubuerint: hoc autem possibile, non necessarium
definisti, quod fieri potest, sed necesse non est. Nec
naturaliter manducamus? Quia et hoc, si nolumus,
non fit; et ideo possibile est, non necessarium. Sed
ista negare esse naturalia, nihil est aliud quam magnam
partem velle auferre naturae. Falsum est itaque
quod aisti,  « Quidquid habent creaturae naturaliter,
a necessarii parte sortitae sunt: »  quandoquidem et
haec quae commemoravi, et alia quae commemorare
longum est, naturaliter habent, nec ea tamen sunt a
necessarii parte sortitae.</p>
        </div3>
<div3>
          <head>XLVII.</head>
          <p>
 JUL. Qui autem sentiunt in processu, non
semper a necessario, sed multa a possibili capiunt.
Hoc in cunctis licet videre corporibus: sed longior
disputatio nascitur; pauca tamen demus exempla.
Natura corporum est, ut coagmentatione concrescant,
divisione solvantur: capacia ergo sunt vulneris, quae
patiuntur interitum. Ut ergo possint vulnerari, a necessario
habent; ut vulnerentur autem, a possibili.
Ita a necessario est possibilitatis natura, cum non sit
necessarius possibilitatis effectus. Verbi gratia, equus,
<pb n="1483"/>
bos, et similes animantes vulnerabilem habent naturam,
et ideo incommodi capacia a necessario sunt:
ut autem vulnerentur, non semper necessarium est.
Si enim per diligentiam custodum defendantur a plagis,
possunt non vulnerari: quod si non custodiantur,
possunt etiam vulnerari. Plurimum ergo distat inter
ea quae a possibili veniunt, et ea quae a necessario:
quae nisi custodiatur distinctio, in innumeros itur
errores. Quod ut comparatione clarescat: lapsi sunt
quidam medicinae oppugnatores, argumentati hanc
artem nihil habere utilitatis; disputantque hoc modo:
Moriturisne medicina subvenit, an victuris? Si morituris,
nihil promovet: si victuris, frustra gestit. Qui
enim morituri erant, hac quoque laborante, morientur:
qui victuri, sine quoque hujus beneficio salvi
esse potuerunt. Quam nempe concinna, quam urbana
conclusio! sed dissolvitur a propugnatoribus medicinae
hoc modo: Haec ars, inquiunt, prodest nec victuris,
nec morituris duntaxat a necessario, sed a
possibili id utrumque passuris: non ergo adjuvat
medicina eum qui sine dubio moriturus est, quoniam
facere immortalem non potest; sed neque ei subvenit,
qui sine dubio futurus incolumis est: verum
illi, qui si non curetur, periclitari potest; si curetur,
liberari potest: sicut ergo nec victuro nec morituro
a necessarii conditione subvenire, ita et morituro et
victuro, sed a possibili, ars potest erudita prodesse.
Illi ergo priores medicantum studiis obloquentes,
propositionem a possibili inchoantem, necessarii fine
clauserunt: quod disputationis genus in innumera
extenditur. Verbi gratia, prohibet lex homicidium
fieri, prohibet etiam negligentiae per quam in pericula
ruitur occasionem dari, ut in tauro cornupeta <note>(Exod.
XXI, 28-32)</note>, atque in domorum coronis <note>(Deut. XXII,
8)</note>. At potest dici: Victuro subvenit ista diligentia, an
morituro? Si morituro, nihil promovet: si victuro, ex
abundanti consulit; si utrumque hoc contrarium, et
per impedimenta et sine impedimentis necessario
consequentur. At hoc falsum est: optimo enim mortalibus
jure consulitur, ut quod poterant pati sine
diligentia, diligentiae opibus evadant. Aliud ergo est
a possibili, aliud a necessario. Ostendamus, jam quid
his anteloquiis adjuvemur. Fecit Deus hominem liberi
arbitrii, naturae bonae; sed quae capax esset virtutum,
quas sibi ex se mancipato animo comparasset:
quod liberum arbitrium aliter constare non poterat,
quam ut haberet etiam peccandi possibilitatem. Libertatem
ergo a necessario habet, voluntatem a possibili.
Non potest non esse liber; sed in neutram voluntatem
cogi potest, factusque rei necessariae possibilis
effectus. In possibili ergo peccari potest, in
necessario non potest; quia necessario non actor,
sed auctor ipse censetur; atque hoc quod potest homo
ex integro Dei est, a possibili autem ipse actor expenditur.
</p>
          <p>AUG. Quid dicis de diabolo, de quo scriptum est,
<pb n="1484"/> <hi>Ab initio diabolus peccat 
 <note>(I Joan. III, 8)</note>
            </hi>? Possibilitatem
peccandi habet an necessitatem? Si necessitatem, tu
videris quomodo secundum tuas disputationes excusetur
a crimine: si autem possibilitatem; potest
ergo et non peccare, potest habere bonam voluntatem,
potest agere poenitentiam et impetrare misericordiam
Dei; quia cor contritum et humiliatum Deus
non despiciet <note>(Psal. L, 18)</note>. Quod quidem visum est
quibusdam, Origene ut perhibetur auctore: sed hoc,
ut nosse te existimo, fides catholica et sana non recepit:
unde nonnulli Origenem quoque ipsum alienum
fuisse ab hoc errore vel probant, vel volunt. Restat
igitur, aut ante supplicium ignis aeterni, etiam necessitas
ista peccandi magna sit diabolo magni poena
peccati neque hinc excusetur a crimine, quoniam et
ista vindicta est pro maximo crimine, ut cum delectet
sola malitia, nec possit delectare justitia. Ad
hanc autem jam poenalem peccandi necessitatem non
utique pervenisset, nisi prius libera voluntate, nulla
necessitate peccasset. Definitio itaque illa peccati,
cum fit quod justitia vetat, et unde liberum est abstinere,
ad illud peccatum pertinet quod tantummodo
peccatum est, non quod etiam poena peccati.</p>
        </div3>
<div3>
          <head>XLVIII.</head>
          <p>
 JUL. Et malum ergo et bonum ex propria
voluntate facit: sed bonum suum etiam Deo debet,
qui parti huic, non quidem praejudicium, tamen adjutorium
subministrat.
</p>
          <p>AUG. Tam bonum certe quam malum ex propria
homo, sicut dicis, voluntate facit, et utriusque in illo
possibilitas aequa lance libratur, et ad bene faciendum
Deus adjutorium subministrat: cur ergo ad peccandum
proclivior est natura mortalium, si nihil
egit originale peccatum? Quamvis et ipsum adjutorium,
quod subministrare Deum cogimini confiteri,
quale dicatis esse, non lateat. Legem quippe, non
spiritum dicitis, cum Paulus apostolus per subministrationem
Spiritus sancti nos doceat adjuvari <note>(Philipp.
I, 19)</note>. Quod ideo commemorandum putavi, ne
forte qui audiunt vel legunt de subministratione divini
adjutorii sententiam tuam, obliviscantur haeresim
vestram.</p>
        </div3>
<div3>
          <head>XLIX.</head>
          <p>
 JUL. Tantum ergo valet ista distinctio, ut si
nescientes, quod a possibili incipit, in necessarium
concludamus, omnia crimina ad Deum recurrant.
Quod Manichaeus videns, tenebras peccati excogitavit
auctores: non enim valuit inter possibile necessariumque
distinguere. Omne ergo quod naturaliter habet
homo, a necessarii parte sortitus est: quia non
potuit aliter esse quam factus est.
</p>
          <p>AUG. Jam paulo ante monstravi, quam vana sit
sententia ista: stolidissimum est enim, habere homines
<pb n="1485"/>
naturaliter possibilitatem manducandi, sed
non naturaliter cibos naturae congruos manducare;
aut habere homines naturaliter possibilitatem concumbendi,
sed non naturaliter genitalibus membris
sexus utriusque concumbere. Quis hoc dicat, qui
considerat utcumque quod dicit? Utrumque enim
naturale est, et quod fieri possunt ista, et quod fiunt:
sed est illud et quando nolumus; hoc non est nisi velimus.</p>
        </div3>
<div3>
          <head>L.</head>
          <p>
 JUL. Malum autem quod agit, a possibili agit.
</p>
          <p>AUG. Attende eum qui dicit, <hi>Quod nolo malum, hoc
ago;</hi> et responde utrum necessitatem non habeat
agendi malum, qui non quod vult facit bonum, sed
quod non vult malum, hoc agit. Quod si Apostolo repugnare
non audes, ecce homo a necessario malum
agens definitiones tuas disrumpit et dissipat: necessitate
quippe malum agit, qui non vult, et agit. Hoc
autem quod nolens agit, si tantummodo concupiscere
est carne, sine ulla mentis consensione membrorumque
operatione; mala est et concupiscentia carnis,
etiamsi non ei consentiatur ad malum; quam te tamen
laudare delectat: si autem tantum cogitur iste
qui clamat, <hi>Quod nolo malum, hoc ago,</hi> ut etiam sua
membra exhibeat arma peccato; non solum concupiscuntur
a necessario mala, verum etiam committuntur.
Ubi sunt definitiones tuae, quas tanta loquacitate
distinguis? Nempe ut fumus defecerunt et perierunt.
Necessarium atque possibile magna cura discernenda
commendas, necessarium dicens esse quod fieri necesse
est; possibile autem quod fieri potest, sed necesse
non est. Proinde necessitatem necessario tribuis:
possibile vero nulla necessitate constringis.
Malos actus non das necessario, sed possibili; et dicis
loquens de homine, <hi>Malum autem quod agit, a
possibili agit;</hi> ne quisquam male agere necessitate,
non voluntate, dicatur. Sed procedit in medium qui
tibi validissime contradicit, et dicit: Quid est quod
dicis? Ecce ego <hi>non quod volo, facio bonum; sed quod
nolo malum, hoc ago <note>(Rom. VII, 19)</note>
            </hi>. Notum est quod
homo primus voluntate malum egit, non necessitate:
sed iste qui dicit, <hi>Quod nolo malum, hoc ago;</hi> necessitate
se ostendit malum agere, non voluntate; et
flens miserias suas, ridet definitiones tuas.</p>
        </div3>
<div3>
          <head>LI.</head>
          <p>
 JUL. Nisi ergo necessaria possibilitas fuisset,
effectus possibilis non fuisset. Ut ergo possit malum
et bonum facere, necessarium est: ut autem malum
faciat, non necessario, sed possibili suo debet. Ubi
autem possibilitas est partis utriusque, necessitas
neutra est. Sic fit ut nihil sit aliud peccatum, quam
voluntas agendi quod justitia vetat, ut unde liberum
est abstinere. Si nihil sit autem aliud voluntas, quam
motus animi, cogente nullo; quomodo ergo Deus, ut
mundum faceret, a possibili habuit; mundus autem
ipse, ut existeret, a necessario pertulit: ita etiam in
imagine Dei simile quiddam intelligitur. Quippe ut
habeat, quam elegerit voluntatem, non cogitur; sed a
possibili ei venit: illud autem quod male fecerit, necessitatem
<pb n="1486"/>
habet reatus. Ita crimen a necessario incurrit
horrorem; licet exortum sit, non a necessitate,
sed a possibilitate facientis. Opus ergo possibilitatis
testimonium est liberi animantis.
</p>
          <p>AUG. Jam te omnino negligit, qui ea quae tibi supra
respondimus, legit. Quoniam qui dicit, <hi>Non quod
volo, facio bonum; sed quod nolo malum, hoc ago;</hi> necessitate
se ad agendum malum premi satis aperte
indicat et ostendit falsum esse quod dicis, <hi>Ut malum
faciat, non necessario, sed possibili suo debet:</hi> et caetera
talia quae garris inaniter. Sic fit ut illa definitio,
qua dicitur, esse peccatum voluntas agendi quod justitia
vetat, et unde liberum est abstinere, illud peccatum
complectatur, sicut jam superius admonui,
quod tantummodo peccatum est, non quod etiam
poena peccati. Tali namque poena iste agebat quod
nolebat malum; unde illi si liberum esset abstinere,
nequaquam diceret, <hi>Non quod volo, facio bonum; sed
quod nolo malum, hoc ago.</hi> Sicut ergo nos agnoscimus
hominem in corpore vitae illius beatum, ubi liberum
habuit quod vellet agere, sive bonum, sive
malum: sic et tu agnosce hominem in corpore mortis
hujus miserum, ubi perdita libertate audis eum
dicere, <hi>Non quod volo, ago; sed quod odi, illud facio;</hi> 
et, <hi>Non quod volo, facio bonum; sed quod nolo malum,
hoc ago;</hi> et, <hi>Miser ego homo, quis me liberabit de corpore
mortis hujus <note>(Rom. VII, 15, 19, 24)</note>
            </hi>?</p>
        </div3>
<div3>
          <head>LII.</head>
          <p>
 JUL. Hujus vituperatio ad necessaria non recurrit:
quia quidquid ad necessarium pervenerit, ipsum
pulsat auctorem.
</p>
          <p>AUG. Numquid hoc malum hominis, ubi dicit, <hi>Quod
nolo malum, hoc ago,</hi> ipsum hominis pulsat auctorem?
Et tamen eum qui sic agit malum, satis apparet ad
necessarium pervenisse: necessitate quippe agit
quod non agit voluntate.</p>
        </div3>
<div3>
          <head>LIII.</head>
          <p>
 JUL. Quomodo ergo quod a necessario venit,
possibili meo adscribi non potest: ita quod a possibili
venit, necessario adscribi non potest. Id est, quomodo
natura corporis et animi mei voluntati meae applicari
non potest, ut ideo sic videar esse quia volui,
cum non potuerim velle antequam essem, ita malum
voluntatis naturae non potest admoveri, ut necessitati
possibilitatis opera misceantur.
</p>
          <p>AUG. A necessitate quidem satis evidenter et aperte
discernitur, quod ita fieri potest, ut non sit necesse:
hoc tu possibile appellas, tanquam impossibile sit quod
fieri non solum potest, verum etiam necesse est. Sed
quoniam placuit tibi talia duobus istis nomina imponere,
intelligamus ut possumus, et feramus. Sed quid
est quod dicis,  « Malum voluntatis non potest admoveri
naturae? »  Nonne cum angelus, vel homo aliquid
vult, natura aliquid vult? Et angelus et homo naturae
<pb n="1487"/>
non sunt? Quis hoc dixerit? Si ergo naturae sunt angelus
et homo; profecto natura vult quodcumque vult
angelus, natura vult quodcumque vult homo. Quomodo
ergo malum voluntatis naturae non potest admoveri;
cum velle aliquid nisi natura non possit? Aut non imputetur
homini peccatum voluntatis suae; quia homo
natura est, et malum voluntatis, ut dicis, naturae non
potest admoveri. An in tantum tua progreditur vanitas,
ut naturae dicas debere imputari, quod naturae
non potest admoveri? Nam quis dicat naturae non imputari,
quod imputatur homini, nisi quisquis ita desipit,
ut hominem neget esse naturam? Videsne quam
multum loquaris, nesciens quid loquaris? Si ergo dicas,
Voluntas necessitati non potest admoveri; ne
hoc quidem universaliter verum est. Aliquando enim
quod necesse est volumus; sicut necesse est ut qui
perseveranter bene vivunt, fiant beati: aliquando
etiam necesse est aliquid ut velimus; sicut necesse est
nos beatitudinem velle: unde quaedam est et beata
necessitas, quia necesse est Deum semper et immutabiliter
et beatissime vivere. Sed quoniam sunt et
quaedam necessitates sic a voluntatibus alienae, ut et
necessitas sit ubi voluntas non est, et voluntas ubi
non est necessitas: ex parte saltem verum est quod
dicitur, Voluntas necessitati non potest admoveri. Qui
vero dicit, Mala voluntas non potest naturae admoveri:
idem nobis, si potest, voluntatem vel malam,
vel bonam, ubi natura non est, ostendat; aut quod
voluntas esse aliqua possit, si natura non sit quae aliquid
velit. Attende igitur quam sis a veritate seclusus.
Tu dicis, Voluntas mala naturae non potest
admoveri: veritas autem dicit, Quamdiu est voluntas
ulla, a natura non potest separari.</p>
        </div3>
<div3>
          <head>LIV.</head>
          <p>
 JUL. Hanc ergo subtilitatem divisionum non
introspiciens Manichaeus, Traducianorum nobis produxit
examina. Argumentatur enim hoc modo: Unde
malum? Nimirum de voluntate. Unde voluntas mala?
Respondet, De homine. Unde homo? Per Deum. Concluditque:
Si malum ex homine, homo per Deum;
malum igitur per Deum. Et post hoc, quasi religiosus,
ne criminosum faciat Deum, dat tenebrarum naturam,
cui malum debeamus adscribere. Hinc et Augustinus:
Unde malum? De voluntate. Unde, inquit,
ipsa voluntas? De homine, qui est opus Dei. Et colligit:
Si malum ex voluntate, voluntas ex homine, homo
opus Dei; malum igitur per Deum. Quod quasi conatus
absolvere, ne Deum criminosum dicere videretur
(quod tradux ejus affirmat), violentum aeque pro Deo
nobis nihil obtulit, id est, tenebras quibus malum hoc
adscribere deberemus. « Non enim, »  inquit,  « ideo
in homine malum natum est, quia opus Dei erat, sed
ideo quia de nihilo erat »  <note>(De Nupt. et Concup., lib. 2,
n. 48)</note>. Quasi veritas respondere non possit: Et qua
impudentia primo mentitur Deus tuus, esse in homine
voluntatem; deinde condemnat, cum malum istud,
videlicet peccatum, de necessitate noverit tenebrarum,
<pb n="1488"/>
id est, antiqui nihili contigisse? Infleximus per casus
nihil, ut appareret Traduciani virtus in nihilo collocantis
spem suam. Vide tamen imbecillitatem Dei,
quem Traducianus inducit. Ipsum nihilum superare
non valuit: cumque hominem fecisset ex nihilo,
non eum potuit a conditione mali, quae de nihilo veniebat,
exuere: sed rerum difficultate factus amarior,
pro suis culpis hominem criminatur, et imaginis
suae exitio nihili delicta condemnat. Benignius cum
eo agit senex Manes, ut dicat illum non usquequaque
tenebrarum gente vastatum; cujus debilitatem tantam
inducit Traducianus, ut commentetur eum a nihilo
fuisse superatum.
</p>
          <p>AUG. Nemo superatur a nihilo; sed tu superaris nihil
dicendo: nec ego in nihilo collocavi spem meam; sed
tu ad nihilum perduxisti loquacitatem tuam. Sane, si
recte intelligas quod perverse loqueris, isto modo
Deus a nihilo superatur, quoniam Deum nulla res
superat: nihil enim quid est, nisi res nulla? Isto
modo etiam Deus non potest superare nihil; quia
nullam rem non superat, qui superat omnia; est
enim super omnia. Sed  « non introspexit, »  ut dicis,
 « Manichaeus subtilitates divisionum tuarum, et ideo
dicit, Si malum ex homine, homo autem per Deum,
malum igitur per Deum: »  ut hac conclusione territi,
aut hominem per Deum, aut malum negemus ex homine,
aut utrumque, ut ille, falsum esse dicamus; ac
sic nobis introducat nescio quam substantiam tenebrarum,
quae hominem fecerit, et quae principaliter
malum sit, unde malum omne credatur. Tu ergo,
divisor subtilissime, huic astutiae qua putas sapientia
resistendum?  « Dicam, »  inquis,  « malum ab homine
ex possibili exstitisse, non ex necessario. »  Quasi
vero tibi ille respondere non possit, Si malum ex
possibili, possibilitas ex natura, natura per Deum,
malum igitur per Deum. Hanc conclusionem si tu non
times, nec ego illam: quoniam ambo non ex necessario,
sed ex possibili peccasse hominem primum
confitemur. Etenim nos dicentes hominem propterea
potuisse peccare, quia non est ejus natura facta de
Deo, quamvis omnino esse nisi illo creante non posset;
non ita hoc dicimus, ut ex hoc ei dicamus impactam,
sicut calumniaris, peccandi necessitatem.
Prorsus peccare poterat et non peccare: sed si non
de nihilo factus esset, id est, si de Deo natura ejus
esset, peccare omnino non posset. Quis enim est tam
demens, qui dicere audeat, immutabilem et inconvertibilem
naturam quae Deus est, ullo modo posse peccare;
de quo dicat Apostolus, <hi>Negare se ipsum non
potest <note>(II Tim. II, 13)</note>
            </hi>? Utrique igitur Manichaeo resistimus,
dicentes a bono et justo Deo non sic hominem
factum esse, ut ei esset necesse peccare; et ideo peccasse
quia voluit, qui posset et nolle. Sed quod in
ejus progenie mala tanta et tam manifesta conspicimus,
non voluntaria hominum, sed cum quibus nati sunt,
cum ea venire de vitiata per peccatum origine vos
negatis, profecto ad naturam mali introducendam,
<pb n="1489"/>
cujus commixtione Dei natura corrupta sit, tanquam
in arce Manichaeum haeresis vestra constituit, ex qua
et illum simul et vos veritas dejicit.</p>
        </div3>
<div3>
          <head>LV.</head>
          <p>
 JUL. Patiuntur hanc omnes ignominiam, qui
indicunt veritati bellum. Nos ergo quod egimus colligamus.
Quaeritur unde illa prima voluntas mala in
homine fuerit exorta. Respondemus, A motu animi,
cogente nullo. Objicitur, Si in opere Dei apparuit?
Assentimur verum esse. Rogatur quomodo id non
abnuamus, qui negamus naturale peccatum. Respondemus,
Quia in opere Dei a possibili existit peccatum
istud, non a necessario. Naturalia ergo necessaria
sunt, possibilia autem voluntaria.
</p>
          <p>AUG. Sunt et voluntaria necessaria, sicut beati esse
volumus, et necesse est ut velimus: sunt et possibilia
naturalia; sic possibile est enim ut concipiat femina
quae concumbit cum viro suis et illius genitalibus
membris, si nec ipsa sterilis sit, nec ille; sed non est
necessarium: fieri quippe potest, sed necesse non
est; et tamen naturale est. Tace, obsecro: vanae sunt
definitiones; nec subtiles, sed pucriles divisiones tuae.</p>
        </div3>
<div3>
          <head>LVI.</head>
          <p>
 JUL. Ac per hoc, ut peccatum motui libero,
ita naturam Deo adscribimus conditori. Est igitur natura
humana bonum opus Dei: est libertas arbitrii,
id est, possibilitas vel delinquendi, vel recte faciendi,
bonum aeque opus Dei. Utrumque hoc homini a necessario
venit: neutra de his duabus rebus mali causa
est. Sed huc usque necessaria illa venerunt: jam voluntas
quidem in his exoritur, sed non de his. Capacia
voluntatis sunt quippe, non plena; nec faciunt, sed
accipiunt diversitatem meritorum.
</p>
          <p>AUG. Naturam et liberum arbitrium rectissime
bona confiteris esse Dei opera: sed quod voluntatem
in his quidem, sed non de his asseris exoriri, quid
insanius dici potest? Itane vero, Juliane, ex homine
hominis voluntas non oritur, cum homo bonum opus
Dei sit? Postremo potuitne ascendere in cor tuum,
exoriri quidem hominis voluntatem, sed non de libero
ejus arbitrio? Dic ergo unde, si non de natura, id est,
non de ipso homine; si non de libero ejus arbitrio,
dic, rogo, unde voluntas hominis oriatur. Dixisti ubi
oriatur, dic et unde. Bona opera Dei sunt natura et
liberum arbitrium:  « In his, »  inquis,  « voluntas exoritur,
sed non de his. »  Unde ergo? dic; audiamus,
discamus. Aut ostende aliquid alicubi ortum esse,
cum unde non esset. Mundus quidem de nihilo exortus
est, sed Deo faciente; nam si Deum opificem non
haberet, de nullis rebus omnino oriri non posset. Si
ergo et voluntas in homine vel in ejus libero arbitrio
de nihilo exorta est, quis eam fecit? Aut si non
facta, vel orta est, quis eam genuit? An sola est in
rebus, quae esse coeperunt, facta a nullo, nata de
nullo? Cur ergo propter illam damnatur homo, quo
non volente exorta est in illo voluntas mala, cujus
erat tantum capax, non efficax? Si autem, ut jure
<pb n="1490"/>
damnetur, eo volente in illo exorta est; cur ejus
ipsius voluntatem de illo exortam negas, quo volente
exortam esse, et quo nisi volente exoriri non potuisse
non negas? Cum vero de illo orta est, de natura
exorta est, quia homo natura est; et quia potuit etiam
nolle quod voluit, de libero ejus arbitrio exorta est,
quod et ipsum, sicut fateris, pertinet ad naturam:
cur ergo negas clausis oculis res apertas, de natura
hominis exoriri voluntatem hominis, dum times ne
Manichaeus naturae hujus accuset auctorem? Sufficit
ad illam pestilentiam refellendam, quod catholica
veritas praedicat, ab optimo Deo sic esse hominem
conditum, ut necessitatem peccandi non haberet, nec
peccaret, si peccare nollet; cum etiam semper nolle
utique posset. Quis enim tam sit mente caecus, ut non
videat, sicut homo est primitus conditus, magnum
bonum esse naturae, posse non peccare; quamvis majus
sit, non posse peccare: atque ordinatissime constitutum,
ut hoc prius esset unde fieret hominis
meritum, et illud esset postea bene meriti praemium?</p>
        </div3>
<div3>
          <head>LVII.</head>
          <p>
 JUL. Bona ergo possibilitas mali atque boni
voluntatem non cogit, sed permittit oboriri. Nemo
igitur ideo bonus est, quia libero affectus arbitrio
est; sunt quippe multi homines aeque liberi, sed tamen
pessimi: sed nec ideo quisque malus est, quia
liberi arbitrii est; sunt enim multi aeque libertatis
hujus participes, tamen optimi. Nec bonus igitur, nec
malus homo ideo est, quia liber est: sed nec bonus,
nec malus esse posset, nisi liber esset. Est ergo ista
possibilitas, quae nomine libertatis ostenditur, ita a
sapientissimo constituta Deo, ut sine ipsa non sit,
quod per ipsam esse non cogitur. Contrariorum enim
una capacitate ab utrorumque praejudicio vindicatur;
id est, nec malae voluntatis, nec bonae causa et necessitas
dici potest, quae utramque sic recipit, ut
neutram compellat existere. Necessariorum ergo singularis
ductus, et unum quodam modo filum est,
velut geometrica illa sine latitudine longitudo est,
nec hic unio dividi potest. Quamdiu ergo singularis
extenditur, vim naturae suae tenet: at ubi ei occurrerit
 quod in diversa findatur, illud necessarium illico
terminatur. Id est, bonus Deus bonum fecit
hominem.
</p>
          <p>AUG. Cur ergo dixisti, nec bonum, nec malum esse
hominem, nisi propria voluntate; et quidquid ex Deo
habet, ex necessario habere, non ex possibili? Quod
vis intelligi, ex natura, non ex voluntate; ut per se
ipsum bonus sit homo, non per Deum, aut certe melior
per se ipsum quam per Deum. Haec quippe verba
tua sunt:  « Nemo, »  inquis,  « ideo bonus est, quia
libero affectus arbitrio est. »  Et paulo post:  « Nec
ideo quisque malus est, »  inquis,  « quia liberi arbitrii
est. »  Quibus verbis quid dicis, nisi quod nec bonum
<pb n="1491"/>
nec malum Deus fecerit hominem, sed utrumlibet
horum ipse se facit, cum bene vel male utitur libero
arbitrio? Quid est ergo quod nunc dicis,  « Bonus Deus
bonum fecit hominem; »  si nec bonus, nec malus est
habendo liberum arbitrium quod in eo Deus fecit, sed
bene utendo, id est, cum jam ipse bene vult, non cum
habet possibilitatem volendi bene? Et quomodo verum
erit, <hi>Fecit Deus hominem rectum <note>(Eccle. VII, 30)</note>
            </hi>?
An rectus erat non habens voluntatem bonam, sed
ejus possibilitatem? Ergo et pravus erat non habens
voluntatem malam, sed ejus possibilitatem; et a se
ipso illi est voluntas bona, falsumque scriptum est, <hi>Praeparatur voluntas a Domino 
 <note>(Prov. VIII, 35, sec.
LXX)</note>
            </hi>; et, <hi>Deus in vobis operatur et velle <note>(Philipp. II,
13)</note>
            </hi>. Quanquam tu nec a se ipso ei dicas esse voluntatem
bonam vel malam; sed oriri in illo, non de
illo. Ita fit, ut per tuam mirabilem sapientiam, nec
Deus fecerit rectum hominem; sed qui rectus posset
esse, si vellet: nec ipse se faciat, sed nescio quo casu
rectus fiat, quia nec de illo, sed nescio unde, aut
nescio quomodo, in illo voluntas oritur qua rectus
fiat. Non est ista sapientia desursum descendens, sed
terrena, animalis, diabolica <note>(Jacobi III, 15)</note>.</p>
        </div3>
<div3>
          <head>LVIII.</head>
          <p>
 JUL. Et incipere, et bene incipere substantiam,
a necessarii unione dirigitur. Accipit etiam arbitrii
libertatem; aeque adhuc necessarii linea continetur:
sed jam necessariorum finis est; hinc finduntur
in contraria voluntates. Ad unionem ergo
necessarii divisionis natura non pertinet. Ita possibilitatem
habere cogimur: uti autem vel bene vel male
ipsa possibilitate non cogimur. Ita fit ut etiam possibilitas
peccandi capax boni malique, sed voluntarii
sit: quoniam boni proprii capax esse non poterat,
nisi capax esset et pravi.
</p>
          <p>AUG. Dic potius, si vis verum dicere, hominis
naturam capacem boni et pravi prius factam: non
quod non posset solius boni capax fieri; sed quod
ab ipso gradu ordinatissime surgere debuit, ut si non
peccasset quando peccare posset, ad eam beatitudinem
perveniret ubi peccare non posset. Quia, sicut
jam dixi, utrumque magnum bonum est, quamvis
minus unum, alterum majus. Minus est enim posse
non peccare, majus autem non posse peccare: et
oportebat a merito boni minoris ad praemium pervenire
majoris. Nam si  « boni proprii, »  sicut dicis,
 « capax esse non poterat »  humana natura,  « nisi capax
esset et pravi; »  cur post hanc vitam pie gestam,
boni solius erit, et non mali capax, ab omni scilicet
aliena, non solum voluntate vel necessitate, verum
etiam possibilitate peccandi? An vero metuendum
est, ne tunc etiam forte peccemus, quando sanctis
Angelis crimus aequales? De quibus sine dubitatione
credendum est, quod acceperint non posse peccare
pro merito permansionis suae, quoniam steterunt,
quando aliis cadentibus etiam ipsi peccare potuerunt.
<pb n="1492"/>
Alioquin adhuc timendum esset, ne multos novos
diabolos, et eorum novos malos angelos haberet hic
mundus. Sanctorum etiam qui de corporibus exierunt,
erit nobis vita suspecta, ne ibi etiam quo venerunt,
forsitan peccaverint, aut forsitan peccent; si in natura
rationali possibilitas peccandi permanet, nec
potest esse capax boni, si non sit et mali. Quae quoniam
vehementer absurda sunt, haec opinio est respuenda;
potiusque credendum, ideo fuisse istam
naturam et boni et mali capacem primitus factam, ut
horum alterum diligendo, meritum compararet, quo
boni solius, vel mali solius capax postmodum fieret:
ita tamen ut si plecteretur damnatione perpetua,
pati cogeretur tantum, non etiam facere sineretur
malum.</p>
        </div3>
<div3>
          <head>LIX.</head>
          <p>
 JUL. Sed quantum interest inter plenum et
vacuum, tantum nimirum inter possibilitatem et necessitatem.
Possibilitas enim rei illius, cujus capax
dicitur, vacua ostenditur: quando si vacua non esset,
nec capax esset. Qui enim caperet, quod jam haberet?
Necessitas autem non vacuitatem, sed plenitudinem
indicat: non potest quippe capere quasi vacua,
quod jam quasi plena esse compellit. Tantum itaque
inter necessaria et possibilia interest, quantum inter
conferta et inania. Ab utriusque ergo qualitatis, cujus
aeque capax est, praejudiciis ipsa repugnantium
susceptione defenditur. Habet ergo bonum necessarium
in natura tantum, quantum ad honorem spectat
auctoris; quod est innocentia nulli malo admixta naturaliter,
proprii operis pro boni proprietate et accusatione
mali receptrix. Illud ergo quod ei de proprio
venit, peccans quisque sauciare potest: hoc vero quod
de Dei opere suscepit, decolorare non potest. Manet
ergo et in malis hominibus taxatio naturalis boni;
nec unquam malum erit, bonum malumque agere
potuisse: sed personae illi nihil proderit, quae necessarii
sui instituta non damnat quidem, sed tamen sibi
ea non prodesse compulit. Sicut ergo in eo homine,
in quo est jam explicata libertas, cum peccat, malum
adscribimus voluntati, naturam autem Deo conditionis
auctori: ita si parvulus, qui voluntatis usum non habet,
nec quidquam ostendit praeter instituta naturae,
scelere plenus esse dicatur, atque habere malum a
necessario, quod alter a possibili capit; sine dubio
is auctor criminis, qui naturae auctor, arguitur.
</p>
          <p>AUG. Regulas tuas aperte in majoribus frangimus,
ut eas ad parvulos transferre non possis. Non erat
parvulus qui dicebat, <hi>Non quod volo, facio bonum; sed
quod nolo malum, hoc ago.</hi> Non ei possibilitatis inanitas,
sed necessitatis inerat plenitudo, ut tuo de his rebus
loquamur modo: non erat vacuum quod caperet,
sed refertum quo ceperat malum. Non enim ait, Bonum
malumque agere possum; quae possibilitas naturae
humanae malum non fuit, nec voluntatis: sed ait, <hi>Non quod volo, facio bonum.</hi> 
 Nec tantum; verum et
addidit, <hi>sed quod nolo malum, hoc ago.</hi> Ecce et quod
non agit bonum, et quod agit malum, non possibili,
<pb n="1493"/>
ut ipse constituis, sed ut ille patitur et fatetur, necessario
suo debet: infirmus quidem ad auferendas miserias
suas, sed plane firmissimus malleus ad conterendas
regulas vestras. Vult et non agit quod bonum
est, non vult et agit quod malum est: unde ista necessitas?
Agnoscunt eam quidem catholici doctores, qui
Paulum apostolum intelligunt etiam de se ipso ista dicentem,
et ex lege quae in membris repugnat legi
mentis, sine qua nullus hominum nascitur, venire
non dubitant; et ideo dici et a sanctis vident, <hi>Non
quod volo, facio bonum; sed quod nolo malum, hoc
ago:</hi> quia vident quantum bonum sit nec carne concupiscere,
quae mente aversantur; eosque id velle,
nec facere: et malum esse, quamvis mente non consentiente,
vel carne tamen talia concupiscere; eosque
id nolle, sed facere, sine ulla quidem condemnatione,
quoniam peccati hujus reatu regeneratione deleto, resistunt
mente, ne perficiant quod concupiscunt carne;
sed non sine suo aliquo malo, quia non eis aliena
commixta, sed eorum natura est et in mente et in carne.
Hunc sensum pium et verum contra vestram susceptam
non vultis admittere; quasi propterea faciatis,
ut in judicio quo defenditur a vobis, non solum de
litteris, verum etiam de ipsis hominum moribus gemitibusque
sanctorum, nihil adversus eam recitetur,
nolentibus vobis; et tanta veritatis manifestatione recitetur,
ut non eloquentia, sed sola impudentia vestra
remaneat, qua illam non possitis defendere, sed velitis.
Quid enim agitis, quod res apertas turbidae loquacitatis
tempestate nubilare conamini? Clamat Apostolus, <hi>Non quod volo, facio bonum; sed quod nolo malum,
hoc ago.</hi> 
 Clamat etiam superius: <hi>Jam non ego
operor illud, sed quod habitat in me peccatum; scio
enim quia non habitat in me, hoc est in mea carne, bonum <note>(Rom. VII, 17-19)</note>
            </hi>.
Quid est, <hi>quod nolo facio?</hi> et
quid est, <hi>non ego operor?</hi> Quid est, nisi quod consequenter
exponit? Dicendo quippe, <hi>quod nolo facio;</hi> se
facere ostendit: et rursus dicendo, <hi>non ego operor;</hi> 
non mentem consentientem, sed carnem suam concupiscentem
id facere ostendit: concupiscendo quippe
caro agit, etsi ad consensum mentem non attrahit.
Propter hoc adjungit, <hi>Scio quia non habitat in me.</hi> Et
exponens quid dicat in me: <hi>hoc est,</hi> inquit, <hi>in carne
mea, bonum.</hi> Verum sint istae voces, non Apostoli, ut
vultis, sed cujuslibet hominis mala sua consuetudine
praegravati, quam voluntate non potest vincere: nonne
et haec tam robusta est, ut argumentationes vestras
de possibili et necessario tanquam pueriles et ludicras
tabellas robore suo frangat et conterat? Quoniam est,
quod non vultis, non solum voluntarium atque possibile,
unde liberum est abstinere; verum etiam necessarium
peccatum, unde abstinere liberum non est,
quod jam non solum peccatum, sed etiam poena peccati
est. Nec attendere vultis, quod in unoquoque agitur
per violentiam consuetudinis (quam quidam docti
dixerunt esse secundam naturam), hoc actum esse
per violentiam poenalem summi illius maximique peccati
<pb n="1494"/>
primi hominis in omnibus qui erant in lumbis
ejus, per ejus concupiscentiam exorturi, cum propagaretur
humanum genus, quam concupiscentiam peccantium
pudor operuit in regione lumborum.</p>
        </div3>
<div3>
          <head>LX.</head>
          <p>
 JUL. Sed quid nos ad parvulos; cum quaestio
Manichaeorum nec perfectae aetatis hominem dicat voluntate
peccare? Nam si ideo exortum est in homine
malum, quia de nihilo factus erat, a necessario autem
habuit homo ut de nihilo fieret; sine dubio malum
non a possibili, sed a necessario recepit. Quod
quia longa disputatione destructum est; adhuc modicum,
quo magis ac magis iteratione lucescat, super
hoc eodem disseramus. Quaeris ergo unde ipsa
voluntas mala in primo homine exstiterit. Respondeo,
De motu animi, cogente nullo. Quaeris et unde ipse
motus. Respondeo, Quid requiris? unde esse potuerit,
an unde esse compulsus sit? Si dicas, quod scripsisti
quoque, Unde esse compulsus est: referam te asystata
et contraria loqui. Quaeris enim quis coegerit, quod
esse non possit, nisi cogente nullo: quod quia ipsa
sui contrarietate dissolvitur, nihil habet virium quaestio,
quae ordinem non habet. Igitur stolidissime in
terrogas, unde ipsa voluntas mala. Hoc enim quod
dicis, Unde, non occasionem, sed originem ejus, id
est, naturam requiris: at id, sicut supra tractatum
est, si naturam accipit, definitionem sui perdit, qua
dictum est,  « cogente nullo; »  si vero definitionem
tenet, praejudicium nativitatis excludit. Non ideo ergo
peccavit homo, quia de nihilo factus est, non ideo quia
a Deo factus est, non ideo quia de tenebris factus est,
non ideo quia liberi arbitrii factus est: sed ideo peccavit,
quia voluit; id est, ideo habuit voluntatem malam,
quia voluit.
</p>
          <p>AUG. Nos, vel potius ipsa Veritas dicit, perfectae
aetatis homines quosdam voluntate, quosdam necessitate,
vel eosdem ipsos in quibusdam voluntate, in
quibusdam necessitate agere malum. Quod si falsum
putas; illum aspice clamantem, <hi>Non quod volo, facio
bonum; sed quod nolo malum, hoc ago.</hi> Qui tibi toties
in faciem retorquendus est, quoties dicens ista, vel
non videre te fingis istum, vel fortasse non vides.
Quid te anfractuosis involvis ambagibus? Non tibi dicitur,
Necessitatem peccandi habuit homo, quia de
nihilo factus est: sed tu tibi hoc dicis. Prorsus ita
factus est, ut peccandi possibilitatem haberet a necessario,
peccatum vero a possibili. Verumtamen nec
ipsam peccandi possibilitatem haberet, si Dei natura
esset: immutabilis enim profecto esset, et peccare
non posset. Non igitur ideo peccavit, sed ideo peccare
potuit, quia de nihilo factus est. Inter Peccavit, et
Peccare potuit, plurimum distat: illa culpa est, ista
natura. Nec omne quod de nihilo factum est, peccare
potuit; non enim ligna et lapides peccare possunt:
sed tamen natura quae peccare potuit, de nihilo facta
est. Nec magnum est peccare non posse: sed magnum
est cum beatitudine peccare non posse. Sicut
non est magnum, esse miserum non posse; quia omnia
<pb n="1495"/>
quae nec beatitudinem capiunt, misera esse non
possunt: sed magnum est ita beatam esse naturam,
ut misera esse non possit. Quod etsi majus est, nec
illud parvum est, in ea beatitudine conditam hominis
esse naturam, ut si vellet, posset esse non misera.
Sic autem dicuntur omnia facta de nihilo, id est, ex
his quae nulla erant, ut intelligamus, quidquid ex eo
factum est quod jam erat, ad originem primam esse
referendum. De terra enim caro; sed terra de nihilo.
Sic enim dicimus etiam omnes homines esse filios
Adam, cum patris sui quisque sit filius. Omnia tamen,
quae facta sunt, mutabilia sunt, quia de nihilo facta
sunt, id est, non fuerunt, et Deo faciente sunt, et
bona sunt: a bono enim facta sunt; nec omnino essent
mutabilia bona ulla, in quantum sunt, nisi esset
a quo crearentur, immutabile bonum. Mala igitur
omnia, quae nihil sunt aliud quam privationes bonorum,
ex bonis orta sunt, sed mutabilibus: et angelum
quippe et hominem, ex quibus orta sunt mala
(quae tamen et non oriri potuissent, si illi peccare noluissent,
quia et nolle potuerunt), naturas bonas recte,
immutabiles autem non recte possumus dicere.
Deus vero tam bonus est, ut malis quoque utatur bene,
quae Omnipotens esse non sineret, si eis bene
uti summa sua bonitate non posset: et hinc potius
impotens appareret et minus bonus, non valendo
bene uti etiam malo. Proinde tu negare non sineris,
eum qui dicit, <hi>Quod nolo malum, hoc ago,</hi> a necessario
jam malum sumpsisse, non a possibili. Non igitur, ut
dicis,  « omnis actio mali non a necessario, sed a possibili: » 
verum nonnulla et a necessario reperitur.
Vide nunc ut tua machinatio tam elaborata collapsa
sit. Sed quaerenti unde voluntas mala in homine primo
exstiterit, cautius respondere te putas,  « De motu
animi, cogente nullo: »  quasi non citius et expeditius
responderes, De homine ipso. Illud quippe quod additur,
 « cogente nullo, »  etiam hic addi a te potuit,
resistente tibi nullo. Quis enim tibi resisteret dicenti
vera, si diceres, Mala voluntas in homine primo de
homine ipso exstitit cogente nullo? Nunc vero timens
culpare naturam, tanquam hinc in ejus auctorem ulla
recurrat injuria, et quod diu volebas, aliquando dixisti,
et a natura non recessisti. Animus namque natura
est: et ea quidem in hominis institutione corpore
melior, de cujus motu, cogente nullo, malam
voluntatem exstitisse dixisti. Videsne non potuisse
nisi alicunde existere, quod negare non sineris, antequam
existeret, non fuisse? Quid autem opus est ut
quaeratur unde animi motus, cum satis appareat non
potuisse animi motum nisi de animo existere? Quod
si impudentissime atque insulsissime negas, adhuc ex
te quaeritur, unde exstiterit in homine primo voluntas
mala: nec jam permitteris dicere,  « De motu animi,
cogente nullo; »  quia ipse animi motus cogente nullo,
voluntas est. Quapropter, hoc est dicere, Voluntas
exstitit de animi motu, quod est dicere, Animi motus
<pb n="1496"/>
exstitit de animi motu, aut, Voluntas exstitit de voluntate.
An dicis hunc motum de se ipso exstitisse,
non de animo, ne hinc natura bona, id est, animus
ipse culpetur? Non ergo inde damnetur: quis enim
inde ferat animum jure damnari, unde non potest jure
culpari? Sed dicis,  « Ideo peccavit homo, quia voluit;
ideo habuit voluntatem malam, quia voluit. » 
Verissime dicis: sed si lux clarissima tenebrae non
sunt, de illo exstitit mala voluntas, quia voluit. Non
enim dicimus, ut calumniaris, et ut nos etiam scripsisse
mentiris,  « motus iste unde esse compulsus
sit »  sed nullo compellente unde exstiterit; quia et
nullo compellente tamen exstitit, et nonnisi alicunde
existere poterat, quod antequam existeret non erat.
Si ergo homo voluit, de homine exstitit: et quid erat
homo, antequam de illo existeret, nisi natura bona et
bonum opus Dei? Quod est etiam malus homo, in
quantum homo est et opus Dei. Confundatur ergo sua
vanitate Julianus; quoniam ex bonis esse mala orta,
verum dixit Ambrosius <note>(De Isaac et Anima, cap. 7)</note>:
sed quia cogente nullo, inculpatus est Deus: quod vero
ea permisit existere, usu eorum justo et bono laudatur
insignius.</p>
        </div3>
<div3>
          <head>LXI.</head>
          <p>
 JUL. Voluntas ergo, quae nihil est aliud quam
motus animi cogente nullo, possibilitatem suam naturae
debet, effectum suum sibi. In natura enim
exorta est, sed a possibili, non a necessario. Hic si
dicat aliquis, Sed mala natura, quae potuit habere
voluntatem malam: respondeo, Sed bona natura,
quae potuit habere voluntatem bonam. Uno ergo tempore
optima simul pessimaque dicetur. At id rerum
ratio non sinit, ut uno eodemque tempore una
eademque res contrariis meritorum qualitatibus impleatur.
Si igitur ideo mala putetur, quia potuit malum
facere; ideo bona credatur, quia potuit bonum
operari. Cur autem, inquit, et malum potuit, quae
bonum operabatur? Respondeo, Quia bonum hoc,
quod virtus dicitur, proprium esse non poterat,
nisi fuisset voluntarium: voluntarium autem non
esset, si necessitatem boni habuisset: necessitatem
autem boni pertulisset, si non habuisset possibilitatem
mali. Ut ergo constaret jus boni, admissa est
possibilitas mali.
</p>
          <p>AUG. Ut video, nec bonam voluntatem vis tribuere
naturae, quando est homo primitus conditus: quasi
non potuerit Deus hominem facere voluntatis bonae;
in qua eum tamen permanere non cogeret, sed in
ejus esset arbitrio sive in ea semper esse vellet, sive
non semper, sed ex illa se in malam nullo cogente
mutaret, sicut et factum est. Neque enim homo voluntatem
non peccandi ante non habuit, et a voluntate
peccandi exorsus est vitam, in qua eum rectum condidit
<pb n="1497"/>
Deus; utique talem, qui uti ratione jam posset.
Quis enim ferat, si dicatur talis factus, quales nascuntur
infantes? Illa itaque perfectio naturae, quam
non dabant anni, sed sola manus Dei, non potuit
nisi habere voluntatem aliquam, eamque non malam:
alioquin non scriptum esset, <hi>Fecit Deus hominem
rectum <note>(Eccle. VII, 30)</note>
            </hi>. Bonae igitur voluntatis factus
est homo, paratus ad obediendum Deo, et praeceptum
obedienter accipiens, quod sine ulla, quamdiu
vellet, difficultate servaret, et sine ulla, cum vellet,
necessitate desereret; nec illud sane infructuose,
nec istud impune facturus. Unde pia et sobria cogitatione
colligitur, primam voluntatem bonam Dei opus
esse: cum illa quippe fecit hominem rectum: neque
enim unquam, nisi recta volens, rectus est quisquam.
Propter quod voluntas bona non redditur perdita,
nisi ab illo a quo est condita; nec aliunde
putandum est sanari posse peccati necessitatem, nisi
miserante illo, cujus alto justoque judicio subsecuta
est posteros ejus, qui sine ulla necessitate peccavit.
Unde ille posteaquam peccati habitantis in carne sua,
quo cogebatur malum agere quod nolebat, necessitatem
poenamque deflevit, mox ad quem confugiendum
esset ostendens: <hi>Miser ego homo,</hi> inquit, <hi>quis me
liberabit de corpore mortis hujus? Gratia Dei per Jesum
Christum Dominum nostrum <note>(Rom. VII, 24 et 25)</note>
            </hi>.
Vides certe, quam non subveniat huic possibilitas
illa, quam te tanquam magnum aliquid invenisse
arbitraris; jam quippe amissa est, quando necessitate
agitur malum, et sub necessario malo clamat homo, <hi>Miser ego homo:</hi> 
 sed plane ille subveniat, cujus gratia
superantur etiam quae propterea necessaria vocas,
quod aliter esse non possunt. Quod enim hominibus
impossibile est, Deo facile est. Cui non fuit necessarium
ut camelus per foramen acus intrare non posset,
sed possibile potius ut intraret <note>(Matth. XIX, 26, 24)</note>;
sicut caro et ossa per ostia missa sunt clausa <note>(Joan.
XX, 26)</note>. Frustra itaque conaris naturam defendere
vitiatam. Si aliquid utile pro illa quaeris agere, ut
sanetur age, non ut excusetur. Sine ut ipsa sibi fecerit,
unde merito damnaretur. Nam unde exstiterit
mala voluntas, quidquid aliud dicis, et de illa exstitisse
negas, injustam damnationem ejus affirmas.
Quid enim aliud dicis, nisi, Non ipsa fecit unde
damnatur? Quid ergo iniquius, quam ut inde damnetur,
quod ipsa non fecit? Si autem ipsa fecit, quid
eam de possibili excusare conaris, unde illam inexcusabilius
accusare convinceris? Dicis enim,  « voluntatem
malam in natura quidem exstitisse, sed a possibili,
non a necessario. »  Si haec possibilitas extra
naturam est: ipsa potius, unde mala exstitit voluntas,
non natura damnetur. Si vero ad naturam etiam
possibilitas pertinet; magis sibi voluntatem malam
natura fecit, quia et non facere potuit: hoc enim abs
te commendata definitio possibilitatis ostendit. Nemo
tibi dicit,  « Ideo mala natura est, quia potuit habere
voluntatem malam. »  Nos certe, contra quos nunc
<pb n="1498"/>
loqueris, non hoc dicimus: quid superfluis immoraris?
In eo plane, quod dixisti,  « Bonum hoc quod
virtus dicitur, non esset voluntarium, si necessitatem
boni habuisset; necessitatem autem boni pertulisset,
si non habuisset possibilitatem mali: »  prorsus
oblitus es Deum, cujus virtus tanto magis est
necessaria, quanto magis eam sic vult, ut nolle non
possit. Nam et tu dixisti in primo hujus operis tui
libro,  « Deum nisi justum esse non posse »  <note>(Cap. 28)</note>:
quae si necessitas dicenda est, dicatur omnino; dum
tamen constet, nihil esse ista necessitate felicius,
qua tam necesse est ut Deus non male vivat, quam
necesse est ut semper atque beatissime vivat. Neque
enim verba tua timet necessitas talis, in quibus noluisti
dicere,  « Necessitatem autem boni »  habuisset,
sed maluisti dicere,  « pertulisset, si non habuisset
possibilitatem mali: »  ut videlicet Deus homini pepercisse
videatur, ne tanquam aerumnosum aliquid perferret
necessitatem boni, non habendo possibilitatem
mali; quod tam magnum est bonum, ut sanctis servaretur
ad praemium: quos itidem oblitus es, sicut
Deum. Neque enim tunc sine virtute vivemus, quando
nobis concedetur, ne a Domino aliquando recedere
possimus, quoniam nec velle poterimus. Ita enim
nobis certum erit bonum, quo <hi>semper,</hi> ut promissum
est, <hi>cum Domino erimus <note>(I Thess. IV, 16)</note>
            </hi>; ut
ab eo recedere non velimus, nec velle possimus. Non
ergo aliter esset virtus in nobis, nisi voluntatem
malam sic non haberemus, ut habere possemus:
sed pro hujus minoris virtutis merito, accedere nobis
debuit virtus major in praemio, ut malam voluntatem
sic non haberemus, ut nec habere possemus. O desideranda
necessitas! Donabit eam veritas, ut sit
certa securitas, sine qua non potest esse illa, cui
non est aliquid addendum, jam plena nostra felicitas.</p>
        </div3>
<div3>
          <head>LXII.</head>
          <p>
 JUL. At hoc in contrarium torqueri potest,
ut dicatur, Sed malo aptata natura est: nam quia
malum voluntarium esse non poterat, si necessitas
fuisset mali; ob hoc data est possibilitas boni, ut
malo proprietas pararetur. Quod quidem acutum est,
sed insanum: omnia enim rerum a meliore parte
taxantur: huc et dignitas auctoris accedit, id est,
Dei, qui non ob ea quae puniturus erat, liberum
animal fecit; sed propter ea qua remuneraturus,
possibilitatem contrariorum dedit. Verumtamen super
hoc pugnare nolo: sed permitto aliquid calumniae,
ut nihil de opificis auctoritate praescribam. Illud
tamen necessario sequitur, ut haec possibilitas faciendi
boni et mali removeatur ab utriusque voluntatis
effectu. Ac per hoc, nec virtutis a necessario probatur
causa esse, nec vitii. Ut enim honestis hanc
faciamus injuriam, ut ex eo quo cum improbis certare
videantur, nec bonae ei, nec malae adscribatur
meritum voluntatis: habet ergo testimonium ingenuitatis
 suae, quod innocens est, quia nec bono, nec
malo, voluntario duntaxat, plena est. Possibilitatem
<pb n="1499"/>
ergo voluntatis adscribe naturae; voluntatem autem
nec bonam, nec malam, naturae. Invicte ergo collectum
est, voluntatem malam exortam quidem in opere
Dei; sed a possibili, non a necessario: quod reputari
non potest possibilitatis datori, sed possibilitatis
ipsius gubernatori.
</p>
          <p>AUG. Voluntatem nec bonam, nec malam, naturae
concedis adscribi, sed tantum possibilitatem vel
bonae vel malae voluntatis, cum sit natura et angelus
et homo. Cui si non est adscribenda, ut dicis, voluntas
bona vel mala; nec honorandus de bona, nec
de mala est voluntate damnandus. Quid enim est iniquius,
quam ut de malo, quod ei non est adscribendum,
judicemus esse damnandum? An angelus et
homo naturae non sunt? Quis hoc loquitur, nisi nesciens
quid loquatur? Naturae igitur adscribitur,
quod angelo adscribitur; naturae adscribitur, quod
homini adscribitur: sed naturae quae a bono Deo condita
est bona, et voluntate sua facta est mala. Ac
per hoc, rectissime malum, quod his naturis adscribitur,
ei a quo sunt conditae non adscribitur; quia
non eas ita condidit, cum primum condidit, ut eis
esset habendae malae voluntatis ulla necessitas, sed
tantummodo possibilitas; ubi meritum compararet,
atque inveniret in eis bona voluntas non deserta praemium,
deserta supplicium. Quid ergo malitia voluntatis
quaeris excusare naturam, cujus est velle seu
nolle? Neque enim est mala voluntas, nisi volentis
aut angeli, aut hominis, quas non esse naturas nulla
ratione possumus dicere. Cur, inquam, adscribis
homini malam voluntatem, ut non injuste possit
malae voluntatis merito poenas luere; et quod adscribis
homini, non vis adscribere naturae, quasi ullo
modo possit homo non esse natura? Quanto satius
est, te sana loqui, et dicere hominis voluntatem malam
nonnisi alicujus esse naturae, quia omnis homo
natura est; sed istam naturam, cum primo malum
egit, non ex necessario, sed ex possibili habuisse
voluntatem malam: quandoquidem his nominibus
tibi placuit duo ista discernere, quorum in uno intelligitur
id fieri quod necesse est, in altero autem id
quod fieri quidem potest, sed necesse non est, quia
et non fieri potest? Hoc enim de peccato primi hominis,
vel primorum hominum verissime dicitur: restat
ille qui clamat, <hi>Non quod volo, facio bonum; sed
quod nolo malum, hoc ago <note>(Rom. VII, 19)</note>
            </hi>. Iste
quippe ex necessario malum agit, qui non vult et
agit: frangitque tuam regulam, quam temeraria
loquacitate finxisti dicens, quod  « nec virtutis a necessario
probetur causa esse, nec vitii; »  cum hujus
causa probetur esse a necessario. Neque enim aut
actio mali vitium non est; aut bonum quod vult,
non facere, et malum nolle, et tamen agere, necessitas
non est; aut e contrario non erit nobis etiam
virtutis necessitas felix, quando tanta gratia natura
<pb n="1500"/>
nostra replebitur, et Deus erit omnia in omnibus <note>(I
Cor. XV, 28)</note>, ut male aliquid velle non possit. Virtus
est quippe justitia; et coelum novum et terra nova
promittitur nobis, in quibus justitia inhabitat <note>(II Petr.
III, 13)</note>. Aut si forte turbatus, praesenti vitae, non
futurae istam regulam finxisse te dicis; non contendo
cum victo: illud certe ad hanc vitam pertinere non
negas, ubi vides hominem velle, nec facere bonum;
et nolle, atque agere malum: cogerisque hoc vitium
contra regulam tuam necessitati tribuere, non voluntati.
Ab hac autem necessitate, cum qua nascuntur
et parvuli, sed aetatis accessu incipit apparere, quis
liberat hominem miserum, nisi gratia Dei per Jesum
Christum Dominum nostrum <note>(Rom. VII, 25)</note>? cujus
gratiae vos inimici, in vestra virtute confiditis; et
contra divina eloquia, quae damnant eos qui in sua
virtute confidunt <note>(Jerem. XVII, 5)</note>, impia superbia
disputatis.</p>
        </div3>
<div3>
          <head>LXIII.</head>
          <p>
 JUL. Haereat ergo prudentis animo lectoris,
multum interesse inter ea quae a possibili veniunt, et
ea quae a necessario; naturaliaque omnia necessariis
applicet, voluntaria vero possibilibus; et quaestiones
universas ab ea, qua coeperint, parte consummet.
Quoniam si per utramque caeco judicio vagetur; in
innumeros per verba pene omnia praecipitatur errores:
quod quoniam satis claruit, apparet te nimis omnino
caligasse, qui collegisti,  « Quomodo potuit malum,
quod nusquam erat, exoriri in opere Dei; ita etiam,
jam quod erat, transiit naturaliter per opus Dei. » 
Vide enim quo sis involutus errore: peccatum prima
voluntate conceptum, quod a possibili venit, in necessaria
dicis fuisse mutatum, ut quomodo potuit oriri
motus animi liber, ita sine motu libero transiret in
naturalium necessitatem. Sed intellige quoniam necessariorum
auctor sit Deus. Si ergo hoc facit Deus in
naturis, quod fecit animus in culpis; necesse est ut
sic sit reus, quomodo et ille cujus arguit voluntatem.
Imo magis: quanto enim est plus necessarium quam
possibile, tanto scelestius est ingenerare quam usurpare
peccatum. Quod licet rerum natura non capiat;
tamen hic ostenderim, multo pejorem esse opinionem
tuam de Deo, quam Manichaei. Illius enim Deum vel
subita bella truncarunt: tuum vero antiqua et multiplicata
crimina corruperunt. Ac per hoc non solum
de quaestione dissentis a Catholicis, sed omnino de
Deo: non ipsum colis, quem nos aequissimum, omnipotentissimum,
inviolabilem in Trinitate veneramur.
Ergo permeare non potuit per naturam res voluntatis;
meritoque nos diximus, quia opus diaboli per opus
Dei transire non sinitur. Opus enim diaboli hominisque
mali peccatum est, quod in nullo potest sine
liberae motu voluntatis existere. Quod opus et diabolo
et homini a possibili venit et venit: opus autem Dei
est natura, in qua non a possibili, sed a necessarie
subsistit homo: quae natura multis est temporibus
sine voluntate, quoniam vis ejus aetate certa sentitur.
Quamdiu ergo est natura sine voluntate, opus Dei
<pb n="1501"/>
tantummodo est: at haec quod non fecerit, non potest
habere peccatum. Irrefutabiliter ergo dictum est, quia
per opus Dei opus diaboli transire non sinitur. Non
minus autem falsum est quam profanum, quod dixisti,
 « Opus operis Dei transit per opus Dei. »  Hoc est enim
dicere, Peccat et Deus, quia peccavit homo, quem
fecit Deus. Nam sicut nusquam est peccatum, nisi in
opere hominis; neque enim cum peccaverit homo,
aliquid substantiae ejus additur, ut peccatum ibi eminere
videatur, sed tantummodo malum opus de mala
voluntate commissum, illi quoque a quo factum est,
comparat meritum malum, ut malus dicatur qui mala
fecit: ita etiam Deus tuus, si malum in opere suo
fecit, nihil quidem substantiae ejus accedit, sicut nec
hominis; tamen meritum ei deformissimum comparatur,
ut malus male faciendo dicatur. Parvulus sane
probatur etiam tunc reus non esse, quia malitiam a
necessario habet, quam nisi diabolus a possibili haberet,
reus esse non posset. Deus autem qui verus est
Christianorum, malum non facit: parvulus quoque
ante propriae voluntatis arbitrium nihil habet, nisi
quod in eo fecit Deus. Naturale igitur nullum esse
peccatum potest. Sed quoniam sollicitissime antiqui
erroris antra prorupimus, nec quidquam super hac
quaestione occultum remansit: teneat lector diligens
distinctionem necessarii atque possibilis; et non minus
Manichaeorum, quam Traducianorum commenta
ridebit.
</p>
          <p>AUG. Apud homines qui ea quae legunt, sic intelligunt,
ut etiam ista quae dicis intelligant, nihil egisti
aliud, eadem per eadem tanta perplexitate repetendo,
nisi ut te appareret responsionem nostram in uno meo
libro, quem tuis octo refellere suscepisti, cum dissolvere
non valeres, obscurare voluisse. Apud eos
autem qui haec non intelligunt, id egisti saltem, ut
ideo te putent dixisse aliquid, quoniam non intelligunt.
Unde breviter admonendi sunt interim de hoc
unde nunc agitur, ut illud ipsum meum, remotis
nebulis tuae loquacitatis, aspiciant, et videant quam
sit invictum. Tu enim dixeras:  « Si natura opus est
Dei, per opus Dei opus diaboli transire non sinitur. »  Ad
hoc ego -  « Quid est quod dicit, »  inquam,  « Si natura opus
est Dei, per opus Dei opus diaboli transire non sinitur?
Nonne opus diaboli, quando in angelo, qui factus est
diabolus, prius ortum est, in opere Dei ortum est?
Quapropter si malum, quod nusquam erat omnino, in
Dei opere oriri potuit: cur malum, quod alicubi jam
erat, per opus Dei transire non potuit; praesertim
cum ipso verbo utatur Apostolus dicens, <hi>Et ita in
omnes homines pertransiit</hi> »  <note>(Rom. V, 12)</note>?  « Numquid
homines non sunt opus Dei? Pertransiit ergo peccatum
per homines, hoc est, opus diaboli per opus
Dei: atque ut alio modo idipsum dicam, opus operis
Dei per opus Dei. Et ideo Deus solus est immutabilis
et potentissimae bonitatis: qui et antequam
esset ullum malum, bona opera fecit omnia, et de
malis, quae in bonis ab eo factis orta sunt, bene operatur
<pb n="1502"/>
per omnia »  <note>(De Nuptiis et Concupiscentia, lib.
2, n. 48)</note>. Hac tu rerum evidentia perturbatus, oculos
hominum de possibili et necessario longa et inani
disputatione tenebrandos putasti, ut ista caligine objecta
sententiam tuam vanam non subtraheres, ne perimeretur,
sed ne perempta jacere conspiceretur, absconderes.
Utrum quippe a necessario, an a possibili, quid interest
ad rem de qua quaerimus? Angelus certe et homo
peccarunt: aut ergo aude dicere angelum et hominem
non esse naturas; aut, quia non ita es insanus ut audeas,
convinceris peccante angelo peccasse naturam,
convinceris peccante homine peccasse naturam. Sed a
possibili, inquis, non a necessario peccavit. Hoc
verum est: tamen angelus peccavit, tamen homo peccavit,
tamen natura peccavit; ac sic opus Dei, quod
est angelus, quod est homo, non cogente Deo, sed
sua mala voluntate, quam potuit et non habere, peccavit.
Illi ergo naturae ignominia, quae cum bene facta
esset, et malum facere coacta non esset, tamen malum
fecit: Deo autem gloria, qui et naturam bonam fecit,
et de malo bene facit, quod ipse non fecit. Cum igitur
his atque hujusmodi veris catholicisque rationibus, et
defendi et praedicari natura possit creatrix, et argui
reprehendique peccatrix; atque ipsa peccatrix, et
laudari in quantum eam Deus fecit, et culpari in
quantum ab illo, nullo cogente, defecit, et in posteris
meritum suum recepit (eadem quippe ipsa natura in
singulis quibusque sine voluntate nascitur, quae in uno
voluntate peccavit): quis te praecipitavit ut diceres,
quis submersit ut scriberes,  « Si natura opus est Dei,
per opus Dei opus diaboli transire non sinitur? »  O
surde in vocibus sanctis! o caece in inventionibus
tuis! Nonne peccatum opus est diaboli? Nonne in omnes
homines pertransiit, qui sunt opus Dei? Nonne per peccatum
mors, ea praesertim qualem vos solam per
peccatum dicitis accidisse, id est, non corporis, sed
animae, opus est diaboli? Nonne in omnes homines
pertransiit, qui sunt opus Dei? Sed imitatione, ut dicitis,
transiit. Tamen per homines transiit, qui sunt
opus Dei. Sed a possibili, non a necessario transiit.
Dic quidquid tibi placet: tamen per homines transiit,
qui sunt opus Dei: tu autem sine ulla exceptione
dixisti,  « Per opus Dei opus diaboli transire non sinitur; » 
et hanc sententiae tuae tam perspicuam vanitatem,
ut vanior fieres, tanta loquacitate non ut absolveretur
defendere, sed ne aspiceretur operire
conatus es. Si in mentem tibi apostolica verba non
venerant, quae te hoc dicere prohiberent; cur non
attendisti, obsecro, plus esse in opere Dei existere,
quam per opus Dei transire opus diaboli? Cum ergo
illud fatearis, cur hoc negas? An quod vis fieri potest,
quod non vis non potest? Misereatur tui Deus, ut esse
desinas vanus. Hanc autem sententiam tuam Manichaeus
libenter amplectitur, tanquam amicam suam,
et argumentatur ita: Si per opus Dei opus diaboli
transire non sinitur, multo minus in opere Dei existere
sinitur: unde ergo malum, nisi unde nos dicimus?
<pb n="1503"/>
Sed respondemus eis: Juliano dicite ista, non
nobis. Princeps hujus sententiae missus est foras:
absit ut praejudicet nobis vobiscum vincendus, vel
potius vobiscum jam victus a nobis.</p>
        </div3>
<div3>
          <head>LXIV.</head>
          <p>
 JUL. Illud itaque aliud de eadem hebetudine
protulisti. Ais enim:  « Sic creat Deus malos, quomodo
pascit et nutrit malos »  <note>(De Nuptiis et Concupiscentia,
lib. 2, n. 32)</note>, quia scriptum est in Evangelio,
quod solem suum oriri faciat super bonos et
malos, et pluat super justos et injustos <note>(Matth. V,
45)</note>. Longe enim lateque contrarium est, quod tu conjunctum
putasti. Quod enim pascit Deus etiam peccatores,
benignusque est super ingratos et malos, pietatis
est ejus testimonium, non malignitatis: qui non
vult quippe mortem morientis, sed ut revertatur et
vivat <note>(Ezech. XVIII, 32)</note>; nec cito punit errantes: nec
ob aliud id facit, quam ut bonitas ejus poenitentiae
tempus indulgeat. Sic enim ait Apostolus: <hi>An ignoras,
quoniam bonitas Dei ad poenitentiam te adducit?
Secundum autem duritiam tuam et cor impoenitens tu
tibi thesaurizas iram <note>(Rom. II, 4, 5)</note>
          </hi>. Disputat etiam
apud Lycaones et Areopagitas, quoniam Deus nec
temporibus praeteritae ignorantiae, providentiae suae
documenta submoverit. <hi>Neque enim sine testimonio
reliquit semetipsum, dans,</hi> inquit, <hi>pluvias de coelo, et
tempora fructifera, implens cibo et laetitia corda eorum <note>(Act. XIV, 15, 16)</note>
          </hi>.
Hoc ergo quod pluit super bonos
et super malos, documentum est benignitatis ejus,
quae ideo sustinet et exspectat errantes, ut recedant
tandem a malo et faciant bonum. In tantum ergo non
vult fieri malum, ut amore etiam emendationis humanae
pascat etiam ingratos. Ad id pefectae pietatis
indicium: illud vero quod dicis,  « Creat malos, » 
perfectae iniquitatis testimonium est. Vide ergo quam
nescias quid loquaris, qui de exemplo misericordiae
voluisti crudelitatem probare. Bonum est enim pascere
etiam malos, ut si voluerint, corrigantur: scelestum
autem facere parvulos malos, ut qui velle non
possunt, iniqui tamen esse cogantur. Liberalitas ergo
in peccatores exercita abducit a malis, non in mala
cogit. Conditio autem malorum non abducit a pessimis;
sed et opus et operatorem in nefaria cuncta compellit.
Insanis ergo cum dicis, Creat malum Deus:
sed plus insanis, cum id Evangelii testimonio affirmare
conaris, et eo testimonio in quo grande est argumentum
bonitatis divinae. Attende igitur, quanto
nunc fortius reflectatur: Deus, qui pascit etiam malos,
ut patientia sua bonos esse faciat, manifestum
est quod non creet malos. Si autem creat malos; nec
amat nec remuneratur bonos, nec ipse postremo potest
habere aliquid boni; quoniam quavis mala voluntate
efficacius et violentius nocet potentia creatrix,
non solum possibilium, sed etiam necessariorum malorum.
Quod quoniam Deo Christianorum non convenit,
id est, illi qui Pater misericordiae dicitur, et
Deus consolationis <note>(II Cor. I, 3)</note>; cujus judicia omnia
aequitas praedicantur <note>(Psal. CXVIII, 75)</note>; qui cuncta in
sapientia fecisse perhibetur <note>(Psal. CIII, 24)</note>; vobis ut
Manichaeis non est in Dei nostri aestimatione communio:
<pb n="1504"/>
ad alium vos omnino quem colatis auctorem,
tamen Manis furore simulatum, stulta commenta et
genitalia traxere peccata.
</p>
          <p>AUG. Ego faciam, quod tu cur non feceris, quid
me attinet et dicere? Qui legunt judicent: propter
hoc enim quia dixeras,  « quod secundum sensum nostrum
Deus homines diabolo faciat, »  factum est ut
ad verba ista veniretur responsione mea, ex quibus
quod voluisti ipse posuisti: sed ego etiam te nolente
commemorabo, quod praetereundum putasti. Inter
caetera ergo, quae omnia dicere nimis longum est:
 « An vero, »  inquam,  « filios perditionis haedos sinistrae
partis »  <note>(Matth. XXV, 33)</note>,  « diabolo pascit, diabolo
nutrit et vestit, quia facit solem suum oriri super
bonos et malos, et pluit super justos et injustos »  <note>(Id.
V, 45)</note>?  « Sic itaque creat malos, quomodo pascit et nutrit
malos: quia quod eis creando tribuit, ad naturae
pertinet bonitatem, et quod eis pascendo et nutriendo
dat incrementum, non utique malitiae illorum,
sed eidem naturae, quam creavit bonus, bonum
tribuit adjumentum. In quantum enim homines sunt,
bonum est naturae, cujus auctor est Deus: in quantum
autem cum peccato nascuntur, perituri qui non
renascuntur, ad semen pertinet maledictum ab initio » <note>(Sap. XII, 11)</note>,
 « illius antiquae inobedientiae vitio. Quo
tamen bene utitur factor etiam vasorum irae, ut notas
faciat divitias suae gloriae in vasa misericordiae;
ne meritis suis tribuat, si ad eamdem massam quisque
pertinens gratia liberetur, sed qui gloriatur, in Domino
glorietur »  <note>(II Cor. X, 17)</note>. His dictis ista subjunxi:
 « Ab hac fide, inquam, apostolica atque
catholica, veracissima et fundatissima, cum Pelagianis
iste discedens, non vult nascentes esse sub diabolo,
ne parvuli portentur ad Christum, ut eruantur a
potestate tenebrarum, et in regnum ipsius transferantur » <note>(Coloss. I, 13)</note>.
 « Ac sic accusat toto orbe diffusam
Ecclesiam, in qua ubique omnes baptizandi infantuli
non ob aliud exsufflantur, nisi ut ab eis princeps
mundi mittatur foras »  <note>(Joan. XII, 31)</note>:  « a quo necesse
est vasa irae possideantur, cum ex Adam nascuntur,
si in Christo non renascantur, et in ejus regnum per
gratiam facta vasa misericordiae transferantur »  <note>(De
Nuptiis, lib. 2, nn. 32, 33)</note>: et caetera quae ibi legat,
vel legentem audiat, qui vult et potest. Nunc ergo
quia his relictis, quibus ea quae posuisti astruuntur
atque muniuntur, sic illa putasti esse ponenda, ut
tanquam in solitudine defendente nullo latrocinanter
invaderes; legant haec qui volunt scire quid egeris,
vel potius ad ejusdem libri considerationem recurrant,
unde ista reposui, et videant ea manere firmissima,
quae velut infirma labefactare tentasti. Quid
igitur te adjuvat, quod eos mihi objecisti, quos
exspectat Dei patientia per poenitentiam corrigendos,
et ideo super eos oriri solem suum facit et pluit: cum
ego tibi haedos sinistrae partis objecerim, quos usque
<pb n="1505"/>
in finem sine poenitentia victuros in impietate et sceleribus
suis, ac per hoc aeterno supplicio puniendos,
ignorare non potest praescius omnium futurorum?
Nec ab eis abstinet bonum creationis suae, quibus nec
nasci expediret; nec bonum nutritionis et vivificationis
suae, quantum ei placuerit, diuturnae, quibus
mori quantocius expediret: inter quos sunt certe
plurimi, qui si ex hac vita abriperentur infantes, secundum
falsam vestram haeresim, penitus ab omni;
secundum autem catholicam fidem, a damnatione
gravissima tollerentur. Quid deinde illud est, quod
in his sinistrae partis haedis, in Dei praescientia, quae
falli non potest, igni perpetuo destinatis, multi sunt
qui lavacro regenerationis abluti, postea vel apostasia
pereunt, vel tam facinorose flagitioseque vivunt,
ut eidem sinistrae sine dubio deputentur; nec rapiuntur,
sicut quidam, ne malitia mutet intellectum
eorum <note>(Sap. IV, 11)</note>? Neque ut hoc eis Deus tam magnum
beneficium non conferat, fatali necessitate prohibetur;
neque ut aliis conferat, personarum acceptione
mutatur. Quid hic faciunt illa tua possibilia et
necessaria, quae diligenter distinguenda commendas,
ubi te nesciente quid loquaris, novit ille quid agat,
cujus occulta possunt esse judicia, injusta non possunt?
Non est igitur injustum ut bona conferantur
malis: sed injustum est ut mala ingerantur bonis. Dic
ergo qua justitia parvuli tanta mala patiantur: quae
saepe commemorare nos piget; vos vero eadem mala
paradiso, etiamsi nemo peccasset, importare non
pudet. « Non creantur, »  ut dicis,  « mali, »  hoc
est, trahentes originale peccatum: qua igitur justitia
premuntur gravi jugo a die exitus de ventre matris
eorum <note>(Eccli. XL, 1)</note>? In quo jugo tanta miseria
est, ut eam facilius deplorare, quam explicare possimus.
Peccatum a possibili in necessarium, hoc est, a
voluntario in non voluntarium, dicis non posse mutari;
quod potuisse ostendimus in eo qui dicit, <hi>Quod
nolo malum, hoc ago <note>(Rom. VII, 19)</note>
            </hi>. Hoc vos consuetudinis
violentiae tribuitis, non vitiatae originis vinculis:
peccatum tamen a possibili in necessarium potuisse
converti videtis; nec de vestris distortis et
fallacibus regulis erubescitis. Tale aliquid universo
generi humano per unum hominem, in quo omnes
fuerunt, accidere potuisse non vultis: et tamen sub
omnipotentissimi et justissimi Dei cura tot ac tantas
poenas infantes pendere non negatis; quoniam vobis
ora claudunt, et oculos feriunt, si negetis. Nonne
ergo attenditis, quem faciatis injustum, cernentes
evidentissimas poenas et negantes ulla mala merita
parvulorum? Falsum ac profanum tibi visum est, quod
ego dixi,  « Opus operis Dei transiit per opus Dei. » 
Quia utique angelus opus est Dei. Peccatum ergo,
quod est opus angeli, opus est operis Dei, non ipsius
Dei. Et de his verbis ita me arguis, quasi dixerim,
 « Peccat et Deus, quia peccavit homo quem fecit
Deus: »  quod ego non dixi. Peccavit quippe opus
<pb n="1506"/>
Dei, id est angelus, vel homo; sed opere suo peccaverunt,
non opere Dei: ipsi sunt enim bonum opus
Dei; peccatum vero eorum malum opus ipsorum est,
non Dei. Sed quid est pejus dicere,  « Peccat et Deus,
quia peccavit homo quem fecit Deus; »  quod ego non
dixi: an ita negare originale peccatum, ut poena parvuli
injusta nihil sit aliud quam peccatum Dei? Quod
si in Deum cadere non potest, justa ergo parvuli poena
est: si autem justa est, pro peccato est. Nemo igitur
potest in tot tantisque poenis parvulorum praedicare
Deum justum, negans originale peccatum. Esset itaque,
inquit, iniquitatis testimonium creare malos,
si malum quo mali sunt, ipse creavisset: nunc autem,
cum homines mali sint, et hoc creet ipse quod homines
sunt, sequatur autem eos de vitiata natura per
peccatum quod mali sunt; profecto etiam cum malos
creat, bonum est ipse quod creat; quoniam mali sunt
vitio quod nulla natura est, creat vero ipse naturam
quae vitium non est, etsi vitiata est. Tale est autem tribuere
creationis bonum stirpi vitiatae et jure damnatae,
quale est etiam homini malo tribuere vitae ac
salutis bonum, propter quod homo est, non propter
quod malus est. Quod autem dicis esse  « scelestum
facere parvulos malos, ut qui velle non possunt, iniqui
tamen esse cogantur. »  Ad aliquid cogi, nulla
possunt ratione qui non sunt. Si autem nondum quidem
proprietate personae atque conditionis suae, sed
occultissima ratione seminis jam sunt, sicut Levi in
lumbis Abrahae <note>(Hebr. VII, 9, 10)</note>: ibi naturae vitio de
peccato primi hominis veniente jam mali sunt; non
Dei creatione, qui nec velle possunt, mali esse coguntur.
Vide sane mirabilia gratiae Christi, cujus estis
miseri inimici. Ecce parvuli, qui bonum vel malum
velle aut nolle non possunt, tamen quando reluctantes
et cum lacrymis reclamantes sacro Baptismate
renascuntur, sancti et justi esse coguntur. Nam procul
dubio, si ante usum rationis obierint, in Dei regno
sancti et justi erunt, ea gratia ad quam non sua
possibilitate, sed necessitate venerunt, sanctas et justas
sine fine ducentes vitas suas, calcantes et frangentes
de possibili et necessario regulas tuas. Sine dubio
autem plus est nolle malum agere, quam nec nolle,
nec velle: et tamen ille nolebat et agebat, qui dicebat, <hi>Quod nolo malum, hoc ago.</hi> 
 Non itaque insanio,
nec dico,  « Malum creat Deus. »  Bonum enim creat,
qui etiam de ipsa vitiata natura non creat vitium, sed
naturam. Trahit vero illa vitium, non Dei opificio,
sed judicio. Tu autem utrum non insanias, si non
valde insanis attende, qui non malum poenale quod
justum est, sed malum quod vocatur iniquitas dicis
facere Deum: quid enim aliud facit, si nullo malo
reis parvulis tanta mala vel ingerit, vel ingeri sinit?
Verum tu non a nobis alloquendus et redarguendus;
sed ab universa Ecclesia, si posses, exsufflandus et
exorcizandus esses, a qua frustra exsufflari et exorcizari
dicis infantes.</p>
</div3>
      </div1>

<div1>
        <head> <hi>LIBER SEXTUS.</hi> </head>

<pb n="1507"/>
<p divs_removed="true">Ostendit Augustinus Julianum frustra libro suo sexto disputare contra id quod libro secundo de Nuptiis et Concupiscentia,
capite trigesimo quarto, assertum est, primi hominis peccato naturam humanam fuisse in deterius commutatam, ita
ut non solum facta sit peccatrix, sed etiam genuerit deinceps peccatores. Liberi arbitri vires, quibus integris poterat
homo, et recte agere, cum vellet, et non peccare, si nollet, peccando eum perdidisse docet: illam autem prorsus improbat
definitionem libertatis, quae passim objectari ab adversario solet, scilicet, Possibilitas peccandi et non peccandi, etc.
Dolores parturientium, spinas, labores, sudores, caeterasque mortalium aerumnas probat poenas esse peccati; sed ipsam
imprimis mortem poenalem esse homini, qui sic divinitus institutus fuerat, ut nisi peccaret, non moreretur. Extrema parte
libri expositionem in illud Apostoli I Cor. XV, 22, <hi>Sicut in Adam omnes moriuntur,</hi> et in sequentia ejusdem capitis dicta, a
Juliano prolatam expendit et refellit. Tandem per totum fere librum dogma catholicum de originali vitio, quod Julianus ad
Manichaeam haeresim trahere ubique enititur, non modo abesse longe ab illa haeresi, sed etiam haeresim illam demonstrat
nunquam a Pelagianis posse nisi catholici ipsius dogmatis auxilio et professione superari.

        </p>
        <div3 moved_from_p="true">
            <head>I.</head>
          <p>
 JULIANUS. Non dubito ejusmodi opinionem hactenus
super nostro fuisse certamine, ut ad quaestionem
involutam magis, quam ad summam spectare fidei
crederetur. Procul quippe ab studiis spiritualibus
agitantes, solis famae aurulis commoventur; temporumque
formidantes invidiam, nec compertae veritatis
praesidium tenentes (ut fere in rebus trepidis, nulli
minus quam sibi creditur), tutius iter, quod frequentius,
arbitrantur.</p>
        </div3>
<p>AUGUSTINUS. Eo frequentius est iter nostrum, quo
antiquius; quia catholicum est: vestrum vero tanto
minus frequens, quanto magis novitium; quia haereticum.</p>
<div3>
          <head>II.</head>
          <p>
 JUL. Hoc autem in praesentiarum duabus ex causis
accidit: quia et sententia Manichaeorum de criminum
est probata consiliis, et excitae persecutionum procellae
inopes spiritus a veritatis favore deterrent.
</p>
          <p>AUG. Quomodo est iter frequentius de sententia
Manichaeorum, cum sint admodum rari? aut quomodo
persecutionem pro veritate patimini, qui subtrahitis
parvulos Salvatori?</p>
        </div3>
<div3>
          <head>III.</head>
          <p>
 JUL. Pars igitur et voluptati consulens et pavori,
vel arenae, vel circi, vel scenae populis comitata luxuria,
ambiens in omnibus flagitiis obtendere necessitatem,
qua commissi invidia semper levatur, et fragores saeculi
praevaricatione vitare: ea ergo sunt, quae comitatiorem
faciunt vitiorum defensionem. Ex quo tamen
vulgo pars maxima, ut praefatus sum, Traducianis et
Catholicis vel de Deo rationes credidit consonare.
</p>
          <p>AUG. Innumerabilis multitudo fidelium, quae promissa
est Abrahae <note>(Gen. XXII, 17)</note>, quasi a vobis
vulgaris turba contemnitur: quia videlicet paucis,
quos Pelagianos, hoc est, venenis novitiae pestis insanos
facitis, potest placere quod dicitis, tam evidentem miseriam
generis humani, quae apparet in gravi jugo filiorum
Adam a die exitus de ventre matris eorum <note>(Eccli. XL, 1)</note>,
de peccati merito, quo in homine primo
natura humana vitiata est, non venire. Unde vos sequitur,
ut si nemo peccasset, cogamini etiam dicere in
paradiso futura fuisse non solum tot et tanta onera molestiarum,
quas videmos parvulos ferre; verum etiam
tot et tanta vitia ingeniorum et corporum, cum quibus
plerique nascuntur. In quo felicitatis et quietis
loco etiam susceptam vestram, qua caro concupiscit
<pb n="1508"/>
adversus spiritum, libidinem ponitis; et nos qui eam
tanquam adversarium vitium contra concupiscente spiritu
debellamus, clausis oculis accusatis velut amicos
voluptatis et luxuriae; in quam nullus flagitiose ac turpiter
cadit, nisi qui vestrae illi susceptae, quam nos
arguimus, vos defenditis, sollicitanti suadentique consentit.</p>
        </div3>
<div3>
          <head>IV.</head>
          <p>
 JUL. Verum quia et in primo et in praesenti certamine,
argumentatione Augustini claruit non esse
eum Traducianorum Deum, quem Christiani justum
atque omnium conditorem concinenti assertione venerantur;
praecipio jam animo, quo plurimi eorum
quoque, qui caeco errore lapsi sunt, his agnitis corrigantur.
</p>
          <p>AUG. Imo vero, his agnitis, quae tuo fallaci vaniloquio
secundum veritatis respondemus eloquium,
neminem in errore haeresis vestrae nisi nimia vecordia
vel pervicacia detinebit.</p>
        </div3>
<div3>
          <head>V.</head>
          <p>
 JUL. Credit quippe adversum nos Manichaeus,
naturaliter mortales in flagitia facinoraque compelli:
opinatur tenebrarum originem et corporibus materiam
et criminibus praestitisse; voluptatem sexuum
tabem esse generis humani, assertricem juris diabolici,
et in universa dedecora hominum coactricem.
Quem Traducianus omnifariam secutus, quippe ejus
haeres et soboles, naturalia crimina, aeternam de tenebroso
nihilo mali necessitatem, et affectionem sensibus
destinatam sanctorum omnium pollutricem
atque imaginem Dei in regno diaboli collocantem,
oratione multiplici testatur.
</p>
          <p>AUG. Manichaeus naturam mali substantialiter Deo
bono coaeternam, contra catholicam veritatem singulari
vesania fabulatur: veritas autem catholica Deum
solum sine ullo exordio confitetur aeternum; non solum
bonum, quod et ille dicit, verum etiam immutabilem,
quod ille non dicit. Hunc ergo Deum summe
bonum, et ob hoc omnino immutabilem, cui nulla
natura coaeterna est, quae non est quod ipse, nec esset
nisi facta esset, non de ipso, sed tamen ab ipso,
hoc est, non de natura ejus, sed potentia tamen ejus,
adversus Manichaeorum dementiam praedicamus: factamque
naturam, quae nulla esse potuisset, nisi eam,
quamvis non de se ipsa, tamen omnipotens natura
fecisset, bonum esse quidem scimus et dicimus, sed
<pb n="1509"/>
illi non aequale qui fecit. Fecit enim Deus omnia bona
valde <note>(Gen. I, 31)</note>; sed non summe bona, sicut
est ipse: quae tamen bona qualiacumque non essent,
nisi ea fecisset summe bonus; nec mutabilia ulla
bona essent, nisi ea fecisset immutabiliter bonus. Ac
per hoc, Manichaei cum quaerunt a nobis unde sit
malum, volentes introducere malum Deo coaeternum,
nescientes quid sit malum, idque putantes esse
naturam atque substantiam: respondemus eis, non
esse malum ex Deo, neque coaeternum Deo; sed
malum ortum esse ex libera voluntate naturae rationalis,
quae bene a bono condita est; sed bonitas ejus
non est aequalis bonitati Conditoris ejus; quoniam
non natura, sed opus ejus est; ideoque habuit peccandi
possibilitatem, non tamen necessitatem. Nec
possibilitatem autem haberet, si Dei natura esset, qui
peccare nec vult posse, nec potest velle. Verumtamen
rationalis ista natura in hac possibilitate peccandi si
non peccasset, quando peccare potuisset, magnum sibi
meritum comparasset: cujus meriti praemium etiam
hoc esset, ut majore felicitate peccare non posset.
Sed hoc audito Manichaeus adhuc pergit, et dicit: Si
ex libera voluntate naturae rationalis est malum, unde
sunt ista tot mala, cum quibus nasci videmus, qui
nondum libertate voluntatis utuntur? Unde est concupiscentia,
qua caro concupiscit adversus spiritum,
et ad peccatum perpetrandum trahit, nisi adversus
eam spiritus fortius concupiscat? Unde in homine
uno duarum rerum, ex quibus constat, tanta discordia?
Unde lex in membris repugnans legi mentis,
sine qua lege nemo nascitur? Unde tot et tanta vitia
vel ingeniorum, vel corporum, cum quibus plerique
nascuntur? Unde labores et calamitates nondum voluntate
peccantium parvulorum? Unde cum rationis
usus accesserit, in discendis litteris vel quibuslibet
artibus tanta poena mortalium, ut aerumnosis conatibus
etiam verberum cruciatus addatur? Hic nos respondemus,
etiam ista mala ex voluntate humanae
naturae originem ducere, qua granditer peccante, vitiata
et cum stirpe damnata est. Unde naturae hujus
tam multa naturalia bona veniunt de Dei opificio,
mala de judicio: quae mala nullo modo esse naturas
vel substantias non vident Manichaei; verum ideo dici
naturalia, quia cum eis homines vitiata originis tanquam
radice nascuntur. Sed vos novi haeretici contradicitis
nobis: respondete igitur Manichaeis; dicite
unde sint tot ac tanta mala, cum quibus nasci homines
si negatis, ubi est frons vestra? si fatemini, ubi
est haeresis vestra? Sed mala ista non esse mala contendite,
et paradisum non verum, sed vestrum, laboribus,
doloribus, erroribus, gemitibus, fletibus,
luctibus, etiamsi nemo peccasset, implete. Quod si
non audetis, ne ab ipsis quoque puerulis rideamini,
et emendandi ferulis judicemini; concludit adversus
vos Manichaeus, haec mala, quae de vitiata bona natura
esse non vultis, de commixtione mali esse: quod
malum dicit esse naturam coaeternam Deo atque contrariam.
Ac per hoc ubi Manichaeo conaris esse remotior,
illi efficeris ejus adjutor.</p>
<pb n="1510"/>
</div3>
<div3>
          <head>VI. </head>
          <p>
JUL. Jam vero in ipsum Deum, pari fine, impari
exordio, accusationum tela jaculantur. Manichaeus
quippe dicit, Deus bonus malum non facit: sed addit
quia pro naturalibus culpis aeterno incendio animas
destinet; quod perspicuae immanitatis est: ac per
hoc, fine opinionis suae, quem bonum dixerat, clara
iniquitate contaminat. Porro Augustinus quasi ei ad
quem scribit, fidens patrono, ausu grandiore despicit
trepidationem magistri, nec dubitat inde incipere, quo
Manichaeus pervenit; pronuntiatque quod malum, id
est peccatum, faciat Deus et creet, quem constat non
convenire ei Deo, quem Catholicorum fides colit. Hoc
potissimum animo lectoris insidat, et nulli unquam
fidelium majorem causam quam nobis incubuisse conflictus,
et omnem qui naturam ipsam necessitatem
criminis arbitratur, in Dei Christianorum cultu non
habere consortium: quod quoniam frequenter inculcatum
est; iterationem quippe utilitas causae principalis
exegit; veniamus jam ad discussionem primorum
hominum, quorum taxatione aciei nostrae Numida
quasi cetratus occurrit.
</p>
          <p>AUG. Quid Manichaeus dicat de commixtione bonae
et malae substantiae, nescire te crederem, nisi ea certe
quae adversus eumdem errorem scripsimus, legisse
te scirem: nam ex libro, in quo duarum animarum
in homine constitutarum, quarum esset una bona,
altera mala, eorum opinionem redargui <note>(De Duab.
Animab., n. 15)</note>, quaedam contra me ipsum esse existimans
testimonia protulisti. Manichaeus ergo duas
animas, sive spiritus, sive mentes, unam propriam
carnis, eamdemque non accidente vitio, sed coaeternam
Deo natura malam, alteram vero natura bonam
tanquam Dei particulam, sed illius malae permixtione
maculatam, in homine uno esse contendit: et hinc
vult fieri, ut caro concupiscat adversus spiritum, utique
bonum, per animam suam malam, ut eum teneat
implicatum; spiritus autem adversus carnem, ut ab
illa commixtione liberetur. Quod si nec ultima mundi
conflagratione potuerit, tunc eum dicit affigi tenebrarum
globo, atque in aeternum tali supplicio detineri.
Non itaque, ut dicis, Manichaei Deus  « pro naturalibus
culpis aeterno incendio animas destinat: »  sed natura
bonas animas pro alienae malae naturae commixtione
cui malo eas ipse commiscuit, quas inde non potuerit
liberare, non incendio aeterno; nam nullum aeternum
Manichaeus opinatur incendium; sed aeterno, ut dixi,
tenebrarum globo, quo mens tenebrarum includetur,
affiget. Catholica vero fides, quam reliquistis, ut Manichaeorum,
non plane, quemadmodum putatis aut
fingitis, oppugnatricem, sed potius adjutricem sectam
novitiam conderetis, cum audit aut legit quod ait Apostolus, <hi>Caro concupiscit adversus spiritum, spiritus autem
adversus carnem: haec enim invicem adversantur;
ut non ea quae vultis, faciatis 
 <note>(Galat. V, 17)</note>
            </hi>: non naturas
duas, boni scilicet et mali, inter se ab aeternitate
contrarias, et bello posteriore commixtas, sicut Manichaeus
<pb n="1511"/>
haereticus opinatur; sed sicut catholicus doctor
Ambrosius <note>(Lib. 7 in Luc. XII, 53)</note>, istam discordiam
carnis et spiritus ex praevaricatione primi hominis in
naturam vertisse cognoscit; ut non intelligatur haec
natura hominis primitus instituti, sed in naturam
versa poena damnati. Haec fides non est cetra Numidica,
de qua nobis velut facetus insultas; sed est veridicum
scutum, in quo omnes sagittas ignitas maligni,
sicut hortatur Apostolus, exstinguimus <note>(Ephes. VI, 16)</note>.
Hoc muniebatur scuto, quando vobis futuris jam occurrebat
armatus, non quidem Numida, sed tamen
Poenus ille Cyprianus, quo rursus nomine tua in nos
insilit vana loquacitas; hoc, inquam, scuto armatus
Poenus ille dicebat in libro de Oratione Dominica, id
nos orare, cum dicimus, <hi>Fiat voluntas tua sicut in
coelo et in terra <note>(Matth. VI, 10)</note>
            </hi>, ut inter duo ista, id
est carnem et spiritum, fiat Deo opitulante concordia.
Ubi Christi miles egregius et a Manichaeis et a vobis
conjecta ignita maligni jacula exstinguit: cui maligno
militant omnes haeretici, et cujus castra tirocinio vestro
putatis augenda. Nam spiritus et carnis quaerendo
concordiam, contra Manichaeos docet, ambas quibus
constamus bonas esse naturas, si discordiae malum
divina miseratione sanetur: vobis autem resistit, quia
carnis concupiscentiam dicitis bonam, qua infestante
existit ista discordia, quam poscit ille sanari; et
tunc existit quando bene agimus, ut infestanti concupiscentiae
carnis, contra concupiscente spiritu repugnemus.
Nam si consentimus, non optabilis, sed culpabilis,
vel etiam damnabilis fit spiritui cum carne
concordia. Contra vos est etiam, quia libero datis
arbitrio, quod ille ut fiat in homine, a Deo intelligit
esse poscendum. Tu autem qui nesciens quid loquaris,
objicis mihi quod dicam Deum creare peccatum, resiste
Manichaeo dicenti in discordia carnis et spiritus
duas inter se contrarias mali et boni apparere naturas.
Unum est enim quod respondeamus, ut pestis ista
vincatur; hanc scilicet discordiam per praevaricationem
primi hominis in nostram vertisse naturam: quod
tu negando conaris ut vincant; satisque manifestaris
falsus Manichaeorum oppugnator, verus adjutor.</p>
        </div3>
<div3>
          <head>VII.</head>
          <p>
 JUL. Ingerit quippe omnibus scripturis suis,
Adam atque Evam bonos tantum a Deo conditos,
id est, nulli naturali crimini mancipatos, eosque
libera voluntate peccasse, sed ita granditer, ut
omnia in natura sua Dei instituta subruerent. « Illud
enim, »  inquit,  « peccatum valde majus atque
altius diabolus infixit, quam sunt ista hominibus nota
peccata. Unde illo magno primi hominis peccato, natura
ibi nostra in deterius commutata, non solum
facta est peccatrix, verum etiam generat peccatores;
et tamen ipse languor, quo bene vivendi virtus periit,
non est natura, sed vitium. Illud ergo peccatum,
quod ipsum hominem in paradiso mutavit in pejus,
<pb n="1512"/>
quia multo est grandius quam judicare nos possumus,
ab omni nascente trahitur »  <note>(De Nuptiis et Concupiscentia,
lib. 2, nn. 57, 58)</note>. Ecce quam aperte
quid sentiret exposuit: Primi, illi homines
bonam habuere naturam, sed peccatum tam immane,
tam inaestimabile perpetrarunt, ut virtutem bene vivendi
interimerent, liberi arbitrii lumen exstinguerent,
facerent in reliquum peccandi necessitatem; ne
cui esset possibile de eorum stirpe nascenti, in virtutum
decora conari, et declinatis vitiis compotem fieri
sanctitatis.
</p>
          <p>AUG. Videris tibi, vel etiam consortibus tuis Pelagianis
aliquid dicere, cum relicta auctoritate divina,
humana vanitate jactaris, et argumentationibus cordis
tui sanctarum Scripturarum veritati adversaris et
obstrepis. Nam utique si christiano atque catholico
animo attenderes quod ait Apostolus, <hi>Corpus quidem
mortuum est propter peccatum;</hi> profecto intelligeres
tam granditer peccasse primum hominem, ut eo peccato,
non unius hominis, sed totius generis humani
mutata natura ex possibilitate immortalitatis in necessitatem
mortis lapsa corruerit: ita ut etiam qui
convertuntur ad Deum, per unum Dei et hominum
mediatorem hominem Christum Jesum, non continuo
immortalitatem corporis sumant; sed eis per Spiritum
Dei, quo nunc inhabitantur, danda postea nunc
promittatur. Quod idem apostolus eodem loco sic explicat: <hi>Si quis,</hi> 
 inquit, <hi>Spiritum Christi non habet, hic
non est ejus. Si autem Christus in vobis est, corpus
quidem mortuum est propter peccatum, spiritus autem
vita est propter justitiam. Si ergo Spiritus ejus qui suscitavit
Jesum ex mortuis, habitat in vobis; qui suscitavit
Jesum Christum a mortuis, vivificabit et mortalia corpora
vestra per inhabitantem Spiritum ejus in vobis <note>(Rom. VIII, 9-11)</note>
            </hi>.
Corpus ergo mortuum est propter
peccatum; quoniam necessitatem mortis etiam in viventibus
habet. Quod autem peccatum, nisi primi hominis?
Quandoquidem per justitiam secundi hominis,
id est Christi, eidem corpori quod nunc mortuum
dicitur, vivificatio beata ventura est. Unde et secundus
homo et secundus Adam dictus est Christus: cum
inter Adam hominem factum, et Christum hominem
natum, tot generationes hominum transiisse videamus,
nec in earum ordine possit dici secundus
homo, nisi Cain: sed quia prima est mors corporis,
quae facta est propter peccatum Adae, in qua decurrit
hoc saeculum; secunda vita est corporis, quae fiet
propter justitiam Christi, et facta est in carne jam
Christi, in qua vita futurum saeculum permanebit;
ideo ille primus vel Adam vel homo, iste autem secundus
est dictus. Et non vis intelligere tam grande
illius fuisse peccatum, ut mortalium saeculum, hujus
vero tam grandem justitiam, ut immortalium saeculum
propagaret? Et mihi objicis peccati primi hominis
granditatem, quae tanti mali hominum omnium
exstitit causa, quasi hoc ego solus vel primus dixerim?
Audi Joannem Constantinopolitanum excellentis
<pb n="1513"/>
gloriae sacerdotem:  « Peccavit, »  inquit,  « Adam illud
grande peccatum, et omne genus hominum in
commune damnavit »  <note>( <hi>Epist. ad Olympiadem</hi> )</note>. Audi
etiam in Lazari resuscitatione quid dicat, ut intelligas
etiam corporis mortem de illo grandi venisse peccato:
 « Flebat, »  inquit,  « Christus, quod eos qui
immortales esse potuerunt, diabolus fecit esse mortales » 
<note>( <hi>Homil. de Lazaro resuscitato</hi> )</note>. Ubi, obsecro
te, diabolus omnes homines fecit esse mortales, nisi
in illo cui praevaricationis inflixit tam grande peccatum,
quo ex paradisi beatitudine in tantam miseriam,
quam videmus atque sentimus, genus projiceretur
humanum? Quod non sola mors corporis, sed
ipsius quoque animae, quam corruptibile aggravat
corpus, mala tot et tanta testantur, et grave
jugum super filios Adam a die exitus de ventre matris
eorum: sub quo jugo est etiam quod in Psalmo
legitur, <hi>Universa vanitas omnis homo vivens <note>(Psal.
XXXVIII, 6)</note>
            </hi>. Quae tu mala nolens tribuere illi grandi
peccato primi hominis, quid agis, nisi ut ea, tu quidem
paradiso illius tam magnae felicitatis importes,
tanquam et illic futura essent, si nemo peccasset;
Manichaei vero ea tribuant genti tenebrarum, non te
accusante confusi, sed adjuvante confisi, nisi tecum
fiant tanquam invictissimo gladio catholica veritate
confossi? Non autem, ut insimulas, dicimus,  « Nemini
de primorum hominum stirpe nascenti esse
possibile in virtutum decora conari. »  Conantur
enim multi, in quibus Deus operatur et velle <note>(Philipp.
II, 13)</note>: nec sine fructu perventionis ipso adjuvante
conantur. Sed si animam corpus corruptibile non
gravaret, non utique conarentur. Ac per hoc in paradiso
(si nemo peccasset, et super filios Adam grave
jugum non esset) sine conatu Deo suo facile et feliciter
obedirent.</p>
        </div3>
<div3>
          <head>VIII.</head>
          <p>
 JUL. Illorum ergo primorum hominum, id
est, tantum duorum, opitulari sibi laudem arbitratur,
ad distinctionem inter Manichaeos et Traducianos tenendam:
qua opinione haud facile quidquam vel
eminentius, vel impudentius offendi potest. Libertas,
inquit, arbitrii, postquam se uti coepit, vires
suas perdidit. Et ut conversi ad eum, pedetentim
omnia perscrutemur: confiteris nempe primum hominem
effectum esse arbitrio libero, bonumque a Deo
conditum, nulla ab exordio peccati tabe pollutum;
sed conditionis innocuae sponte deinceps praevaricatum,
coactionem inevitabilem cunctis ex se oriundis
intulisse peccandi. Hoc certe est dogma vestrum,
quod nos de Manichaei coeno testamur expressum,
qui et ipsius Adae naturam, licet de primae concretam
flore substantiae, multo meliorem secutis, tamen malam
naturaliter opinatur.
</p>
          <p>AUG. Superius quae dicta sunt, satis indicant, et
catholicum dogma nostrum, et dogma haereticum
vestrum, de primis hominibus et posteris eorum;
illis rectis a Deo conditis, istis autem, quamvis eodem
conditore, tamen de natura peccato vitata cum
peccati vinculo exortis, atque a salute in qua homo
<pb n="1514"/>
primitus factus est in contagionis languorem et mortis
necessitatem originis conditione dejectis. Propter
quod eis ope opus est Salvatoris, qui primum salvos
facit remissione omnium peccatorum; post etiam
omnium sanatione languorum <note>(Psal. CII, 3)</note>. Jam baptizatis
enim, et eis qui jam Spiritum sanctum acceperant
dicebat Apostolus, <hi>Caro concupiscit adversus
spiritum, spiritus autem adversus carnem: haec enim invicem
adversantur; ut non ea quae vultis, faciatis <note>(Galat.
V, 17)</note>
            </hi>. Ubi tu qui negas liberum arbitrium vires
suas perdidisse peccando, id est, male se utendo;
quid respondebis, audiens quod carne concupiscente
adversus spiritum, non ea quae volunt faciant et fideles,
non ea quae volunt faciant etiam hi quibus sunt in
Baptismo dimissa peccata; non ea quae volunt faciant,
quos Apostolus ex auditu fidei dicit accepisse Spiritum
sanctum <note>(Id. III, 2)</note>: postremo non ea quae volunt faciant
per liberam voluntatem, quos ait idem doctor
Gentium, vocatos in libertatem <note>(Id. V, 13)</note>? Deinde,
tam disertus defensor ipse libidinis, qui velut patronus
egregius pro suscepta tua tantum audes, ut conpiscentiam
carnis, qua concupiscit adversus spiritum,
etiam in paradiso non dubites fuisse ante peccatum;
non vides ad hoc te compelli, ut dicas nec tunc fuisse in
illis primis hominibus efficacem liberam voluntatem?
Si enim et tunc caro concupiscebat adversus spiritum,
non ea quae volebant utique faciebant. Sed quoniam per
liberum arbitrium, quod tunc integerrimas vires habuit,
ea faciebant procul dubio quae volebant, id est,
divinae legi non solum nulla impossibilitate, verum
etiam nulla difficultate serviebant: tua ibi suscepta
non fuit, qua caro concupiscit adversus spiritum; per
quam fit ut homines jam etiam per fidem conversi ad
Deum, jam baptizati, sanctificati, in libertatem vocati,
non faciant in exstinguenda vitiosa delectatione
quae volunt. Verissimumque illud est, quod per antistitem
Ambrosium fides catholica dixit, hoc vitium
quo caro concupiscit adversus spiritum, per praevaricationem
primi hominis in nostram vertisse naturam <note>(Lib. 7 in Luc. XII, 53)</note>.
Quo telo inevitabili et
insuperabili veritatis, et Manichaeus obtruncatur, et
tu. Ambo quippe in hac re, videto quis vestrum pejus,
tamen prorsus erratis: tu propterea, quia contendis
quod ista pestilentia malum non sit; ille autem,
quia malum quidem agnoscit, sed unde sit nescit, et
fide catholica destitutus fabulam mendaciorum et
turpitudinum plenam, de duarum naturarum boni
scilicet et mali permixtione componit. Nunc ergo
nostra justitia est, ut justificati per fidem pacem habeamus
ad Deum <note>(Rom. V, 1)</note>; contra vero carnis
concupiscentiam nos oppugnantem, per ipsius Dei
auxilium repugnante spiritu dimicemus. Non est
ergo hujus vitae justitia, vitium non habere; sed vitia
non eis consentiendo minuere, eisque resistendo,
temperanter et juste et pie vivere. Nullum autem cui
resistamus habere vitium, posterioris est vitae, quae
<pb n="1515"/>
bene gestae praesentis est praemium; sanatione nostrae,
non (sicut Manichaeus, cujus es adjutor, insanit)
alienae separatione naturae. Ecce dogma nostrum
non est de Manichaei coeno, sicut criminaris, expressum;
quo dogmate Manichaeum, si non omnem sensum
amisisti, tecum cernis oppressum.</p>
        </div3>
<div3>
          <head>IX.</head>
          <p>
 JUL. Nobis igitur in praesenti convincenda primo
est sensus vestri hebetudo; tum ostendendum
quod saepe jam fecimus, ne uno quidem pede a Manichaeorum
vos gurgustiis meritoriisque discedere. Initio
igitur, amentissimum est arbitrii negotium seminibus
immixtum putare, et officia voluntatum inolevisse
conceptibus: ut ea, quae est clarissima atque
vastissima, naturarum et studiorum distinctione sublata,
voluntas primorum posteris se ingenuisse dicatur.
Cui errori obluctatur quidquid in rebus est.
Nunquam siquidem filii disertorum venustatem artis
paternae in vagitibus attulerunt, aut soboles histrionum
doctis motibus ad verba manus tetendit; nec
bellatorum filii tubam populo poposcerunt. Licet hac
forma, exempla omnium persequi clariora tonitribus
concinentia. Respondebit universitas, alios esse naturae
limites, alios voluntatis; conditionesque seminum
studiorum appetitibus pervias esse non posse.
Bardissimum itaque et depositae stoliditatis apparuit,
credere conversum in naturam, quod voluntarium
fuisse fateare. Caeterum illud aliud longe longeque
deformius, quod possibilitatem operandi initio
ais operationis absumptam, id est, ut liberum arbitrium
(quod non est aliud quam possibilitas peccandi
et non peccandi, nulli partis alterutrae subdita violentiae,
sed quae habeat facultatem in quod voluerit
latus suopte insistendi arbitratu), postquam coepit
alterum velle, utrumque posse perdiderit.
</p>
          <p>AUG. Itane vero non cernis, Manichaeo te, ignoranter
quidem, sed instanter tamen isto tuae loquacitatis
inflato atque spumoso strepitu suffragari? Si
enim quaerente illo a nobis unde sit malum, qua quaestione
consueverunt corda inerudita turbare; nos
responderemus, de libera voluntate rationalis creaturae
exortum: atque ille diceret, Unde ergo sunt
ista tot mala, quae non jam natis, et voluntatis arbitrio
accedente aetate jam utentibus accidunt, sed cum
quibus vel omnes, vel plerique nascuntur? Omnibus
quippe congenita est carnis concupiscentia, qua caro
concupiscit adversus spiritum, etiam recta fide atque
doctrina pietatis imbutum; omnibus congenita est
quaedam etiam tarditas mentis, qua et hi qui appellantur
ingeniosi, non tamen sine aliqua laboris aeruna
vel quascumque artes, vel eas etiam quas liberales
nuncupant, discunt, vel ipsius religionis uberiorem
scientiam consequuntur. Quidam etiam corpore deformi
et aliquando monstruoso, multi obliviosi, multi
ad intelligendum tardi et obtunsi, multi iracundi,
multi libidinosi, nonnulli etiam omnino excordes
<pb n="1516"/>
fatuique nascuntur. Quid aliud catholica responderet
fides, nisi haec omnia mala, ex quo peccavit homo, et
de paradiso, id est, loco felicitatis ejectus est, ex
natura quae peccati contagione vitata est, exoriri?
Neque enim, si nemo peccasset, vel talia in paradiso,
vel alia ulla vitia hascerentur. Quo audito, ille
tua nobis, si haberet, verba recitaret, ubi dicis,  « Esse
amentissimum, arbitrii negotium seminibus immixtum
putare, et officia voluntatum inolevisse conceptibus: » 
et in hanc sententiam quidquid aliud addidisti,
ex hoc eam probare conatus, quo nec diserti
disertorum, nec histriones histrionum, nec bellatores
nascuntur filii bellatorum. Isto tuo adjutorio Manichaeus
ad hoc utitur, ut oppugnet quod dicimus,
peccato primi hominis humanam vitiatam fuisse naturam,
etiam in posteris ejus, qui ratione seminali
in illo erant, quando in illa grandi praevaricatione
peccavit: quod cum oppugnaverit, introducat commixtionem
duarum naturarum suarum, atque ex
commixtione naturae malae illa mala, cum quibus homines
nascuntur, asseveret existere. Tu autem ut
mihi resistas, rem absurdissimam et detestabilissimam
cogeris dicere, mala scilicet ista nascentium
etiam in paradiso exortura fuisse, si nemo peccasset.
Hic te Manichaeus urgebit, ut dicas unde fuerant exortura.
Ubi magnis coarctatus angustiis, si dixeris ex
ipsis naturis nascentium exortura fuisse mala ista, sine
ullius merito voluntatis; profecto argues Creatorem:
quod ne facias, confugiturus es ad merita voluntatum
malarum. Sed ille quaesiturus est, Quarum? Non enim
est voluntas ulla seminum, vel nascentium parvulorum.
Quid ergo restabit, nisi ut nobiscum intelligas,
si vis evadere vel superare Manichaeum, in occultis
originum sinibus latenter implicari etiam semina nascentium,
et ex mala voluntate venientia merita
generantium: sed primi hominis tam magnum fuisse
peccatum, ut omne genus humanum, ut verbis sancti
Joannis utar, in commune damnaret <note>( <hi>Chrysost. Epist.
ad Olympiadem</hi> )</note>? Ex quo conficitur mala ista exortura
non fuisse, si nemo peccasset; nec in paradiso esse
potuisse, unde qui peccaverant, antequam gignerent,
exierunt. Quo catholico dogmate vacuatur, quod de
artibus putasti esse subdendum, admonens nos, cum
sui patris arte neminem nasci. Aliud est namque
peccare in moribus, quibus recte vivitur, quod vel
legibus solet vel divino judicio vindicari; aliud in
artibus, sive honestae sint, sive turpes, ubi contra
artem factum aliquid dicitur: quae peccata non divina
vel reprehenduntur lege, vel severitate plectuntur;
sed ab iis hominibus, quorum judiciis haec subjacent,
maximeque a magistris earum, cum pueros
docent, sub timore aut dolore poenarum. Qua in re
tamen cogitare debemus, quia si in paradiso aliquid
disceretur, quod illi vitae esset utile scire, sine ullo labore
<pb n="1517"/>
aut dolore id assequeretur beata natura, vel Deo
docente, vel se ipsa. Unde quis non intelligat, in hac
vita etiam tormenta discentium ad miserias hujus saeculi,
quod ex uno in condemnationem propagatum est <note>(Rom. V, 16)</note>,
pertinere? Ubi etiam miserum hoc est,
miseras mentes nolle quod bonum est; vel si jam
parata est voluntas a Domino <note>(Prov. VIII, sec. LXX)</note>,
clamare tamen adhuc eum qui in hoc vivit saeculo, <hi>Velle adjacet mihi; perficere autem bonum, non 
 <note>(Rom.
VII, 18)</note>
            </hi>. Hoc si teneas, Manichaeos vinces: quia vero
non tenes, utrosque vestrum vincit haec fides.</p>
        </div3>
<div3>
          <head>X.</head>
          <p>
 JUL. Nunc igitur approbetur quod diximus, nullo
a Manichaeis vestrum dogma differre. Non est omnino
dubium, factam pessimam ipsius Adae naturam, si
hac est conditione formata, ut haberet mali necessitatem,
quae non habebat boni; id est, ut crimen,
etiamsi fuisset voluntate conceptum, tamen fieret in
ea naturale, in qua bonitas non fieret naturalis: falsoque
dicitur voluntate peccasse, qui nequissimae
conditionis praejudicio laboravit. Apparet enim, quam
vinctus malo fuerit, qui erat crimine inseparabili
farciendus. Quid enim pejus ea quibo invenire substantia,
quae facta est ut in iniquitatem posset incidere,
et recedere ab inquitate non posset? Hanc si in
boni parte violentiam pertulisset, si liberum perdidisset
arbitrium, tamen nihil accusasset auctorem;
quia nemo ei de copiis benignitatis quaestionem moveret:
cum vero in mali parte dominatio talis collocatur,
neminem magis quam ipsum hominis arguit
conditorem, et supervacua criminatorum suorum, id
est, vestra, Deus talis adulatione palpatur, qui amicissimus
malitiae, creationis suae foeditate convincitur.
Cui enim persuaderi potest, primum hominem
non destinasse criminibus, si illum emendationis facultate
privavit; si tam pravo affecit animo, ut error
suus ei displicere non posset, ut nullum haberet ad
honestatem regressum, nec fieret post experimenta
correctior, ac ne forte recuperandae probitatis unquam
sentiret affectum, ipsam ei possibilitatem correctionis
evellit? Prorsus si talis ejus conditio fuit,
ut quamdiu in hac vita erat, uno lapsu virtutem
emendationis amitteret, non est ob aliud quam ut
caderet institutus; imo nec corruisse, sed jacuisse
semper verius dicitur, qui non sinitur, quantum ad
mores spectat, exsurgere. Qualis ergo fuit illa libertas,
quae ei collata prius creditur; si e duabus contrariis
qualitatibus pejorem a necessario, meliorem
a mutabili capessebat; imo a tyrannide criminis occupata,
despoliabatur resipiscentiae facultate. Teterrimus
ergo primi hominis status ab ipso exordio, si a
Deo est tam infeliciter institutus, ut ruiturus in crimen
perpetua peccandi necessitate ligaretur.
</p>
          <p>AUG. Res dicis, quas si nobis saltem admonentibus
considerare non negligas, etiam tibi ipsi, quantumlibet
sis impudens, erubescas? Cur enim non attendis,
si pessima est facta natura, quae voluntate injusta
incurrit in malum, poena vero injusta non potest recurrere
in bonum; non humanam quam nobis objicis,
<pb n="1518"/>
sed angelicam quoque naturam pessimam factam!
Nisi forte dices, etiam diabolum voluntate a bono lapsum,
si voluerit, et quando voluerit, in bonum quod
deseruit reversurum; et Origenis nobis instaurabis
errorem. Quod si non facis; quod dixisti incautus,
corrige admonitus: et confitere bonam conditam
esse naturam, quae in malum quod fecit, nulla necessitate
compulsa, sed sua voluntate collapsa est. In
bonum autem quod reliquit, solius Dei gratia revocari
potest, non voluntate libertatis, quam merito
iniquitatis amisit. Potest quippe et alius, similiter ut
tu errans, dicere, Quid pejus ea potero invenire substantia,
quae facta est ut in aeternum supplicium possit
ire, et inde redire non possit? Et utique Deus omnipotens
a quo vult supplicio eruere potest; sed mentiri
non potest, qui minatus est hoc se non esse facturum,
quando id supplicium dixit aeternum. Sed ut
de hac re vana sapias, fallit te definitio tua, qua in
superiori prosecutione, cui jam respondimus, sicut
saepe et alibi facis, liberum arbitrium definisti. Dixisti
enim,  « Liberum arbitrium non est aliud quam possibilitas
peccandi et non peccandi. »  Qua definitione
primum ipsi Deo liberum arbitrium abstulisti, quem
non negas, quia et hoc saepe dicis, et verum est, non
posse peccare. Deinde ipsi sancti in regno ejus liberum
arbitrium perdituri sunt, ubi peccare non poterunt.
Verum hic admonendus es, quid de hoc unde
nunc agimus, sapere debeas, poenam scilicet et praemium,
intuenda inter se esse contraria, et alia duo
contraria his contrariis adhaerere: sic ergo in poena
est non posse recte agere, sicut erit in praemio non
posse peccare. Attende Scripturas, a quibus miserandus
exorbitas, et vagabundus ventosa loquacitate tanquam
tempestate jactaris; et vide quemadmodum
dictum sit, <hi>Quod quaerebat Israel, hoc non est consecutus;
electio autem consecuta est: caeteri vero excaecati
sunt; sicut scriptum est, Dedit illis Deus spiritum
compunctionis, oculos ut non videant, et aures ut non
audiant, usque in hodiernum diem. Et David dicit, Fiat
mensa eorum in laqueum, et in captionem, et in scandalum,
et in retributionem illis; obscurentur oculi eorum
ne videant, et dorsum illorum semper incurva <note>(Rom. XI, 7-10)</note>
            </hi>.
Aspice etiam illud in Evangelio, <hi>Propterea,</hi> 
 inquit, <hi>non poterant credere, quia iterum
dixit Isaias, Excaecavit oculos eorum, et induravit eorum
cor, ut non videant oculis, nec intelligant corde, et convertantur,
et sanem eos <note>(Joan. XII, 39, 40)</note>
            </hi>. Haec commemoravi,
ut intelligas, si possis, fieri per poenam
procul dubio justam ut non credant homines excaecato
corde; cum per misericordiam fiat ut credant
libera voluntate. Quis enim nescit, neminem credere
nisi libero voluntatis arbitrio? Sed paratur voluntas a
Domino: nec omnino eruitur a servitute mala suis
meritis debita, nisi quando per gratuitam gratiam
paratur a Domino. Si enim Deus ex nolentibus volentes
<pb n="1519"/>
non faceret; profecto pro eis qui nolunt credere,
non oraremus ut vellent. Quod et Apostolus se
fecisse pro Judaeis monstravit, ubi ait: <hi>Fratres, bona
voluntas cordis mei, et deprecatio pro illis ad Deum in salutem <note>(Rom. X, 1)</note>
            </hi>.
Hanc utique salutem consequi, nisi
credente voluntate, non possent: hoc ergo beatus Paulus
orabat ut vellent. Et episcopus Cyprianus quod dictum
est in oratione dominica, <hi>Fiat voluntas tua sicut in coelo
et in terra <note>(Matth. VI, 10)</note>
            </hi>, etiam sic intelligit, ut pro
infidelibus inimicis nostris admoniti fuerimus orare;
ut quemadmodum nos credimus, qui jam coelum sumus,
portando hominis coelestis imaginem, sic etiam
ipsi credant, qui propterea terra sunt, quia terreni tantum
hominis imaginem portant ( <hi>De Oratione Dominica</hi> ).</p>
        </div3>
<div3>
          <head>XI.</head>
          <p>
 JUL. Durat nempe inter vos Manichaeosque
foedus, ut illi professione, vos argumentatione, primi
quoque hominis naturam asseratis malam fuisse:
quod licet totum ineptiarum mendaciorumque plenum
esse (ut praetermissis sanctorum legionibus, primum
post peccatum Adae justitiae arripiamus exemplum),
Abelis sanctitate mirabili comprobatur, qui de peccatoribus
natus, bene vivendi se non caruisse virtute,
effectu quoque ipsius virtutis ostendit: verumtamen
his praeteritis juvat sententias Traducianae nationis
urgere. Quale igitur autumas fuisse arbitrium liberum,
quod collatum primis hominibus confiteris?
Certe ut possent animi alternare motus, et vel facere
malum, vel recedere a malo, vel deserere vel servare
justitiam. Voluntas ergo peccandi non fuisset, nisi
volendi possibilitas anteisset. Hoc postquam uti coeperunt
propria voluntate, id est motu animi cogente
nullo, tu dicis liberum arbitrium perdidisse: quo
quid potest furiosius cogitari? Ut enim vis argumenti
tui expressa teneatur; dicis eam rem periisse propter
voluntatem, quae data non est nisi propter voluntatem:
peccatum quippe nihil est aliud quam
voluntas mala; libertas autem ad hoc solum data est,
ut voluntatem non cogeret, sed permitteret exoriri:
hanc autem tu libertatem conditionem suam dicis voluntatis
opere perdidisse, ut per hoc interiisse credatur,
per quod solum probatur vigere. Voluntas ergo
mala non quidem fructus, sed testimonium libertatis
est. Libertas autem nihil est aliud quam possibilitas
boni malique, sed voluntarii. Qui ergo fieri potuit
ut per hoc interiret, per quod proditur instituta,
cum mala voluntas et bona voluntas non exitia
sint, sed praeconia libertatis? Ac per hoc quantum
distat inter officia atque discrimina, tantum inter opinionem
tuam et rationem arbitrii liberi, cui excidium
putas de suis laudibus comparatum. Quid ergo novum,
quid insperatum delinquente homine accidit,
per quod Dei instituta corruerent? Factus est qui
<pb n="1520"/>
peccare et non peccare posset: cum peccavit, fecit
quod non debuit quidem, sed potuit tamen: per quid
igitur facultatem illam perderet, quae ad hoc fuerat
instituta, ut posset velle, posset nolle quod voluit.
</p>
          <p>AUG. Eadem iterum et iterum dicis, quibus me
jam superius respondisse qui legerit pervidebit. Sed
hic etiam persistenti tibi atque asseveranti libertatem
bene agendi seu male, suo malo usu perire non posse,
respondeat et beatus papa Innocentius, Romanae antistes
Ecclesiae; qui rescribens in causa vestra episcopalibus
conciliis Africanis:  « Liberum, »  inquit,
 « arbitrium olim ille perpessus, dum suis inconsultius
utitur bonis, cadens in praevaricationis profunda demersus,
nihil quemadmodum exinde surgere posset
invenit; suaque in aeternum libertate deceptus, hujus
ruinae latuisset oppressu, nisi eum post Christi pro sua
gratia relevasset adventus »  <note>(Epist. 181 inter Augustinianas,
n. 7)</note>. Videsne quid sapiat per ministrum suum
catholica fides? Vides possibilitatem standi et cadendi
sic habuisse hominem, ut si cecidisset, non eadem possibilitate
qua ceciderat surgeret, culpam scilicet sequente
supplicio. Propter quod Christi gratia, cui miserabiliter
estis ingrati, quae jacentem relevaret, advenit.
In alia quoque epistola, quam de vobis ipsis rescripsit ad
Numidas:  « Ergo, »  inquit,  « Dei gratiam conantur auferre,
quam necesse est, etiam restituta nobis status pristini
libertate, quaeramus »  <note>(Epist. 182 inter Aug., n. 4)</note>.
Audis restitui libertatem, et non periisse contendis;
atque humana voluntate contentus divinam non petis
gratiam, quam libertas nostra etiam in statum pristinum
restituta sibi esse intelligit necessariam. Quaero
autem a te, utrum jam in pristinum statum ita fuerit
restituta libertas ejus qui dicit, <hi>Non quod volo, ago;
sed quod odi, illud facio;</hi> et, <hi>Velle adjacet mihi; perficere
autem bonum, non invenio <note>(Rom. VII, 15, 18)</note>
            </hi>:
et quibus dicitur, <hi>Caro concupiscit adversus spiritum,
et spiritus adversus carnem; ut non ea quae vultis faciatis <note>(Galat. V, 17)</note>
            </hi>.
Puto quod non usque adeo desipis,
ut in his dicas esse status pristini libertatem: et tamen
si nulla eis esset, id quod sanctum et justum et
bonum est, nec velle potuissent. Sunt enim quos peccare
ita delectat, ut nolint oderintque justitiam:
quam nec velle aliquis potest, nisi paretur voluntas
a Domino, ut ad perficiendam justitiam praecedat
desiderium voluntatis, et paulatim effectus potestatis
accedat, aliis citius, aliis tardius, unicuique
sicut Dominus dedit, qui solus potest hominis reparare
salutem atque augere jam perditam et donare etiam
hoc, ut jam perire non possit. In quo liberatorum
numero est et sanctus Abel, quem dicis bene vivendi
non caruisse virtute. Non caruit plane, sed postquam
coepit, illi esse: antea vero, quis est mundus a sorde?
Nec infans, cujus est diei unius vita super terram <note>(Job XIV, 4, sec. LXX)</note>.
Redimuntur ergo, quicumque
redimuntur, ab eo qui venit quaerere quod perierat,
<pb n="1521"/>
qui et antequam in carne veniret, per fidem ipsam redemit,
qua credebatur esse venturus. Redimuntur
autem in libertatem beatitudinis sempiternam, ubi
jam peccato servire non possint. Nam si, ut dicis,
boni malique voluntarii possibilitas sola libertas
est; »  non habet libertatem Deus, in quo peccandi
possibilitas non est. Hominis vero liberum
arbitrium congenitum et omnino inamissibile si quaerimus,
illud est quo beati omnes esse volunt, etiam
hi qui ea nolunt quae ad beatitudinem ducunt.</p>
        </div3>
<div3>
          <head>XII.</head>
          <p>
 JUL. Deinde, ut praerupta opinionis tuae sequamur,
argumentaris tali conditione liberum arbitrium
ordinatum fuisse, ut vim suam merito secutae
voluntatis amitteret, et qualitatis quam elegisset necessitatem,
in reliquum sustineret. Hinc ergo quid a
nobis referatur attende. Siccine putas hominem creatum,
ut hanc electae qualitatis necessitatem in utraque
parte pateretur, id est, ut si bonum voluisset, ulterius
peccare non posset; et si elegisset malum, ultra se
emendare nequiret? an ut tantummodo malam partem
mali necessitas sequeretur, in bona autem nihil
tale contingeret, sed semper periculis varietatum pateret?
Ex his duobus quodlibet sumito: si dixeris
talem factam esse naturam, quae mali tantum necessitatem
pateretur: nulli dubium remanebit, teterrimam
eam definiri, cui pejoris partis violentia sola tribuatur;
probaturque Adam quoque malae fuisse naturae;
et nullius remanebit voluntarii, sub qua delitescas,
umbra commissi. Sin autem profitearis, etiam in boni
parte idem fuisse secuturum, id est, ut si bonum voluisset,
ulterius peccare non posset: refero, Cur ergo
peccavit? Cur nullam passus est boni necessitatem,
ut insidiis diaboli impenetrabilis appareret, qui aliquo
tempore, priusquam peccaret, fuisse obediens Deo
invenitur? Neque enim illico quod ingressu animae
limus intepuit, in appetitum malae voluntatis exarsit.
Legitur quinimo, ad culturam paradisi custodiamque
translatus accepisse praeceptum a Deo, ut universis
fructibus vesceretur, sed a ligno scientiae boni et mali,
dicto audiens abstineret. Antequam ergo de latere
ejus corpus formaretur uxoris, obediens mansit imperio,
amoeni ruris cultor innocuus: post hoc vero,
adjutorium similis sibi consortis emeruit. Inculcavit
nempe has distinctiones temporum Scripturae fides.
Postquam vero jam sibi mulierem vidit paratam, in
tantum praecepto Dei sedulo famulabatur officio, ut
etiam feminae legem, quam acceperat, intimaret. Non
solum igitur custos divini, sed etiam praedicator imperii,
condocefecit Evam et reverentiam praecipientis,
et genus servitutis, et causam timoris. Inde est quippe
quod etiam mulier congredienti diabolo obluctata
sollicite, cui nihil Deus imperaverat, refellit serpentis
prima fronte mendacia, et dicit non abstinentiam
omnium lignorum, sicut ille confinxerat, sed cum
permissu fertilitatis universae unius tantum mandatam
arbusculae cautionem, metumque mortis objectum,
<pb n="1522"/>
qui praevaricatores jure sequeretur. Non ergo brevi
tempore apparet Adam custodisse mandatum; sed
etiam Evam curam devotionis habuisse, quae scientiae
et divinitatis amore collapsa est. Cur ergo illa justitia,
illa devotio, quae in Adam diu, in Eva aliquandiu viguit,
non eripuit delinquendi possibilitatem, ut boni
necessitas impenetrabiles eos suadelis sontibus exhiberet?
Fuerunt ergo quamdiu voluerunt obedientes,
nec tamen perdiderunt merito devotionis facultatem
praevaricandi: denique lapsi sunt <note>(Gen. II et III)</note>: igitur
et posteaquam peccaverunt, manifestum est nequaquam
eos potuisse vim correctionis amittere. Et
ideo ut in omnibus locis, hic quoque totum quod confinxeras
perdidisti: quia peccatum illud primorum
hominum nec ullorum fecit criminum necessitatem,
nec transiit in naturam; sicut justitia quae praecessit,
nec virtutum intulit necessitatem, nec sibi vias seminum
vindicavit.
</p>
          <p>AUG. Totum quod tamdiu et tanta verborum perplexitate
dixisti, breviter sic potest dici. Cur, inquis,
Adam male agendo perdidit posse bene agere, et bene
prius agendo non perdidit posse peccare? Et vis intelligi,
si ita est, hominem non bonae, sed malae factum
fuisse naturae, in quo plus valuit actio mala, ne
posset agere bene, quam actio bona, ne posset agere
male. Posses isto modo dicere, malae fuisse hominem
cum oculis creatum, quia cum eos exstinxerit, fit in
illo ut non possit videre; videndo autem non in illo
factum est ut eos non posset exstinguere: aut male
fuisse totum corpus hominis conditum, quia in potestate
habet ut ipse se necet, nec habet in potestate ut
se ipse resuscitet; et fit in eo per mortem ut se non
possit vivificare, nec fit in eo per vitam ut se non possit
occidere. Quod si non dicis, quoniam cernis quam
sit insulsum; cur malam dicis Deum creasse hominis
naturam, si fecit in eo mala voluntas ne redire posset
ad bonum, quamvis in eo non fecerit voluntas bona
ut ire non posset in malum? Cum libero enim sic est
creatus arbitrio, ut posset non peccare, si nollet; non
ut si vellet, impune peccaret. Quid ergo mirum, si
delinquendo, hoc est, rectitudinem suam in qua factus
erat depravatione mutando, cum supplicio secutum
est non posse recta agere? Quamdiu vero in eadem
rectitudine stetit, in qua poterat non peccare, ideo
non accepit majus aliquid, hoc est, non posse peccare,
quia in eo quod habuit, non usque ad finem remunerationis
voluit permanere. Quod enim accepturi
sunt sancti, qui in futuro saeculo in corpore futuri sunt
spirituali, sine interventu mortis fuerat accepturus
Adam, ut ascendens ab eo quod posset non mori, ad
id perveniret ubi non posset mori; et ascendens ab
eo quod non peccare posset, ad id perveniret ubi peccare
non posset. Non quippe in corpore spirituali, sed
in animali factus erat, quamvis nisi peccasset, minime
morituro. Quia, sicut dicit Apostolus, <hi>Non prius quod
spirituale est, sed quod animale; postea, spirituale</hi> 
<pb n="1523"/> <note>(I Cor. XV, 46)</note>.
Unde beatus Ambrosius, in umbra
vitae dicit Adam esse factum, de qua posset cadere,
non necessitate, sed voluntate <note>( <hi>Lib. de Paradiso</hi> )</note>. In
qua utique si maneret, acciperet eam vitam, cujus illa
umbra erat, quam sancti accepturi sunt, ex qua omnino
cadere non poterunt. Hanc quoque mortalitatem,
in qua decurrit hoc saeculum, e contrario umbram
mortis intelligit: mortem vero, cujus haec umbra est,
illam commemorat, quae secunda mors dicitur <note>(Apoc.
XX, 6)</note>, de qua nemo, cum in eam venerit, revertetur.
Quicumque autem de hac mortis umbra liberantur,
non ad vitae umbram redire, sed ad eam vitam praeparantur
ire, de qua nunquam quisquam possit exire.
Ibi erit et ipse Adam: quoniam recte creditur Domini
adventu atque in inferna descensu, ab inferni vinculis
jam solutus; ut primum Dei plasma, quod genitorem
non habuit, sed Deum tantummodo creatorem, et secundum
carnem primus pater Christi, ultra in illis
vinculis non maneret, atque aeterno supplicio non
periret. Ubi autem judicio superexaltat misericordia <note>(Jacobi II, 13)</note>,
non sunt merita cogitanda, sed gratia:
cujus est tanta et tam inscrutabilis atque investigabilis
altitudo, ut post illam sententiam qua dictum
est, <hi>Si quis non renatus fuerit ex aqua et spiritu, non
intrabit in regnum Dei <note>(Joan. III, 5)</note>
            </hi>; videamus aliquando
bene meritis fidelibus non concedi filios suos,
ut sint in regno Dei cum parentibus suis; sed non regeneratos
parvulos exire de hac vita, dum nonnunquam
et ipsis suis parentibus ardenter desiderantibus, et
ministris Sacramentorum alacriter festinantibus, ab
omnipotentissimo et misericordissimo Deo non differtur
paululum mors eorum, ut Christianorum nati
exeant hinc renati, et neque regno Christi suisque
genitoribus pereant; sed antequam baptizentur, exspirant:
cum aliquando filiis infantibus infidelium, et
ipsam Christi gratiam blasphemantium, in manus
Christianorum mirabili Dei gubernatione perductis,
praestetur haec gratia, ut in Dei regnum ab impiis separati
parentibus veniant. Ubi si a te quaeratur, quae
sit justitia ista; profecto in illo dialectico et philosophico
sermone, quo tibi videris de justitia Dei diligentissime
disputasse, non invenis eam. Dominus
enim cognovit cogitationes sapientium, quoniam vanae
sunt <note>(Psal. XCIII, 11)</note>: et abscondens haec a sapientibus
et prudentibus, revelavit ea parvulis <note>(Matth. XI,
25)</note>, id est, humilibus, et non in sua virtute, sed in
Domino confidentibus: quod tu vel nunquam, vel nondum
esse dignaris. Si ergo quaeris, ubi vel quando
detur homini non posse peccare: praemia quaere sanctorum,
quae post hanc vitam illos oportet accipere.
Si autem non credis, liberum hominis arbitrium, quo
recte agere potuit et debuit, peccati malitia defecisse;
illum saltem attende, qui dicit, <hi>Non quod volo, hoc
<pb n="1524"/>
ago; sed quod odi, illud facio:</hi> quem vos non vultis
vitiata origine, sed praevalente mala consuetudine laborare; ac sic etiam vos fatemini liberum arbitrium,
male se utendo, posse deficere; et non vultis illo tam
grandi peccato, ut omni mala consuetudine fuerit
majus et pejus, vitiari potuisse in humana natura liberum
arbitrium; in qua depravanda malam consuetudinem
tantum dicitis posse, ut se perficere bonum
clamet homo velle, nec posse. Immutabilis autem,
cum qua homo creatus est et creatur, illa libertas est
voluntatis, qua beati esse omnes volumus, et nolle
non possumus: sed haec ut beatus sit quisque non
sufficit, nec ut vivat recte per quod beatus sit: quia
non ita est homini congenita libertas immutabilis voluntatis
qua velit possitque bene agere, sicut congenita
est qua velit beatus esse; quod omnes volunt, et
qui recte agere nolunt.</p>
        </div3>
<div3>
          <head>XIII.</head>
          <p>
 JUL. Quid igitur confectum est? Unum esse
necessarium de duobus, ut aut confitearis Adam factum
bonae esse substantiae, nec naturam ejus voluntaria
qualitate destructam, et deseras naturale peccatum:
aut si illum, ut hactenus opinatus es, naturalium
malorum causam esse contenderis, et ipsum pessimae
substantiae, atque ad Deum vestrum, id est, tuum et
Manichaei, pertinere pronunties.
</p>
          <p>AUG. Non esse confectum quod putas esse confectum,
nostra superior responsio declarat. Nam cum
inter nos quaestio verteretur, utrum malo usu liberi
arbitrii, cum quo homo creatus est, vitiari potuerit
ista libertas, ne ad bene vivendum, qui male vixit,
esset idoneus, nisi gratiae virtute sanatus; ut omittam
caetera, quae in eadem responsione dicta sunt plurima,
invenimus hominem in summa Scripturarum divinarum
auctoritate dicentem, <hi>Non quod volo, facio bonum;
sed quod nolo malum, hoc ago.</hi> In quibus verbis
evidenter apparet, liberum arbitrium malo suo usu esse
vitiatum. Non enim ante peccatum, quo male usus est
homo libero arbitrio, in illa paradisi felicitate et ad
bene agendum magna facilitate constitutus, posset
hoc dicere. Sed hoc vos non vitiatae in primo homine
naturae humanae, sed malae consuetudini cujusque
tribuitis, quam sibi praevalentem volens, nec valens
homo vincere, suamque libertatem ad bonum
perficiendum integram non inveniens, dicere ista
compellitur; quasi vero vim consuetudinis malae insuperabilem
patiatur, ut ab ea se poscat Dei gratia liberari,
nisi infirmata natura. Nam qui ista dicebat,
cum ad ista pervenisset, ubi ait, <hi>Video aliam legem
in membris meis, repugnantem legi mentis meae, et captivantem
me sub lege peccati, quae est in membris meis:
Miser ego,</hi> inquit, <hi>homo, quis me liberabit de corpore
mortis hujus? Gratia Dei per Jesum Christum Dominum
nostrum <note>(Rom. VII, 15, 23, 24, 25)</note>
            </hi>. Corpus mortis
quomodo vultis interpretamini: tamen infirmato libero
arbitrio, infirmata natura ista dicebat, et desiderabat
per Dei gratiam de mortis corpore liberari,
<pb n="1525"/>
ubi non quod volebat agebat bonum, sed malum quod
oderat faciebat. Verum documento evidentiore vincimini,
tam grande peccatum illud fuisse primi hominis,
ut omni violentia consuetudinis esset majus
et pejus, cum vobis proferuntur mala puerorum,
quae utique in paradiso futura non fuissent, si ut
inde non pelleretur, in ea rectitudinis felicitate, in
qua facta est natura humana, mansisset. Nam ut
talia taceamus, quae aliquot locis jam diximus, et
ut non solum indoctam, verum etiam indocilem
praetereamus infantiam: nonne aliquis puer accipiens
a magistro quod memoria retineret, volens
tenere nec valens, si posset dicere, verissime diceret,
Video aliam legem in anima mea, repugnantem legi
voluntatis meae, et captivantem me sub lege ferularum,
quae imminet membris meis? Miser ego homo,
quis me liberabit de corpore mortis hujus? Corpus
enim corruptibile aggravat animam, ut quod vult memoria
tenere, non possit. Et de hoc corruptibili corpore
quis liberat, nisi gratia Dei per Jesum Christum
Dominum nostrum? sive cum hoc exuta, redempta
Christi sanguine anima requiescit, sive cum corruptibile
hoc induet incorruptionem <note>(I Cor. XV, 53)</note>, et post
aerumnas corporis mortui propter peccatum vivificabuntur
et corpora mortalia nostra per inhabitantem
Christi Spiritum in nobis. Contra cujus gratiam, liberae
voluntatis arbitrium, peccati ancillam voluntatem
defenditis. Nos autem a Manichaeo longe sumus,
qui naturae bonae sive in grandibus, sive in parvulis,
et vitium confitemur et medicum.</p>
        </div3>
<div3>
          <head>XIV.</head>
          <p>
 JUL. Sic disputavi hactenus, ut mos nostrae
fidei postulabat: verum non hac solum parte contentus,
agam tecum benigne, et consulto eam mihi personam
induam, quae praeceptoris tui sententiae favere
videatur. Hoc autem ea gratia fiet, ut tu in Manichaeum,
si ab eo dissides, oppugnare cogaris. Assertioni
quippe nostrae nihil astutiae inesse hoc ipso dolebitur,
cum Traduciamus non invenit, quo Manichaeo
possit obsistere. Itaque apparebit quanta inter vos
conjuratio sit, quam procuretis mutuis cuncta compendiis,
quando inter vos jurgium excitari non potuerit.
Quo igitur id me consilio arripuisse ostenderim,
animo lectoris insidat: nunc jam personae, quam assumimus,
oratione fungamur. Errant omnino qui putant
hanc concretionem corporis habilem esse justitiae:
omnibus bonis studiis repugnat vilis natura carnis
et sanguinis. Quidquid irritamentorum est lenocinio
sensuum, ad perturbationem, imo eversionem
mentis elabitur, quae in hoc coenum nescio qua infelicitate
dejecta, generosos micatus luteo perdit admixtu.
Ipsa quantum in se est ad locum suum, id est,
ad superiora conatur: sed terreno afflictatur ergastulo.
Denique cum ad pudicitiam voluerit subvolare,
gluten et viscum voluptatis obscenae de perustis visceribus
experitur. Jam si liberalitatem munificentiae
concupiscat, avaritiae, quae tegmine frugalitatis operitur,
manicis arctissimis colligatur. Enimvero si in
<pb n="1526"/>
aequabili constantiae quadam voluerit serenitate consistere,
obruitur illico grandine timoris, et doloris
procellis, atque ad omnia exsanguescens dubia, compos
sui non sinitur manere consilii. Junge huc ignoratarum
rerum noctem, qua circumdatur illuvie. Quid
laudabilitatis in eo suspicabimur animante, qui nec
ad utilium electionem oculos vigentes habet, et inter
tempestates cupiditatum et discriminum sua naufragia
numerare non sufficit? Nec tamen aliquis haec sponte
depravatae substantiae accidisse mentiatur: ipsa primorum
hominum institutio his aerumnis invenitur obnoxia.
Nam ut hoc etiam Moysi, quem Catholici venerantur,
testimonio comprobetur; experiebantur primi
homines carnificinam timoris, quos intentatio, nisi
obedissent, periculi territabat, quantumque de rerum
collatione metiendum est, formidolosiores posteris eos
opinamur fuisse, quos poena necdum cuiquam comperta
vexabat. Cur enim mortis intentatione quaterentur,
qui nesciebant quid incommodi afferret interitus?
Sollicitabantur nimirum solis suspicionibus
malorum. In qua ergo ille animus tranquillitate consisteret,
quem tam aspera hiems formidinis commovebat?
Porro ignorantia quam profunda, quamque
patiendi ejus dura conditio, ut liberari ab ea nisi praevaricatione
non posset: scientiam quippe boni malique,
absque ausu condemnabili nequaquam capessiturus.
Hoc ita caecum et aerumnosum animal, inquies,
etiam cupiditas innata reddebat, quam rei interdictae
et venustas irritabat et suavitas. Quod totum velut
parum esset ad infelicitatem illius exprimendam, impugnationi
naturae superioris exponitur. Quis ergo
adeo desipiat, ut ibi quidquam boni fuisse arbitretur,
ubi tot miseriarum instrumenta instituta fateatur?
Pessimae igitur conditionis, pessimaeque naturae caro
ista in istis primis hominibus suum, quod ab exordio
tenebat, exseruit. Hanc autem tam malam substantiam
Deus bonus non potuit fabricare. Quid ergo superest,
nisi ut fateamur alterum esse animae datorem, alterum
luteorum conditorem? Stat certe Manichaei, cujus indueram
personam, acies ordinata. Quid opperiamur
intelligis, videlicet ut qui ei adversus est, consequenti
impugnatione id demonstret. Igitur vestrum dogma
cum eo confligat: apparebit utrum sine pernicie sua
vel leviter possit moveri. Pronuntiavit certe, non solum
nasci omnes de commixtione corporum criminosos,
verum ipsum Adam culparum necessitatem de
concretione viscerum, et limi ex quo factus est sordibus
attulisse. Natura, inquit, carnis in primis hominibus
fuit noxia; ipsam scintillam animi studio honestatis
sublucentem conclusit, madefecit, exstinxit.
Ineptiunt prorsus Catholici, qui peccantium testimoniis
obnituntur, et nec documentis propriis acquiescunt,
videntesque non se bonum quod volunt agere,
sed malum quod exsecrantur operari, putant tamen
in carne non esse mali necessitatem. His ergo tam
invidiose dictis congrediatur Traducianus, si potest:
ego interim spectator assisto, et exitum vestri conflictus
<pb n="1527"/>
opperior. Quid itaque respondebis malam naturam
etiam in primis hominibus fuisse juranti? Sine
dubio referes, Deum formatorem hominum non potuisse
malum condere quod creavit, et ideo quia Deus
qui malum non facit, homines fecit, nequaquam eos
naturaliter malos probari. Dixisti aliquid, et varaciter:
sed vide utrum hoc me debueris audiente proferre.
Qua enim virtute Manichaeum concusseris non satis
curo: interim in mea totus jura transisti. Capto tibi
jam delectat illudere; excipio quippe magno plausu
professionem tuam, teque ut ejus memineris admoneo.
Dignitate enim auctoris, id est Dei, qui malum non facit,
pronuntiasti opera ejus bona debere asseri. Omnes
ergo homines de instituta a Deo sexuum commixtione
generatos, a Deo, an a diabolo fieri putas? Si a Deo;
qui eos audes reos malosque pronuntiare, cum unicum
dixeris esse testimonium Adam fieri malae non potuisse
naturae, quia conditus a Deo qui est optimus,
indicetur? Si ergo argumentum forte est, per quod
credatur primorum hominum rea non instituta substantia,
hoc ipsum quia Deus eam condidit quem bonum
fatemur; remanet illud in excidium traducis, ut
et omnes de conjugio genitos iniquos condi non posse,
eodem testimonio comprobetur, quia Deus eos condidit,
quem bonum fatemur. Sin autem et post hoc rabiens
impudentia jurare perstiterit, et a Deo fieri
parvulos, et tamen malos esse eos naturaliter: catholico
quidem, sicut et Deo nostro, nihil his mendaciis
praejudicii comparatur: Manichaeum tamen constat a
vobis oppugnatum non esse, qui libenter quod Deum
criminaris amplectitur; illud tibi perisse contentus, per
quod Adam conditionis bonae fueras approbare molitus.
</p>
          <p>AUG. Cum mihi adversus Manichaeum certamen
ineundum, tibique spectandum diserta caecitate proponis,
partes tuas improvidus subruis; et quomodo
illam teterrimam luem, quam Manichaeo funestus error
invexit, tanquam pestifero adjuves dogmatis tui
flatu, etiam his hominibus, qui suo tardantur ingenio,
ut possent intelligere, praestitisti. Nam cum illa
quae de vitae hujus mortalis corruptibilisque miseriis
copiose et facunde dixisti, audierit quisque vel legerit,
vera te fuisse prosecutum, non solum in tuo sermone,
verum in ipsis quoque humanis rebus agnoscet.
Manichaeo quippe, cui velut adversus nos loquenti
verba fecisti, nihil magnum aut difficile fuit in
hac mortali vita, quae et de felicitate paradisi merito
peccati ejecta atque dejecta est, ista quae abs te de
illa dicta sunt intueri; et sive ut tu, sive uberius atque
copiosius, tamen eadem ipsa garrire, quae tam
manifesta sunt, ut etiam Scripturarum divinarum locis
plurimis lectitentur, de corruptibilis corporis
onere, et ex illo animae aggravatione venientia. Unde
et in sanctis, in hujus vitae agone luctantibus, caro
concupiscit adversus spiritum, et spiritus adversus
carnem <note>(Galat. V, 17)</note>: cum spiritus, sicut ait gloriosissimus
Cyprianus, coelestia atque divina quaerit,
caro terrena et saecularia concupiscit ( <hi>De Oratione
<pb n="1528"/>
Dominica</hi> ). Hinc est ille conflictus, quem memoratus
martyr in libro, quem de Mortalitate conscripsit, diligenter
et eloquenter explicat, dicens inter caetera,
quod nobis sit cum carnalibus vitiis atque illecebris
saecularibus assidua et molesta luctatio. Jam vero
beatus Gregorius hoc certamen, quod habemus in
corpore mortis hujus, sic ante oculos ponit, ut nullus
sit hujus agonis athleta, qui non se in verbis ejus tanquam
in speculo recognoscat. <hi>Intra nosmetipsos,</hi> inquit, <hi>propriis vitiis et passionibus impugnamur, et die
noctuque ignitis stimulis corporis humilitatis hujus et
corporis mortis urgemur: nunc latenter, nunc etiam palam
provocantibus ubique et irritantibus rerum visibilium
illecebris, luto hoc faecis cui inhaesimus coeni sui
fetorem venis capacioribus exhalante; sed et lege peccati,
quae est in membris nostris, legi spiritus repugnante,
dum imaginem regiam quae intra nos est, captivam
ducere studet; ut spoliis ejus cedat, quidquid illud est,
quod in nos beneficio divinae ac primae illius conditionis
influxit 
 <note>(Greg. Nazianz. in Apologia 1 de sua fuga)</note>
            </hi>.
Haec verba hominis Dei, et in secundo libro illorum
sex quos contra tuos quatuor edidi <note>(Cap. 3)</note>, et in hoc
opere posui <note>(Lib. 1, cap. 67)</note> cum tuo primo volumini
responderem, ubi corpus mortis, de quo se dicit Apostolus
Dei gratia liberari <note>(Rom. VIII, 24, 25)</note>, aliter intelligendum
putasti. Et sanctus Ambrosius cum dixisset, <hi>Omnes homines sub peccato nascimur; quorum ipse
ortus in vitio est, sicut habes lectum, dicente David,  « Ecce
enim in iniquitatibus conceptus sum, et in delictis peperit
me mater mea,</hi> 
 »  protinus subjecit, <hi>Ideo Pauli caro
corpus mortis erat, sicut ipse ait,  « Quis me liberabit de
corpore mortis hujus</hi> »  <note>(De Poenitentia, lib. 1, cap. 2
vel 3)</note>? Quid ergo mirum est, si Manichaeus intuens
mala hujus vitae, et corpus mortis hujus quod aggravat
animam, et discordiam carnis et spiritus, et jugum
grave super filios Adam a die exitus de ventre
matris eorum usque in diem sepulturae in matrem
omnium <note>(Eccli. XL, 1)</note>, dicit talia etiam per os tuum
quasi contra nos, qualia videmus dixisse Gregorium
contra vos? Unde constat mala vitae hujus, quae tentatio
est super terram <note>(Job VII, 1, sec. LXX)</note>, quibus
malis in genere humano propter jugum grave filiorum
Adam a die exitus de ventre matris eorum usque in
diem sepulturae in matrem omnium, plenus est mundus,
et Manichaeos cum Catholicis confiteri; sed unde
sint haec, non utrosque idem dicere, et magnam hinc
inter eos esse distantiam; quod ea Manichaei tribuunt
alienae naturae malae, Catholici vero et bonae et
nostrae, sed peccato vitiatae meritoque punitae. Tu
qui non vis quod dicimus dicere, ipse quid dicis?
Quomodo Manichaeo respondes unde sint haec mala,
cum quibus nascuntur homines, et quae in paradiso
non nascerentur si nemo peccasset, atque
ibi non depravata, sed recta nostra natura, sicut
condita est, permaneret? Si vitium congenitum
est, quo caro concupiscit adversus spiritum, et
non est ex natura in origine vitiata, dic unde sit?
<pb n="1529"/>
Si vitium congenitum est, in quo clamat homo, <hi>Scio quia non inhabitat in me, hoc est in carne mea,
bonum: velle enim adjacet mihi; perficere autem bonum,
non invenio 
 <note>(Rom. VII, 18)</note>
            </hi>; et non est ex natura
vitiata primi hominis praevaricatione; dic unde sit.
Si autem non sunt congenita vitia ista; dic unde sint?
Ex peccandi, inquies, consuetudine, quam sibi quisque
fecit libera voluntate. Ubi quod non vis, interim
confiteris, scilicet libertatem voluntatis suo malo usu
perire potuisse, quia perficiendo malum minus idonea
facta est ad perficiendum bonum. Sed numquid voluntate
quisquam obtunsus est corde? numquid voluntate
obliviosus est quispiam? numquid voluntate est aliquis
fatuus? Haec et alia vitia ipsius mentis atque animi,
cum quibus homines nasci ambigit nemo, si ex origine
vitiata dicis non esse, dic unde sint. Neque enim
dicturus es, quod ista, si nemo peccasset, paradisus
habere potuisset. Postremo, quod corpus corruptibile
aggravat animam, sub qua miserabili sarcina omnes
qui non usquequaque desipiunt, homines gemunt, dic
unde sit. Non enim sic dicturus es primos homines
creatos, ut corruptibili corpore alicujus eorum anima
gravaretur; aut post eorum illud grande peccatum,
sine tali corpore aliquis nascitur. Cur ergo adversus
nos Manichaeum loquentem loquacissimus introducis,
cum tu negando quod dicimus, ei respondere non possis?
Cui respondet Cyprianus, ita discordare carnem
spiritumque demonstrans, ut tamen utriusque sit a
Deo Patre oranda concordia ( <hi>De Oratione Dominica</hi> ):
cui respondet Gregorius, qui cum talia de carne dixisset,
qualia contra nos composuisti dicere Manichaeum,
utrumque tamen ad Deum, ipso Deo propitio, revocandum
esse testatur, id est, spiritum et carnem: cui
respondet Ambrosius, qui cum dixisset carnem moderatioris
animae arbitrio conjugandam, <hi>Qualis fuit,</hi> 
inquit, <hi>cum inhabitanda paradisi secreta suscepit, antequam
veneno pestiferi serpentis infecta sacrilegam famem
sciret <note>(Lib. 7 in Luc. XII)</note>
            </hi>. His enim suis sententiis
catholici antistites satis aperteque docuerunt, carnis
non naturam malam esse, sed vitium; quo
sanato ad hoc redit, ut quemadmodum primitus instituta
est, nullis suis corruptelis aggravet animam,
nullamque habeat cum spiritu contraria concupiscendo
discordiam: quia discordia deceptus est Manichaeus,
ut alienam malam fingeret commixtam nobis esse substantiam.
Horum catholicorum antistitum fidem si
nobiscum sequi velles, Manichaeos everteres, non juvares:
nunc vero non eos destruere, sed magis aedificare
conaris: negando enim mala, quae de origine
vitiata homines nascentes trahunt, non id agis, ut
nulla esse credamus mala naturalia, quoniam nimium
manifesta sunt; sed potius agis, ut de aliena mala natura
putentur esse ista, quam nobis esse commixtam
Manichaeorum insania fabulatur; non de nostra bona
<pb n="1530"/>
primi hominis praevaricatione vitiata manare monstrentur,
quod Catholicorum sanitas loquitur. Sed
Manichaeus, inquis, etiam ipsam primi hominis carnem,
qualis antequam peccaret fuit, sic detestatur, ut
malam nitatur ostendere. Ita quidem a te inducitur
loquens, ut ingerat respondendi qualecumque negotium,
non solum mihi, verum etiam tibi. Nam ubi
dicit a malo eam conditore factam esse; simul ei
respondemus, tam bonam creaturam, quae posset non
peccare, si nollet, quamvis non aequetur suo Creatori,
non tamen potuisse nisi bonum habere Creatorem.
Ubi vero de timore mortis, quam, si peccasset,
ei Deus est comminatus, etiam priusquam peccasset,
miserum dicit; simul respondemus, quod hominis,
qui nunquam peccare potuisset, si nunquam peccare
voluisset, poenae illius devitandae, quae fuerat secutura
peccatum, tranquilla erat cautio, non turbulenta formido.
Hoc quidem respondere communi adversario,
sicut dictum est, communiter possumus: sed ego adversus
Manichaeum laudes augeo rationalis illius creaturae,
quae non solum non cruciabatur ullo metu, verum
etiam laetitia magna fruebatur; quoniam malum
mortis, quod omnium, vel pene omnium refugiunt
corda fidelium, habebat in potestate non perpeti. Huic
nostrae fidei quoniam vester error adversus est, quo
putatis Adam, sive peccaret, sive non peccaret, fuisse
moriturum; quid hic Manichaeo respondes dicenti miseram
conditam esse naturam, quam vel peccantem
vel non peccantem mors imminens timore torquebat?
Si enim dixeris ita fuisse conditam, ut non timeret
mortem, sine dubio quandoque venturam; profecto
istam quae in posteris ejus est, miseram fateberis nasci,
cui mortis metum sic videmus esse congenitum,
ut etiam hi qui spe fideli futurae vitae gaudia concupiscunt,
in hac tamen vita cum mortis timore luctentur:
nolunt enim spoliari, sed supervestiri, ut quantum
ad eorum attinet voluntatem, non morte finiatur
haec vita, sed mortale absorbeatur a vita <note>(II Cor. V, 4)</note>.
Ex quo fit, ut si mortis metum in paradiso posueris
ante peccatum, vincaris a Manichaeis, qui putant et
putari volunt, quod in primo quoque homine misera
condita est natura humana; si autem timorem mortis,
quo mortalium animus non sine miseria stimulatur,
ante peccatum non fuisse responderis, vincaris a nobis,
quoniam non mutaretur in pejus nisi vitiata natura.
Rursus in eo quod adversus nos facis dicere Manichaeum,
quia illud  « caecum et aerumnosum animal
etiam inquietum cupiditas innata reddebat, quam rei
interdictae et venustas irritabat et suavitas, »  tui, Juliane,
dogmatis, tanquam in scopulo inevitabili cognosce
naufragium. Nos enim dicimus in illa beatitudine
nullam fuisse cupiditatem, quae resisteret
voluntati. Porro si cupiebant illi homines, unde abstinere
potius volebant; procul dubio voluntati eorum
cupiditas resistebat. Hoc ergo non contra me, sed contra
te, Manichaeum dicere per tua verba fecisti. Si
enim tales erant illi, ut in eis cupiditas resisteret voluntati;
<pb n="1531"/>
jam caro concupiscebat adversus spiritum, et
spiritus adversus carnem; ubi manifestissimum carnis
intelligitur vitium, propter quod fidelibus dicebat
Apostolus, <hi>Haec enim invicem adversantur; ut non ea
quae vultis faciatis.</hi> Nullus quippe sanctorum est, qui
non velit facere ne caro adversus spiritum concupiscat;
quamvis ei resistat ne concupiscentiam carnis
sua consensione perficiat, eumdem apostolum audiens,
ubi ait: <hi>Dico autem, Spiritu ambulate, et concupiscentias
carnis ne perfeceritis <note>(Galat. V, 17, 16)</note>
            </hi>. Non ait,
Concupiscentias carnis adversarias ne habueritis;
quoniam videbat perfectam pacem carnis et spiritus
non posse in corpore mortis hujus impleri: sed ait, <hi>Concupiscentias carnis ne perfeceritis;</hi> 
 ubi certamen nobis
potius, quod contra carnem adversantem debeamus
exercere, proposuit, ut concupiscentias ejus non
perficiamus consentiendo, sed resistendo vincamus.
Pax vero, ubi non eas adversantes repugnantesque
patiamur, fuit in corpore vitae illius, quam natura vitiata
primi hominis praevaricatione perdidimus. Nam
si nec ibi fuit ante peccatum pax carnis et spiritus,
falsumque est quod ait Ambrosius, utriusque discordiam
per praevaricationem primi hominis in nostram
vertisse naturam <note>(Lib. 7 in Luc. XII, 53)</note>: vera erit,
quod absit, ista sententia, quam contra nos Manichaeum
fecisti loquentem, <hi>miserum,</hi> scilicet <hi>animal</hi> 
primum hominem conditum, quem <hi>cupiditas innata
reddebat inquietum, quam</hi> cupiditatem <hi>rei interdictae
et venustas irritabat et suavitas.</hi> Nos autem dicimus tam
beatum fuisse illum hominem ante peccatum, tamque
liberae voluntatis, ut Dei praeceptum magnis viribus
mentis observans, resistentem sibi carnem nullo certamine
pateretur, nec aliquid omnino ex aliqua cupiditate
sentiret, quod nollet; voluntatemque ejus prius
fuisse vitiatam venenosa persuasione serpentis, ut
oriretur cupiditas quae sequeretur potius voluntatem,
quam resisteret voluntati; perpetratoque peccato jam
poena infirmatae menti etiam carnis concupiscentia
repugnaret. Ac per hoc, nisi prius homo faceret peccando
quod vellet, non pateretur concupiscendo quod
nollet Ecce nos quemadmodum vincimus Manichaeum,
introducere conantem naturae hominis conditorem
malum: tu autem, qui certantibus nobis locum tibi
spectatoris pro tuo arbitrio delegisti, his ipsis verbis
tuis, quae contra nos Manichaeo danda existimasti,
qua, quaeso, arte, quibus viribus resistere audebis,
homo, qui dicis carnis concupiscentiam, qualis nunc
est, quam videmus contra spiritum dimicare, talem
fuisse etiam in paradiso ante peccatum? Deponimus
ergo te, velis nolis, de theatri sedilibus in arenam, et
de spectatore facimus luctatorem. Aggredere certamen,
et adversarium, si potes, vince communem:
quoniam tu quoque Deum creatorem etiam carnis te
colere profiteris. Vince igitur inimicum, persuadere
conantem, malum Deum esse qui condidit carnem,
cujus concupiscentia nondum depravato praevaricatione
spiritui jam resistebat, et miserum hominem
sua conflictatione faciebat. An dicturus es, Prorsus et
concupiscentiam talem habebat, et tamen miser non
<pb n="1532"/>
erat? Hoccine est adversarium superare, an potius hoc
est adjuvare Manichaeum, et contra Apostolum rebellare?
Itane oblitus es quis dixerit, <hi>Video aliam legem
in membris meis, repugnantem legi mentis meae;</hi> et
post hujusmodi verba subjecerit, <hi>Miser ego homo?</hi> Si
ergo Adam, cum praecepto vellet obtemperare divino,
cupiditate irritabatur cibum manducare prohibitum,
eique carnis concupiscentia, qualem illum et tunc dicis
habuisse, contra concupiscenti spiritui resistebat,
nonne verissime diceret, si vellet dicere, <hi>Condelector
legi Dei secundum interiorem hominem; video autem
aliam legem in membris meis repugnantem legi mentis
meae?</hi> Quomodo ergo non erat miser homo, cum post
verba talia dicat Apostolus, <hi>Miser ego homo <note>(Rom. VII,
22-24)</note>
            </hi>? postremo, quomodo miser non erat, et habebat
liberam voluntatem, si concupiscente adversus
spiritum carne, teste ipso Apostolo, non faciebat utique
quod volebat? Quoniam ergo si dixeris, qualis nunc
est, talem fuisse concupiscentiam carnis ante peccatum,
vincet te procul dubio Manichaeus: in sententiam
meam transi, et Ambrosium dicentem, per praevaricationem
hominis primi, in naturam vertisse discordiam
carnis et spiritus, ambo approbemus, ut
Manichaeum ambo vincamus. Qui verbis tuis, quae illi
composuisti quasi recitaturo, et quod in scholis rhetorum
agitari solet, aliena dicturo, non solum <hi>aerumnosum,</hi> 
verum etiam <hi>caecum</hi> creatum esse dixit
Adam: unde caecum, nisi quia non noverat peccatum;
quod dictum est in laudibus Christi <note>(II Cor. V, 21)</note>? Quaecumque enim mala non per sapientiam, sed quae
per experientiam discuntur, feliciter nesciuntur. Sed
hoc contra Manichaeum de ignorantia primi hominis
calumniantem, tu quoque mecum forsitan dicis:
quid vero ei respondeas de morte corporis et de concupiscentia
carnis, secundum ea quae nunc tibi nos respondimus,
quaere. His enim duabus manifestissimis
rebus apparet, aliam fuisse conditionem primorum
hominum, qui de nulla parentum stirpe sunt geniti;
aliam vero eorum, qui ita creantur a Deo, ut etiam
ab hominibus procreentur: ab illo enim modum institutionis
suae accipiunt, ab istis meritum originis ducunt,
conformationem suam debentes opificio, obligationem
judicio, liberationem beneficio Conditoris.
Quorum mala cum quibus nascuntur, intuentes Manichaei,
hominis opificem malum conantur inducere,
cujus (ut de anima taceam, quae carnis est vita) Deum
esse opificem suum, a quo sunt omnia bona sive coelestia
sive terrena, carnis ipsius compago testatur:
quod tale bonum est, ut de concordia membrorum
ejus beatus Apostolus similitudinem sumeret, ad laudem
praecipuam charitatis, cujus inter se pacifico vinculo
boni fideles tanquam Christi membra nectuntur <note>(I Cor. XII, 12)</note>.
Ita fit ut et illos primos sine vitio factos,
et posteros eorum cum originali vitio natos, propter
evidentissimum naturae bonum creare non potuerit
nisi bonus conditor.</p>
        </div3>
<div3>
          <head>XV.</head>
          <p>
 JUL. Sed ne nimis primam partem certaminis
urgeamus, patiamur processu opinionis te bonam
Adae probare naturam. Dicis profecto: Deus justus
<pb n="1533"/>
legem devotionis homini non poneret, si eum nosset
pati peccandi necessitatem; quia si justitiam voluntatis
exigeret ab eo quem malae naturae esse nosset,
non illum cum praevaricabatur, reum arguebat, sed
se inimicum esse justitiae publicabat. Posuit autem
Deus justus legem homini, quem ulturum se, si fuisset
praevaricatus, spopondit. Constat ergo eum bonum
natura, non potuisse aliter, nisi sola voluntate
peccare. Vides nempe, quam legitima sit a me tuo
nomine prolata conclusio? Ipse est omnino gladius,
qui in manu Catholicorum coruscans, Manichaeos
Traducianosque populatur. Sed <hi>nimis</hi> propter vestrum
nomen admiscui, quorum vice impraesentiarum volueram
responsum videri. Concussit ergo Manichaeum
solida responsio. Augustam rationem dignis laudibus
prosequor: verum oleo laudationis hujus, in te acui
gladium contuere. Repete igitur, quaeso, quod dixeras.
Deus justus, inquis, legem non poneret homini,
si esset malus natura; posuit autem legem qui justus
est: apparet nunc potuisse servare, quod aequissimus
imperavit; quoniam nisi obediendi virtutem habuisset,
nunquam constaret praecipienti ratio jussionis.
O lepidissimum capitulum! Me conam, me spectatore,
bonitatem naturae, cui lex ponitur, de justitia
legem promulgantis affirmat; nec videt se, antequam
vulnusculum Manichaeus sentiat, in Traducianos exitium
pertulisse. Ut enim intelligas semineci me tibi
rapere arma cruenta, victricemque ferant morientia
lumina veritatem <note>(Virgil., Aeneid. lib. 10, vers. 462,
463)</note>, in tua temet tela compellam. Si justus Deus
Adae legem dare non potuit, nisi eum sciret sine aliquo
mali coactu liberum posse observare quod justum
est; sine dubio et in temporibus secutis eadem gravitate
justitiae lex etiam litteris tradita, multiplicatione
diffusior, distinctione signatior, et aucta ultione reverentior,
data hominibus non fuisset, si aut imbecilli
ad faciendum bonum sine possibilitate justitiae,
aut rei, id est mali, ab utero nascerentur: quoniam
ut istos in omni praevaricatione necessitatis excusaret
obtentus; ita immoderatio praeceptorum, impotentia
sanctionum, iniquitas judiciorum, in maculam rediret
auctoris. Igitur et haec pars secunda eodem genere,
quo prior, cluditur; id est, ut confitearis, aut justitiam
Dei non potuisse imperare, nisi quod a subditis
fieri posse perpenderet; et testimonio primi mandati
Manichaeus, testimonio autem legum postea secutarum
Manichaeus Traducianusque consumitur: aut si
hoc relinquit impietas; ne leviter quidem a vobis pulsatus
Manichaeus, vestrum se esse patrem, vestrum
principem, cumque vobis adversum nos unicum sibi
esse certamen, mundo teste monstrabit.
</p>
          <p>AUG. Hoc est nempe, quod non eloquio, sed multiloquio
prosecutus es, legem scilicet priorem, quae
data est in paradiso, testimonium esse naturae bonae,
quae condita est cum libero arbitrio: alioquin homini
<pb n="1534"/>
liberum arbitrium non habenti injustissime lex daretur.
Unde et posterior, inquis, lex quae copiosissime
in litteris promulgata est, testimonium est naturae
bonae, quae creatur ex parentibus, similiter sine vitio,
cum libero arbitrio. Ista disputans videris tibi
aliquid dicere, quia vel tuas vel humanas sectaris argutias:
divina vero eloquia, ex quibus te nobis putas
praescribere, non curas legere; aut si curas legere,
non vis, vel non potes intelligere: sed si forte intellexeris
disputantibus nobis, noli esse talis qualem
Scriptura denotat dicens, <hi>Verbis non emendabitur
servus durus; si enim et intellexerit, non obediet <note>(Prov.
XXIX, 15)</note>
            </hi>. Quanquam et cor lapideum, quo divinis
verbis etiam intellectis non obeditur; possit tibi auferre,
si velit, qui hoc populo duro, Ezechiele sancto
prophetante, promisit <note>(Ezech. XI, 19; XXXVI, 26)</note>.
In paradiso enim legem accepit homo, qui factus est
rectus, ut rationalis creaturae vel sola, vel praecipua
virtus esse obedientia doceretur. Sed ejusdem legis
praevaricatione, a se ipso factus est pravus. Et quoniam
vitiari per se ipsum potuit, non sanari; etiam
postea eo tempore et eo loco, quando esse faciendum
et ubi esse faciendum Dei sapientia judicavit, legem
etiam pravus accepit, non per quam corrigi posset;
sed per quam se pravum esse, et nec lege accepta a
se ipso corrigi posse sentiret; ac sic peccatis non lege
cessantibus, sed praevaricatione crescentibus, dejecta
et contrita superbia, humillimo corde auxilium gratiae
desideraret, et spiritu vivificaretur littera occisus. <hi>Si enim data esset lex quae posset vivificare, omnino ex
lege esset justitia: sed conclusit Scriptura omnia sub
peccato, ut promissio ex fide Jesu Christi daretur credentibus <note>(Galat. III, 21, 22)</note>
            </hi>.
Si verba Apostoli agnoscis,
vides profecto vel quid non intelligas, vel quid
cum intelligas negligas. Non igitur lex, quae in litteris
per Moysen data est, testimonium est liberae voluntatis:
nam si ita esset, non ad eam pertineret ille qui
dicit, <hi>Non quod volo, facio bonum; sed quod odi malum,
hoc ago <note>(Rom. VII, 15)</note>
            </hi>; quem vos certe nondum
sub gratia, sed adhuc sub lege esse contenditis.
Nec ipsa lex nova, quae praedicata est ex Sion proditura,
et verbum Domini ex Jerusalem <note>(Isai. II, 3)</note>,
quod intelligitur esse Evangelium sanctum; nec ipsa,
inquam, testimonium est liberae, sed liberandae potius
voluntatis. Ibi enim scriptum est: <hi>Si vos Filius
liberaverit, tunc vere liberi eritis <note>(Joan. VIII, 36)</note>
            </hi>. Quod
non solum propter peccata praeterita dictum esse,
quorum remissione liberamur, verum etiam propter
adjutorium gratiae, quod ne peccemus accipimus, id
est, ita liberi efficimur, Deo nostra itinera dirigente,
ut non nobis dominetur omnis iniquitas <note>(Psal. CXVIII,
133)</note>: dominica testatur oratio, ubi non solum dicimus, <hi>Dimitte nobis debita nostra,</hi> 
 propter mala quae
fecimus; verum etiam, <hi>Ne nos inferas in tentationem <note>(Matth. VI, 12, 13)</note>
            </hi>,
propter hoc utique ne mala faciamus:
unde et Apostolus dicit, <hi>Oramus autem ad
Deum, ne quid faciatis mali <note>(II Cor. XIII, 7)</note>
            </hi>. Quod si
<pb n="1535"/>
ita esset in potestate, quomodo fuit ante peccatum,
priusquam esset natura humana vitiata; non utique
posceretur orando, sed agendo potius teneretur. Verum
quoniam post pristinam ruinam tam gravem, ut
in hujus mortalitatis miseriam caderemus, prius Deus
certare nos voluit, donans nobis ut ejus agamur Spiritu,
et mortificemus opera carnis, atque ipso dante
victoriam per Dominum nostrum Jesum Christum, in
aeterna cum illo postea pace regnemus; profecto nisi
Deus adsit, nemo est idoneus certare cum vitiis: ne
sine certamine pertrahatur ab eis, aut ne jam certans
in ipsa eorum conflictatione vincatur. Ideo in hoc
agone magis nos Deus voluit orationibus certare,
quam viribus; quia et ipsas vires, quantas hic habere
nos competit, ipse subministrat certantibus, quem
rogamus. Si ergo hi, quorum contra carnem jam spiritus
concupiscit, ad actus singulos indigent Dei gratia,
ne vincantur: qualem libertatem voluntatis habere
possunt, qui nondum de potestate eruti tenebrarum,
dominante iniquitate, nec certare coeperunt;
aut si certare voluerunt, nondum liberatae voluntatis
servitute vincuntur?</p>
        </div3>
<div3>
          <head>XVI.</head>
          <p>
 JUL. Nescio sane, utrum hic jam coactus inopia,
tam ineptum, tam imbecillum aliquid moliaris,
ut dicas, nullis te quidem rationibus docere posse
Adam bonum a Deo conditum, sed ad hoc credendum
sola esse lectionis auctoritate contentum, qua post
formatum hominem sexto jam die communiter de
omnibus creaturis refertur, <hi>Et vidit Deus omnia quae
fecit, et ecce bona valde <note>(Gen. I, 31)</note>
          </hi>. Quod non pro
opificis dignitate, non pro appensione ejus justitiae,
sed pro testimonio, quo communiter quae creata sunt,
bene facta dicuntur, Adam quoque haud iniquum
aestimes institutum. Porro licet hoc Manichaeum tam
leviter pulset, ut rideat: Traducianum tamen revinctum
exponit nobis. Ut enim nullo testimoniorum
divinorum in hanc rem populos congregemus: Apostoli
solius auctoritate praescribimus, qui cum foedum
praevideret errorem, celso adversum vos ore detonuit
dicens, <hi>Quoniam omnis creatura Dei bona est <note>(I Tim.
IV, 4)</note>
          </hi>. Si ergo ad probandum bonae naturae primum
hominem fuisse formatum, sufficit hoc quod dicit
Moyses, universa Deum bene condidisse, perque hoc
tu cum peccato creari a Deo Adam non potuisse contendis,
quia bonus inter reliqua legitur institutus:
iisdem lineis referemus, per hoc nullum posse cum
peccato nasci, quoniam ab Apostolo omnis creatura
Dei bona esse defenditur. Quid ergo his disputationibus
actum est? Videlicet, ut id quod ratio indagarat,
optio quoque indicti inter te et Manichaeum praelii publicaret:
ut cum proposito certamine ne unum quidem
telum sine tua pernicie in praeceptorem tuum vibrare
 posses; multo manifestissime reluceret, vos
et Manichaeos in unum impietatis corpus obscena coaluisse
concordia. Quid enim potest esse tam junctum,
<pb n="1536"/>
quam quod nec discriminum separatur incursu?
Omni exitio Manichaei, Traducianorum dogma commoritur:
nihil est quod illum feriat, et te relinquat.
Una vobis sunt instituta, una mysteria, unaque pericula:
et substomacharis, si senis Manis soboles nuncupere?
</p>
          <p>AUG. Ita dicis me nullis rationibus docere posse,
Adam bonum a Deo conditum, quasi tecum inde confligam.
Nonne bonum conditum Adam, non ego tantum,
nec tu, sed ambo dicimus? Ambo enim dicimus
bonam esse naturam, quae posset non peccare,
si nollet: sed cum ego eam meliorem asseram quam
tu, quoniam dico etiam eam mori non potuisse, si
peccare noluisset; quid est, quod dicis, nullis rationibus
a me doceri posse, Adam bonum a Deo conditum,
cum rationibus meis magis bonus ostendatur
esse quam tuis? Meis quippe ostenditur, non solum
potuisse non peccare, si nollet; sed nec mori, si peccare
noluisset: tuis autem, ita mortalem factum, ut
sive peccaret, sive non peccaret, moriturus esset.
Quod in episcopali judicio Palaestino, cum Pelagio
fuisset objectum, ne damnaretur, ipse damnavit <note>(De Gestis Pelagii, nn. 24, 57, 60)</note>;
et est a semetipso
damnatus, quod de homine haeretico dicit Apostolus <note>(Tit. III, 10, 11)</note>.
Dico etiam, non timuisse
Adam mortem, in cujus erat potestate non mori: tu
autem necessitatem habuisse moriendi, etiam sine
ulla necessitate peccandi. Quem si dixeris mortem
timuisse etiam ante peccatum, quid dicis nisi miserum
creatum? Si autem ne miser esset, mortem,
quamvis futuram, non tamen timuit; certe suam prolem,
cui timorem mortis congenuit, procul dubio
miseram genuit. Quis enim neget, ita homines natura
mortem timere, ut eam nonnullos vix rara
animi magnitudo faciat non timere? Itemque addo
ego ad bonitatem conditionis Adae, quod in eo caro
adversus spiritum non concupiscebat ante peccatum:
tu autem, qui talem dicis carnis concupiscentiam,
qualis nunc est, in paradiso futuram fuisse, si nemo
peccasset, talemque in illo fuisse et prius quam peccaret;
addis ejus conditioni et istam miseriam per
spiritus carnisque discordiam. Cum ergo tot tantisque
rationibus Adam meliorem, quam tu eum dicis, et
feliciorem conditum ostendam; quid tibi visum est
tanta vecordia delirare, ut diceres, <hi>nullis me rationibus
docere posse, Adam bonum a Deo conditum, sed
ad hoc credendum sola esse auctoritate lectionis contentum,
quia scriptum est, fecisse Deum omnia bona valde?</hi> 
Non usque adeo sum pistillo, sicut conviciaris,
obtunsior <note>(Supra, lib. 2, cap. 117)</note>, ut Manichaeo
redarguendo libri hujus divini auctoritatem, qua
non tenetur, objiciam. Tibi hanc objicio, quando res
postulat, quoniam mihi tibique communis est. Manichaeum
vero non de opificio Dei, quod ipse negat,
creaturas istas bonas esse convinco; sed de illarum
bonitate potius compello, bonum eas habere opificem
confiteri. Quod autem ait Apostolus, quem se Manichaei
accipere profitentur, <hi>Omnis creatura Dei bona
est;</hi> quoniam de qua creatura loqueretur apertum est,
<pb n="1537"/>
validum esset adversus eos testimonium, nisi etiam
Libris canonicis, quos accipiunt, quasdam falsas
sententias permixtas esse contenderent. Ac per hoc
de bonitate creaturarum semper sunt urgendi, ut earum
bonum Deum, quod negant, fateantur auctorem.
Porro creaturae omnes ita sunt bonae, ut etiam ipsas,
quae cum vitiis creantur, ratio bonas esse demonstret,
ipsorum quoque attestatione vitiorum; quia vitium
contra naturam est: nisi enim natura ipsa recte placeret,
nullo modo recte ipsius vitium displiceret. Hoc
contra Manichaeos, qui putant etiam ipsa vitia naturas
esse atque substantias, in quibusdam nostris
opusculis copiosius disputatur, ostenditurque vitium
natura non esse; et quia contra naturam est, ideo
malum esse; ac per hoc naturam in quantum natura
est, bonum esse: unde colligitur, non esse creatorem
naturarum nisi creatorem bonorum, ac per hoc bonum;
sed creaturis suis magna differentia et summa
bonitate meliorem, qui non potest omnino vitiari, non
perceptione gratiae, sed proprietate naturae. Naturae
igitur creatae, sive quae sine vitio sunt, sive quae natae
vitiantur, sive quae vitiatae nascuntur, illum creatorem
nisi eum qui bona creat, habere non possunt;
quia in quantum naturae sunt, bonae sunt, etiam quaecumque
vitiatae sunt. Non enim vitiorum, sed naturarum
auctor est, creator illarum. Nam et auctor ipse
vitiorum natura bonus est, quam Deus fecit; sed vitio
malus est, quo ipse a bono conditore mala voluntate
defecit. Itaque Manichaeorum errorem ratio ista
vera convincit, qui nolunt recipere auctoritatem, sive
qua dictum est, <hi>Fecit Deus omnia, et ecce bona valde,</hi> 
quando adhuc nullum erat malum; sive qua dictum
est, <hi>Omnis creatura Dei bona est,</hi> quando jam erat hoc
saeculum malum, cum Deus sit utique factor omnium
saeculorum. Tu autem, qui hanc recipis auctoritatem
divinorum eloquiorum, ut ea merito possis urgeri,
cur non attendis in eo libro, ubi legitur Deum fecisse
omnia bona valde, omnium locorum optimum
plantatum esse paradisum, ubi Deus usque adeo nihil
mali esse voluit, ut nec imaginem suam ibi esse permitteret,
posteaquam propria voluntate peccavit <note>(Gen.
II, 8; III, 23, 24)</note>? Et tamen vos in tantae felicitatis
et decoris locum, ubi nec ligni, nec feni, nec pomi,
nec cujusquam vel frugis vel pecoris vitium esse potuisse
vel posse credendum est, omnia humanorum
corporum et ingeniorum vitia non dubitatis inducere,
cum quibus homines nasci, dolere vos sinimus, non
negare. Necesse est enim ut doleatis, quando quid respondeatis
non invenitis, et tam pravam sententiam
mutare non vultis, quae vos inevitabili necessitate
compellit in loco tantae beatitudinis et pulchritudinis
constituere caecos, luscos, lippos, surdos, mutos,
claudos, deformes, distortos, tineosos, leprosos, paralyticos,
epilepticos, et aliis diversis generibus vitiosos,
atque aliquando etiam nimia foeditate et membrorum
<pb n="1538"/>
horribili novitate monstruosos. Quid dicam de
vitiis animorum, quibus sunt quidam natura libidinosi,
quidam iracundi, quidam meticulosi, quidam
obliviosi, quidam tardicordes, quidam excordes atque
ita fatui, ut malit homo cum quibusdam pecoribus,
quam cum talibus hominibus vivere? Adde gemitus
parientium, fletusque nascentium, cruciatus dolentium,
languentium labores, tormenta multa morientium,
et pericula multo plura viventium. Haec omnia,
atque alia talia, sive pejora, quae verbis congruis saltem
breviter commemorare quis sufficit? secundum
errorem vestrum, sed plane contra pudorem vestrum,
aut fronte improbissima, aut manu fronti opposita, in
Dei paradiso cogimini collocare, et dicere futura et
ibi haec fuisse, etiamsi nemo peccasset. Dicite, dicite:
cur enim revereamini dehonestare tot ac tantis vitiis
et calamitatibus locum, quem nefario dogmate a vobis
facitis alienum? Nam si aliquando illuc intrare disponeretis,
nunquam illic talia poneretis. Aut si vincit
pudor in cordibus vestris, et in loco tali talia constituere
erubescitis, horrescitis, obmutescitis, et tamen
errori vestro, quo non creditis humanam naturam
primi hominis praevaricatione vitiatam pertinaciter
adhaerescitis; respondete Manichaeis unde sint ista, ne
illi ea de commixtione alienae malaeque naturae esse
concludant. A nobis enim cum hoc requiritur, respondemus
non haec esse de permixtione alienae, sed
de nostrae praevaricatione naturae, per eum qui in
paradiso dejectus, et de paradiso ejectus est, ne in
loco beatitudinis maneret natura damnata, et vitia vel
supplicia, quae posteros ejus merito fuerant secutura,
in eo loco essent, ubi nulla esse sinuntur mala. Vos
autem dum negatis ista vel deformia vel aerumnosa de
meritis vitiatae nostrae naturae venire, commixtionem
permittitis alienae, atque ita miseri et Manichaeos
adjuvare cogimini, et mala illa in paradisum revocat
error vester, unde illa abstulerat pudor vester.</p>
        </div3>
<div3>
          <head>XVII.</head>
          <p>
 JUL. At contra vide quam adversus te et
Manichaeum, cujus te semper ruina convolvit, verus
sit nobis conflictus, et de eo celer triumphus. Omnia
illa, quae in vituperationem divini operis evomuit,
primae statim definitionis aratro circumscribimus;
cogimusque ut explicet, quid putet esse peccatum,
quod claret nihil esse aliud, quam voluntatem appetentem
quod justitia vetat, et unde liberum est abstinere.
Quo constituto, omnes illi oblocutionum rubi,
qui concretionem corporum pupugerant, radicitus, et
ut ille ait, eradicitus monstrantur evulsi <note>(Cicero, lib. 2
de Finibus)</note>. Jam vero affectus timoris et sensus doloris,
per quos in naufragia hominum cieri tempestatem
putavit, non solum nullius mali coactores, sed
cum repagulum bonae voluntatis nacti sunt, adjutores
et pervectores justitiae perdocentur. Quis enim
formidaret judicium, nisi timoris admonitu? Quis
poenitentiae gemitibus juvaretur, nisi doloris et internae
aegritudinis expiatu? Quid postremo severitas
judicantis valeret, nisi voluntaria peccata illati cruciatus
<pb n="1539"/>
aerumna puniret? Quorum omnium testimonio
apparet, nihil aliud esse peccatum, quam voluntatem
liberam despicientem praecepta justitiae; aliterque non
stare justitiam, quam si illud imputet in peccatum,
cujus noverit fuisse liberam cautionem: ac per hoc
nulla lege, ea quae naturalia sunt, in culpam posse
reputari; nec quemquam suscipere crimen, quod non
ipse commiserit, cum vitare possit. Qua potentia
Manichaeus et Traducianus consumitur, qui effossis
totius intelligentiae oculis, rem voluntatis conatur
seminibus admovere.
</p>
          <p>AUG. His tuis erroribus jam saepe respondimus:
unde qui ea legunt, et memoriae commendant, non
ubique desiderant responsionem meam, ubicumque
tu repetis verbositatem tuam. Sed ne quisquam queratur,
ignoscentibus mihi celerioribus ingenio, etiam
tardiusculis deesse non debeo. Ecce et hic tibi respondeo
de peccati definitione, qua te multum adjuvari
putas. Illud quod peccatum ita est, ut non sit etiam
poena peccati, definitio ista determinat, qua dicitur,
Peccatum est voluntas appetens quod justitia vetat,
et unde est liberum abstinere. Quod maxime ad illum
pertinet, ex cujus peccato illo magno posteris ejus
est exorta miseria per grave jugum a die exitus de
ventre matris eorum, et per corpus corruptibile quod
aggravat animam. Ille quippe lege brevissima accepta
sciebat quid vetaret justitia; et inde illi utique liberum
fuerat abstinere, nondum adversus ejus spiritum
carne concupiscente, propter quod malum etiam fidelibus
dictum est, <hi>Ut non ea quae vultis faciatis <note>(Galat.
V, 17)</note>
            </hi>. Caecitas igitur cordis, qua nescitur quid
justitia vetet, et violentia concupiscentiae, qua vincitur
etiam qui scit unde debeat abstinere, non tantum
peccata, sed poenae sunt etiam peccatorum. Et ideo
non includuntur illa definitione peccati, qua non definitum
est nisi peccatum solum, non quod est et poena
peccati. Cum enim quis ignorat quid facere debeat,
et ideo facit quod facere non debeat; non ei fuit
liberum abstinere, unde abstinendum esse non noverat.
Itemque ille qui, ut dicitis, non origine, sed
consuetudine premitur, ut exclamet, <hi>Non quod volo,
facio bonum; sed quod nolo malum, hoc ago <note>(Rom. VII,
15)</note>
            </hi>, quomodo ei liberum est abstinere ab eo malo,
quod non vult et facit, odit et agit? His autem poenis
carere si esset in hominum potestate, non Deus
rogaretur, et contra caecitatem, ubi ei dicitur, <hi>Illumina
oculos meos <note>(Psal. XII, 4)</note>
            </hi>; et contra iniquam cupiditatem,
ubi ei dicitur, <hi>Non dominetur mihi omnis
iniquitas <note>(Psal. CXVIII, 133)</note>
            </hi>. Porro si etiam peccata
ideo ista non essent, quia non ab eis liberum est
abstinere, non diceretur, <hi>Delicta juventutis meae et
ignorantiae meae ne memineris <note>(Psal. XXIV, 7)</note>
            </hi>: non diceretur, <hi>Signasti peccata mea in sacculo, et adnotasti
si quid invitus admisi 
 <note>(Job XIV, 17, sec. LXX)</note>
            </hi>.
Illa ergo definitione peccati, quale commisit Adam,
qui sciebat quid vetaret justitia, et non inde abstinuit,
<pb n="1540"/>
unde illi liberum fuerat abstinere, vincuntur
Manichaei; sed a nobis, quia hinc esse originem dicimus
malorum humanorum, quibus videmus et parvulos
aggravari, et propter quod etiam illud scriptum est,
cum de peccatis ageretur: <hi>Quia non est mundus a sordibus,
nec infans cujus est diei unius vita super terram <note>(Job XIV, 4, sec. LXX)</note>
            </hi>.
Tu autem hoc negans, nostram
quidem naturam, ne liberatorem misera inquirat,
conaris perniciosa defensione plus premere: Manichaeum
vero, cum quaeritur unde sit malum, alienam
Deo coaeternam permittis introducere. Neque enim
ille, unde naturam culpet humanam, timoris affectum
et sensum doloris impingit: quae duo tu adversus
eum putasti esse laudanda, quia scilicet  « timor
et dolor adjutores et provectores justitiae perdocentur; » 
dum non peccat homo timore judicii, aut peccasse
se dolet aculeis poenitendi. Non hoc a te quaeritur;
sed quid sit poena timoris in parvulis, qui peccata
non fugiunt, et cur tantis doloribus affligantur,
qui peccata non faciunt. Tu nempe dixisti,  « Quid severitas
judicantis valeret, nisi voluntaria peccata illati cruciatus
aerumna puniret? »  Qua ergo justitia, quorum
voluntaria peccata nulla sunt propria, illati cruciatus
aerumna parvuli puniuntur? In his certe apparet vana
et inepta esse tua praeconia, quibus timorem doloremque
laudasti. Gravia sunt quippe ista supplicia,
quae non paterentur ab exortu recentes et novae imagines
Dei sub justissimo judicio et omnipotentia Dei,
si meritum non traherent originalis veterisque peccati.
Denique in paradiso, si nemo peccasset, et provenisset
conjugatorum ex illa veraci Dei benedictione
fecunditas, absit ut quisquam ibi vel magnorum vel
pusillorum pateretur ista tormenta. Non solum enim
dolor, quod valde manifestum est; sed etiam timor,
divina Scriptura testante, tormentum habet <note>(I Joan.
IV, 18)</note>: absit ergo ut in loco illius felicitatis essent
ulla tormenta. Proinde in aetate qualibet, nemine terrente
quid timerent? nemine laedente quid dolerent?
In hoc autem praesenti saeculo maligno, quod ut nostris
miseriis perageretur, de paradiso deliciarum
projecti sumus, in his etiam quibus peccata dimissa
sunt, timorum et dolorum aerumna permanet, ut nostra
de saeculo futuro fides, ubi nulla erunt ista, non
solum in nostris, verum etiam in nostrorum parvulorum
aerumnis probetur: quia non eos ideo regenerari
volumus, ut non patiantur haec mala; sed ut in regnum,
in quo talia non erunt, pervehantur. Hanc fidem
veram atque catholicam tibi respuenti, et vano
buccarum strepitu refutare conanti, cum Manichaeus
ingesserit quaestionem unde mala sint parvulorum,
omnis tua loquacitas obmutescet: quoniam neganti
originale peccatum, mox ille collidet frontem tuam,
et mali naturam introducet alienam. Non autem timet
catholica fides, quod tibi videtur,  « rem voluntatis non
posse seminibus admoveri; »  cum audiat dicentem
Deum, reddi peccata patrum in tertiam et quartam
<pb n="1541"/>
progeniem filiorum <note>(Exod. XX, 5; XXXIV, 7)</note>. Utique
res voluntatis, qua peccant patres, seminibus admovetur,
quando in filios vindicatur: et pater Abraham,
ut decimaretur a Melchisedech, voluntate illi sacerdoti
decimas dedit; et tamen etiam filios ejus, quia
in lumbis erant ejus, tunc esse decimatos sacra Scriptura
testatur <note>(Hebr. VII, 9, 10)</note>; quod profecto non
fieret, si non posset res voluntatis admoveri seminibus.</p>
        </div3>
<div3>
          <head>XVIII.</head>
          <p>
 JUL. Sed proh Dei nostri atque hominum
fidem! Haeccine potuisse commentorum prodigia reperiri,
ut dedita opera impensoque studio in perversum
conentur omnia asserere! Quid enim tam prodigiale,
quam quod Poenus eloquitur? Ea, inquit, quae
erant naturalia, perpetua non fuerunt; et illa, quae
studio suscepta sunt, primis coagulis adhaesere membrorum.
Bonus, inquit, Adam factus est, habuit innocentiam
naturalem; caeteris etiam creaturis peculiari
nobilitate praelatus, similitudine sui Conditoris
enituit. Liberum arbitrium in conditione suscepit, ut
in quam vellet partem suopte judicio moveretur, facultatemque
vel ad bonum vel ad malum accedendi,
vel ab utroque recedendi, ipsa facturae suae, qua caeteris
antistabat, conditione sortitus est. Sed quoniam
emancipato judicio usurpavit pravam animi liberi voluntatem,
illa omnia, quae ingenita constabat, evertit;
solumque peccatum et peccandi necessitas ei inseparabiliter
adhaesit. Hoc est, quod dixi prodigiale commentum.
Inaudita quippe deformitas est dicere: Bene
institutum est animal, in quo amissibilia fuerunt bona
etiam naturalia, cui inseparabiliter adhaeserunt mala
vel voluntaria.
</p>
          <p>AUG. Cum dicitur:  « Bene institutum est animal,
in quo amissibilia fuerunt bona etiam naturalia, cui
inseparabiliter adhaeserunt mala voluntaria; prodigiale » 
putas  « esse commentum: »  et haec a nobis dici,
tam vehementer et acriter commoveris, ut exclames
in Dei atque hominum fidem, tanquam vim patiaris
quia ista dicuntur. Sed, quaeso, terribiles impetus
pone, et quietior attende quid dicam. Si quisquam
voluntate se excaecet, nonne amittet naturale bonum,
id est visum, et ei malum voluntarium, id est caecitas,
inseparabiliter adhaerebit? Numquid ideo male est
animal institutum, cui fuit amissibile naturale bonum,
et inseparabile voluntarium malum? Cur ergo non potius
ego exclamem, Proh Dei nostri atque hominum
fidem! Haeccine tam manifesta et ante oculos constituta
ab homine non videri, qui valde acutus, et eruditus,
et philosophaster, et dialecticus vult videri?
Quis enim quodlibet membrum si voluntate sibi amputat,
non amittit naturale incolumitatis bonum; et
sumit inseparabile detruncationis malum? Sed forsitan
dicas, in bonis corporis posse ista contingere, non
in animi. Cur ergo quando dixisti  « naturalia bona,
vel voluntaria mala, »  non addidisti animi, ne de corporis
bonis et malis tua destrueretur praeceps et inconsiderata
<pb n="1542"/>
sententia? An fortassis oblitus es? Sinamus;
humanum est: sed in medium procedit homo
ille qui clamat, <hi>Non quod volo, facio bonum; sed quod
nolo malum, hoc ago <note>(Rom. VII, 15)</note>
            </hi>: et ostendit tibi nonnulla bona animi sic perire per voluntatem malam,
ut non possint redire per bonam, nisi Deus faciat
quod non potest homo, cui et lumina potest
reddere voluntate caecata, et membra voluntate truncata.
Deinde, qui de ipso diabolo responsurus es, qui
bonam voluntatem irreparabiliter perdidit? An eam
reparari posse dicturus es? Aude, si potes. An potius
confiteberis, quod in mentem tibi etiam ista non
venerint, et horum oblivio te fecerit temerariam praecipitare
sententiam? Me ergo saltem commemorante,
te corrige. An pertinacia corrigere non permittit, quod
inconsulta temeritas dixit, et pudor emendationis lapsum
confirmat erroris? Deus, ut video, pro te rogandus
est: quem rogabat Apostolus pro Israelitis, ut
sanaret eos, qui ignorantes Dei justitiam, et suam justitiam
volentes constituere, justitiae Dei subjecti
non erant <note>(Id. X, 1, 3)</note>. Tales enim estis et vos,
qui justitiam vestram vultis constituere, quam vobis
vos facitis ex vestro libero arbitrio; non ex Deo poscitis
et sumitis veram, quae dicta est justitia Dei;
non illa qua justus est Deus, sed, quae datur ex Deo;
sicut Domini est salus <note>(Psal. III, 9)</note>, non qua Dominus
salvus fit, sed qua salvos facit. Unde dicit idem apostolus: <hi>Ut inveniar in illo non habens meam justitiam,
quae ex lege est; sed eam, quae est ex fide, justitiam ex
Deo 
 <note>(Philipp. III, 9)</note>
            </hi>. Ipsa est justitia Dei, quam nesciebant
Israelitae, et suam volebant constituere, quae
ex lege est: quam Paulus destruens, non legem utique
destruebat, sed eorum superbiam, qui legem sibi
sufficere putabant, tanquam per liberum arbitrium
justitiam legis implentes, et ignorabant Dei justitiam,
quae datur ex Deo, ut quod lex jubet, subveniente illo
fiat, cujus sapientia legem et misericordiam in lingua
portat <note>(Prov. III, 16, sec. LXX)</note>: legem, quia jubet;
misericordiam, quia juvat, ut fiat quod jubet. Hanc
Dei justitiam concupisce, o fili Juliane, noli in tua virtute
confidere: hanc, inquam, Dei concupisce justitiam;
quam donet tibi Dominus concupiscere, donet
tibi Dominus et habere. Noli istum Poenum monentem
vel admonentem terrena inflatus propagine spernere.
Non enim quia te Apulia genuit, ideo Poenos
vincendos existimes gente, quos non potes mente.
Poenas potius fuge, non Poenos: nam disputatores
Poenos non potes fugere, quamdiu te delectat in tua
virtute confidere; et beatus enim Cyprianus Poenus
fuit, qui dixit,  « In nullo gloriandum, quando nostrum
nihil sit »  <note>(Ad Quirinum, lib. 3, cap. 4)</note>.</p>
        </div3>
<div3>
          <head>XIX.</head>
          <p>
 JUL. Hic dicat aliquis, Quid ergo? tu negas
illam innocentiam, in qua fuerat conditus, spontanei
peccati admissione corruptam? Nam etsi possibilitas
revertendi ad bonum commissa iniquitate non pereat;
<pb n="1543"/>
tamen certum est meritum innocentiae, cum qua
humanum procedit exordium, voluntatis vitio deperire.
At ego ita id esse non abnuo: sed illud est,
quod his illuminatum exemplis volo, quia cum talis
sit conditio facta qualitatum, per quas boni et mali
dicimur, ut sub jure agitent voluntatis; tamque hoc
sit serio constitutum, ut nec innocentia, quae pro
dignitate auctoris officium antevenit voluntatis et naturalis
est; tamen nulla se potestate in animo repugnante
custodiat, longe longeque amplius hoc in mali
parte jus valeat, ut nullam in rationis exitium tyrannidem
capessat culpa voluntate suscepta. Et si bona
qualitas, cum qua factus est homo, immutabilis non
fuit (falso enim diceretur liber homo, si motus proprios
variare non posset): multo magis qualitas mala
fieri non potuit, ut immutabilis et rationalis: ne
illa ratio libertatis praejudicium a mali parte sentiret,
quod propter statum suum nec a boni portione pertulerat.
</p>
          <p>AUG. Ecce tu quoque invenisti, et quamvis serius,
tamen aliquando tibi venit in mentem, unde tua temeraria
sententia destruatur: dixisti quippe, naturale
bonum, quod est innocentia, posse voluntatis vitio
deperire: ac per hoc tam magnum bonum, quod ita
pertinet ad naturam, non corporis, sed ipsius animi,
ut cum ipso bono Deus hominem fecerit, amissibile
esse monstrasti: quod si ante tibi venisset in mentem,
non putares prodigialiter et nimium deformiter
dici,  « Bene institutum est animal, in quo amissibilia
fuerunt bona etiam naturalia: »  amissibilia enim tu
putasti esse, sed voluntaria, vel bona, vel mala; naturalia
vero soles inamissibilia praedicare. Tu enim
et alibi dicis, quia  « naturalia ab initio substantiae
usque ad terminum illius perseverant »  <note>(Supra, lib. 2,
cap. 76)</note>: ad hoc ut liberum arbitrium, quod homini
Deus, cum eum crearet, dedit, amitti non posse contendas;
praecipue asserens naturalia bona voluntariis
malis perire non posse. Et ideo dicitis, quod in perversum
omnia conemur asserere, tanquam dicamus non
posse amitti voluntaria mala, posse autem naturalia
bona: quod nos quidem non dicimus; utraque enim
dicimus amitti posse; sed mala quae invehuntur per voluntatem
liberam, per divinam indulgentiam posse
amitti, vel per humanam voluntatem, sed a Deo liberatam,
et a Domino praeparatam. Verum tu qui dicis,
amitti posse per voluntatem malam, sed voluntaria
bona, non naturalia, ecce invenisti, atque ipse dixisti
innocentiam, quod est naturale bonum, amitti posse
per voluntarium malum. Et innocentia, si bene attendas,
majus bonum est, quam liberum arbitrium:
quia innocentia res bonorum est, liberum vero arbitrium
et bonorum est, et malorum. Utrum autem
mala voluntate sic pereat innocentia, ut possit bona
voluntate reparari, non contemptibilis quaestio est.
Sicut enim si voluntate amputentur corporis membra,
non restituuntur itidem voluntate; ita videndum
est, an in re quidem dissimili, id est, in animo tale
<pb n="1544"/>
aliquid de innocentiae perditione contingat, et voluntario
motu perire possit, redire non possit. Nam et
sacra virginitas, si per impudicam pereat voluntatem,
ad pudicitiam rediri potest, ad virginitatem non
potest. Sed adhuc respondetur, et integritatem virginitatis
 in corpore, non utique animi esse, sed corporis:
cum vero de innocentia disputatur, et tamen
considerandum est, utrum ad justitiam voluntate
redeat qui peccaverit, non ad innocentiam; sicut illa
ad pudicitiam, non ad virginitatem redit. Nam sicut
injustitia justitiae; ita innocentiae velut ejus contrarium,
non injustitia, sed reatus opponitur, qui hominis
voluntate non tollitur, etsi ejus voluntate sit factus.
Non enim verum videt, qui putat reatum sibi ipsi
tollere poenitentem; quanquam et ipsam poenitentiam
Deus det, quod Apostolus confirmat dicens, <hi>Ne forte
illis Deus det poenitentiam <note>(II Tim. II, 25)</note>
            </hi>: sed reatum
apertissime Deus tollit, homini dando indulgentiam;
non sibi ipse homo, agendo poenitentiam. Debemus
quippe illum recolere, qui locum poenitentiae non invenit,
quamvis cum lacrymis quaesierit eam <note>(Hebr.
XII, 17)</note>. Ac per hoc et poenitentiam egit, et reus remansit,
quia veniam non accepit: et illi qui dicent
inter se, <hi>poenitentiam agentes, et per angustiam spiritus
gementes, Quid nobis profuit superbia <note>(Sap. V, 3, 8)</note>
            </hi>, etc.?
rei utique in aeternum, non accepta venia, permanebunt:
sicut etiam ille de quo Dominus ait, <hi>Non remittetur
ei, sed reus erit aeterni peccati <note>(Marc. III, 29)</note>
            </hi>.
Ecce inventa est innocentia magnum hominis bonum,
atque ita naturale, ut cum illa sit conditus primus
homo, et sicut vos dicitis, cum illa nascitur omnis
homo, quae tamen hominis voluntate perdi potest,
non potest reddi: et reatus magnum malum innocentiaeque
contrarium, quod tamen potestas hominis,
cum sit voluntarium, possit inferre, nec possit auferre.
Videsne quemadmodum generalis tua regula
illa frangatur, qua putabas naturale bonum, nos voluntate
non perdere; quando inventum est quod non
solum pereat, sed nec redeat voluntate, duntaxat
humana? Deus autem potest hominem reatu ablato
ad innocentiam revocare. Cur ergo non credis libertatem
bene agendi voluntate humana perire potuisse,
nec redire posse, nisi divina voluntate; cum audias
hominem dicentem, <hi>Non quod volo, facio bonum; sed
quod nolo malum, hoc ago;</hi> et post verba talia clamantem, <hi>Quis me liberabit?</hi> 
 ac subjicientem, <hi>Gratia
Dei per Jesum Christum Dominum nostrum <note>(Rom. VII,
15, 24, 25)</note>
            </hi>?  « Sed falso, »  inquis,  « diceretur liber
homo, si motus proprios variare non posset. »  Nec
te vides ipsi Deo tollere libertatem, et nobis, quando
cum illo in regno ejus immortales vivere coeperimus,
nec motus nostros, nunc in bonum, nunc in malum
nobis erit possibile variare; et tamen tunc felicius
liberi erimus, quando non poterimus servire peccato,
sicut nec ipse Deus: sed nos ipsius gratia, ille vero
sua natura.</p>
<pb n="1545"/>
</div3>
<div3>
          <head>XX. </head>
          <p>
JUL. Deinde quis parasitus ita militis gloriosi
vires assentationibus extulit, ut Traducianus diaboli?
Quod de ponderibus affectuum agnosci licet. Fecit
siquidem Deus hominem, materiam ipsam limi venerabili
dignatione contrectans, quae in formam hominis
auctoris sui manum subacta sequeretur. Steterat jam
absolutum, caeterum pallens frigensque simulacrum,
spiritum quo niteret et vigeret opperiens. Tunc augustissimo
auctoris afflatu creatus et inspiratus animus,
viscera impleta commovit: tunc omnes sensus
in apparatum propriorum munerum suscitati sunt.
Dedit habitator ingressus visceribus colorem, sanguini
calorem, membris vigorem, cuti nitorem. Vide
quod negotium in formando et animando homine
pietas divina suscepit. Verum nec perfectum eum
reliquit familiaritas Conditoris: transfertur ad amoeniorem
locum, et quem clementer fecerat, munifice
locupletat. Nec hoc tamen praestitisse contentus, illustrat
eum impertitione colloquii: dat ei praeceptum,
ut libertatem suam intelligens, videret sibi suppetere
per quod fieret amicior Conditori: quod praeceptum
non in multa distenditur, ne quid oneris de multiplicata
lege sentiret; sed interdictu unius pomuli,
testimonium devotionis expetitur. Postea quoque ut
haberet consortem, per quam pater fieret, denuo illius
manus, qua conditus erat, nobilitatur attactu; divino
quoque subinde colloquio fovetur atque honoratur.
Haec ergo a Deo praestita tam longa, tam multa, tam
grandia, instituta, munera, praecepta, colloquia, nullam
fecerunt homini boni necessitatem: at e regione
diabolus non minus timide, quam callide, exigua cum
muliere verba commiscuit; et tantum virium habuisse
dicuntur, ut continuo in conditionem naturalium verterentur;
imo ingenita cuncta subruerent, facerent
perpetuam mali necessitatem, et dominum ac possessorem
imagini Dei diabolum imponerent. Quid ergo
fortius, quid excellentius, quid magnificentius adversaria
potestate, si tantum levi confabulatione fecit,
quantum Deus nec operibus suis potuit, nec muneribus
obtinere? Manifestum est itaque, in ejus vos parte
consistere, cujus tam immodice potentiam praedicatis;
nec in cultum Dei nostri ullum habere consortium,
quem nos ut aequissimuni, ita omnipotentissimum
confitemur, qui potens est, et veritas in circuitu
ejus, qui humiliat sicut vulneratum superbum; id est,
diabolum et Manichaeum, vosque ejus asseclas calumniantes
naturam, ne vos sponte peccare fateamini.
Ipse ergo Deus noster in virtute brachii sui disperdit
inimicos suos <note>(Psal. LXXXVIII, 9, 11)</note>, per quod nihil
aut a vobis, aut a Manichaeis afferri potuit, quod non
veritatis ejus fulmine dissiliret.
</p>
          <p>AUG. Assentatores diaboli non sumus; nec ejus
potestatem, quae Dei subjecta est potestati, adulatorio,
sicut nobis conviciamini, praeconio laudis extollimus.
Sed utinam vos non ejus milites essetis, sicut omnes
haeretici: quorum ille dogmata in quos potuerit, per
<pb n="1546"/>
vestras linguas velut tela mortifera jaculatur. Dicit
Apostolus, <hi>Gratias agentes Patri, idoneos facienti nos
in partem sortis sanctorum in lumine; qui eruit nos de
potestate tenebrarum, et transtulit in regnum Filii charitatis
suae <note>(Coloss. I, 12, 13)</note>
            </hi>: et vos istas gratias pro
parvulis nos agere prohibetis, asserentes eos non esse
sub potestate diaboli; utquid, nisi ut inde non eruantur,
ne lucra diaboli minuantur? Dicit Jesus, qui secundum
hoc nomen suum, salvum facit populum suum
a peccatis eorum <note>(Matth. I, 21)</note>, <hi>Nemo intrat in domum
fortis, ut vasa ejus eripiat, nisi prius alligaverit
fortem <note>(Id. XII, 29)</note>
            </hi>: et vos in hoc populo Christi,
quem salvum facit a peccatis eorum, parvulos non
esse contenditis, quos ut propriis, ita nec originalibus
vultis obstrictos esse peccatis; et cum fallaci
vestro sermone minuitis vires ejus, quem dixit Veritas
fortem, errore vestro eum facitis ad obtinendos parvulos
fortiorem. Dicit Jesus, <hi>Venit enim Filius hominis
quaerere et salvum facere quod perierat <note>(Luc. XIX, 10)</note>
            </hi>:
et vos ei respondetis, Non opus est ut parvulos quaeras,
quia non perierant; atque ita cum ab eis Salvatoris
inquisitionem repellitis, potestatem contra eos
vulneratoris augetis. Dicit Jesus, <hi>Non est necessarius
sanis medicus, sed male habentibus; non veni vocare
justos, sed peccatores <note>(Matth. IX, 12, 13)</note>
            </hi>: et vos ei
dicitis, Non es ergo parvulis necessarius, quia nec
voluntate sunt propria, nec humana origine peccatores.
Cum ergo non salvos venire salvandos vetatis
ad medicum, diabolica in eis exercet pestis potentius
principatum. Quanto ergo est tolerabilius, ut tanquam
parasiti et assentatores diabolum falsis laudibus mulceatis,
quam sicut milites vel satellites eum dogmatum
falsitatibus adjuvetis? Copioso et ornato describis
eloquio, quomodo Deus ex limo formaverit hominem,
flando animaverit, paradiso locupletaverit, praecepto
adminiculaverit, tantamque curam, ne in aliquo eum
gravaret, habuerit, ut idem praeceptum non in multa
distenderet ne quid oneris homo, quem tanta benignitate
condiderat, de multiplicata lege sentiret. Cur
ergo nunc corpus corruptibile aggravat animam <note>(Sap.
IX, 15)</note>? cur ergo grave jugum est super filios Adam
a die exitus de ventre matris eorum <note>(Eccli. XL, 1)</note>?
quandoquidem ipsum Adam nec lege multiplicata
voluit aggravare. Nempe cernitis, quod si in paradiso
nemo peccasset, ita fecunditas conjugum genere humano
locum illum tantae felicitatis impleret, ut nec
animam corruptibile corpus gravaret, nec jugum
grave natos homines premeret, nec labor et dolor
miserandos parvulos erudiret. Unde ergo ista sunt,
quae utique non sunt de nescio qua mala, quam Manichaeus
fingit, aut credit, a nobis aliena, nobisque
permixta, nisi de nostra vitiata primi hominis transgressione
natura? Sed miraris homo acutus ac
prudens, et non existimas esse credendum, quod
diaboli exigua verba cum muliere commixta tantum
virium habuisse dicuntur, ut naturalia cuncta bona
perverterent: quasi hoc loquentis verba fecerint,
non consensus audientis. Non enim, ut dicis, pauca
verba serpentis in conditionem versa sunt naturalium:
<pb n="1547"/>
sed hominis voluntas perdidit bonum, quod
reddi non posset hominis voluntate, sed Dei, quando
reddendum et quibus reddendum, justissimus, potentissimus,
et misericordissimus judicabit: quemadmodum
in corpore, sicut jam diximus, voluntate
hominis potest ejus visus auferri; quod si fit, sequitur
caecitas, quam necessitas ferat, voluntas non auferat;
et in animo potest hominis voluntas innocentiam
ejus perdere, et non potest reddere. Illud potius
intuere, quod mala cum quibus nascuntur homines,
quae congenerari hominibus in paradisi felicitate non
possent, profecto nisi de paradiso exisset natura vitiata,
nunc eis congenerata non essent. Ista, quae
manifesta sunt, aspice. Non enim mortalium mala a
die exitus de ventre matris filiorum Adam, in obscuro
conjicimus; sed in luce clarissima cernimus. Haec
quia non sunt ex malae alienae commixtione naturae;
procul dubio ex depravatione nostrae sunt. Nec tibi
videatur indignum, quod subjecta est diabolo imago
Dei: hoc enim non fieret, nisi judicio Dei; nec removetur
ista damnatio, nisi gratia Dei. Qui enim naturae
excellentia, ut imago Dei esset, ad similitudinem
Dei factus est, non est mirandum, quia naturae depravatione,
vanitati similis factus est, unde dies ejus
velut umbra praetereunt <note>(Psal. CXLIII, 4)</note>. Tu dic, cur
innumerabiles imagines Dei in parvula aetate nulla
peccata facientes, non admittantur ad regnum Dei, si
non renascantur. Habent enim aliquid unde mereantur
jacere sub diabolo, propter quod non merentur
regnare sub Deo; cujus si lumini cohaereres, non
tanta arrogantia verba tua fulmini comparares.</p>
        </div3>
<div3>
          <head>XXI.</head>
          <p>
 JUL. Liquet igitur absolutissime, nullo Augustinum
a praeceptore suo differre, sed disputationibus
ejus non minus Adae, quam caeterorum naturam pessimam
definiri. Denique ut adhuc aliquid cum eodem
de his, quae egimus, disseramus: apparet te etiam
primi peccati non idem genus, quod aliarum putare
culparum. Nam cum dicis flagitia temporum secutorum
in naturam transire non posse, verbi gratia, ut
de peculatore, de parricida, de incesto orti filii generantum
peccatis nascantur obnoxii; nec ullum crimen
esse quod seminibus misceatur, praeter illud unum;
apertissime ostendis, illam inobedientiam non te ejusdem
generis arbitrari, cujus etium caeterae sunt. Vide
ergo, interrogatio nostra quantae sit brevitatis et
lucis. Si peccatum, quod Adam commisit, voluntate
susceptum est, et potuit fieri naturale; cur non haec
quae fiunt quotidie peccata, quae voluntas criminosa
committit, in deformitatem et praejudicia seminum
congeruntur? Quod si ista non minus atrocia, quam
plura, ingenerari nequeunt; qua lege, qua conditione,
quo privilegio illud solum vindicatur ingenitum?
Si unius generis peccata sunt, quae novimus,
quae lex arguit, quae aequitas punit, et illud primi hominis,
quod voluntate commissum et aequitate punitum
est; cur non aut ista ex illo intelligimus, aut illud ex
istis? Aut si mutuo sibi testimonio esse non possunt,
qua impudentia denegatur illa praevaricatio alterius
<pb n="1548"/>
conditionis fuisse, id est, non de voluntate, sed naturali
tabe prolata? Postremo, aude cum assertione
traducis definire quodcumque peccatum, non dico
illud primum, sed interim vel de his quae nunc fiunt,
verbi gratia, sacrilegium, flagitium, vel malum quodpiam
facinus; id est, haec peccata quam definitionem
habeant, explicato. Dices sine dubio, Voluntas est appetens
quod justitia vetat, et unde liberum est abstinere.
Quia si voluntas mala non esset, peccatum
esse non posset. Ad hoc quam rationabiliter assurgamus
intende. O hebetudinem, o impudentiam non
ferendam! Definis non esse peccatum nisi voluntatem
liberam, et a justitia prohibitam; cum mali naturalis
opinio praescribat esse peccatum, cum quo nascitur
homo, non voluntarium. Non est ergo verum, culpam
non esse, nisi quae sponte committitur; quia est crimen,
et maximum, quod non sponte, sed nascendo
suscipitur. Remitte igitur definitionem peccati, quae
Catholicis amica ad vos nec hospitii jure deflectit,
atque ea remissa, proba te non esse illorum commilitonem,
qui ipsam substantiam invidia pravitatis
oppugnant. Et ut quod egimus colligatur: aut nullum
docebitur voluntarium, si est aliquod naturale peccatum;
aut nullum erit naturale, si omne peccatum
voluntarium definitur: conficiturque ex his, ut aut
neges nasci posse peccatum, et transeas in Catholicorum
fidem; aut si perstiteris non aliquod, sed maximum
crimen sine voluntate suscipi per naturam,
reddas nomen tuum etiam Manichaeo, cui totum
praestas obsequium.
</p>
          <p>AUG. Magnam te mihi putas invidiam comparare,
cum dicis, nihil me a meo praeceptore differre: at
ego in laudem meam tua sumo convicia; nec quod
cogitas, sed quod verbis sonas, revocans ad fidem
meam, sicut me intelligere oportet, intelligo. Verum
enim dicis, et nescis; sicut Caiphas pontifex persecutor
Christi, scelera cogitabat, et salubria nesciens
verba dicebat <note>(Joan. XI, 49-52)</note>. Gaudeo prorsus, in
hac quae inter nos vertitur quaestione, me nihil a meo
praeceptore differre; primo, quia ipse Dominus docuit
me, mortuos esse parvulos, nisi ipse eos vivificet,
qui pro omnibus mortuus est: quod exponens Apostolus
dicit, <hi>Ergo omnes mortui sunt, et pro omnibus
mortuus est <note>(II Cor. V, 14, 15)</note>
            </hi>. Et tu contradicis, negans
parvulos mortuos, ne vivificentur in Christo,
cum fatearis mortuum etiam pro parvulis Christum.
Hoc me docet etiam Joannes omnium Praeceptoris
apostolus, qui dicit, Ideo venisse Filium Dei, ut solvat
opera diaboli <note>(I Joan. III, 8)</note>: quae vos negatis in
parvulis solvi, quasi propter illos non venerit, qui
ideo venit ut solvat opera diaboli. Praeceptores etiam
meos negare non debeo, qui me ad hoc intelligendum
suo litterario labore juverunt. Meus praeceptor est Cyprianus,
qui dicit, Infantem secundum Adam carnaliter
natum, contagium mortis antiquae prima nativitate
traxisse, et hoc ipso ad remissionem peccatorum
accipiendam facilius accedere, quod ei remittuntur
<pb n="1549"/>
non propria, sed aliena peccata <note>(Epist. 64, ad Fidum)</note>.
Meus est praeceptor Ambrosius, cujus non solum libros
legi, sed verba etiam loquentis audivi, et per eum lava
crum regenerationis accepi. Longe sum quidem impar
meritis ejus: sed confiteor et profiteor me in hac
causa nihil ab hoc meo praeceptore differre. Cui absit
ut audeas praeferre Pelagium praeceptorem tuum:
quem tamen ego contra te de Ambrosio tenco testem
meum. Pelagius enim dixit, quod ejus fidem et purissimum
in Scripturis sensum ne inimicus quidem
ausus est reprehendere <note>(Pelagius, de Libero Arbitrio,
lib. 3)</note>. Quem sic tu audes reprehendere, ut quod ait
discordiam carnis per praevaricationem primi hominis
in nostram vertisse naturam <note>(Lib. 7 in Luc. XII, 53)</note>,
et quidquid aliud de vitiata per Adam natura humana
sensit et dixit, Manichaei affirmes esse commentum.
Sane testimonium praeceptoris tui in hoc tanto viro
ex parte custodis, quod eum non audes aperte
reprehendere: sed cum mihi nominatim conviciaris
lingua maledica et fronte proterva, profecto et
illum et alios, qui eadem senserunt atque dixerunt,
Ecclesiae catholicae magnos clarosque doctores tanto
nequius, quanto obliquius criminaris. Ego itaque adversus
te et meam defendo et illorum fidem, quos palam
times habere inimicos, et invitus pateris judices.
Absit autem ut apud tales judices valeant aliquid argumentationes
tuae, in quibus peccato illi magno,
hoc est, praevaricationi primi hominis, peccata consequentium
temporum comparas, et putas si scelere
primi hominis natura generis humani mutata est,
etiam nunc parentum scelera naturam debuisse mutare
filiorum. Haec enim dicens non respicis peccatores
illos, posteaquam peccatum illud grande fecerunt,
et de paradiso esse dimissos, et a ligno vitae tanta
severitate prohibitos. Numquid scelerati temporum
istorum in aliquas inferiores terras projiciuntur de hoc
orbe terrarum, cum hic ipsa scelera quamlibet magna
commiserint? Numquid a ligno vitae, quod in hac miseria
nullum est, prohibentur? Sed persistit generis
humani locus et vita, in quibus et homines impiissimi
vivunt: cum videamus illorum impiorum locum et
vitam, sicut erat ante peccatum, post peccatum non
potuisse consistere. Debuerunt autem, secundum opinionem
vestram, parvuli nullo reatu obligati, mox ut
nascuntur, tanquam innocentes imagines Dei perferri
ab Angelis in paradisum Dei, et illic sine ullo labore
et dolore nutriri, ut si quis eorum peccasset, ipse inde
merito projiceretur, ne crescerent imitatione peccata.
Nunc vero cum solus audierit qui in paradisi felicitate
peccavit, <hi>Spinas et tribulos terra pariet tibi, maledicta
in omnibus operibus tuis; et in sudore vultus tui edes
panem tuum:</hi> nullum hominum videmus a poena laboris
alienum; qui utique labor beatos habitatores paradisi
non erat gravaturus. Et cum sola mulier ejus
audierit, <hi>In tristitia paries filios <note>(Gen. III, 16-19)</note>
            </hi>;
nullam parientium ab hoc supplicio scimus immunem.
Numquid ergo ita estis absurdi, ut aut in paradiso
<pb n="1550"/>
existimetis homines istas aerumnas fuisse passuros si
nemo peccasset, quas manifestissimum est, Deum
nonnisi praevaricatoribus illis tunc hominibus intulisse;
aut nunc eas negetis eorum posteros perpeti paradisi
exsules, et ubique terrarum tot et tantas miserias
perferentes; aut dicturi estis, quanto magis quisque
est peccator et impius, tanto magis ejus agros parere
spinas et tribulos, et tanto magis eum sudare laboribus;
et quanto est quaeque mulier iniquior, tanto eam
parientem dolores perpeti graviores? Sicut ergo poenae
humanarum miseriarum, quas communiter perferunt
filii Adam a die exitus de ventre matris eorum,
ideo sunt omnium, quia parentes communes sunt omnium,
de quorum praevaricatione ista venerunt: ita
ipsorum duorum praevaricatio tam magnum peccatum
debet intelligi, ut posset omnium ex viro et muliere
nascentium in deterius mutare naturam, et communi
reatu tanquam haereditarii debiti obligare chirographum.
Quisquis ergo dicit talem conditionem quorumlibet
delictorum, quae nunc committuntur, esse
debuisse, qualis fuit conditio delicti illius, quod in
illius vitae tanta felicitate, et tanta non peccandi facilitate
commissum est; etiam ipsas duas vitas debet
aequare, eam scilicet quae nunc agitur, et eam quae in
illis sanctis et beatis deliciis agebatur. Quod si esse
stolidissimum cernis; desine de peccatis praesentis
saeculi velle praescribere, ne illud magnum peccatum
habeat suam vim et suum meritum singulare. Quanquam
et in hac vita omnipotens et justus ille qui dicit, <hi>Reddam peccata patrum in filios 
 <note>(Exod. XX, 5)</note>
            </hi>, parentum
reatu etiam posteros irretiri satis evidenter
ostendit, et quamvis mitiore nexu, tamen haereditarios
debitores fieri, nisi eos, sicut jam in superioribus
hujus operis partibus disputavimus, a vinculo illius
proverbii, quod dici solet, <hi>Patres manducaverunt uvam
acerbam, et dentes filiorum obstupuerunt <note>(Jerem. XXXI,
29)</note>
            </hi>, non vestrum argumentum, sed novum Testamentum,
nec generationis natura, sed gratia regenerationis
absolvat. Definitio vero illa peccati, ubi intelligitur
voluntas appetens quod justitia vetat, et unde
liberum est abstinere, illius peccati definitio est,
quod tantummodo peccatum est, non quod etiam poena
peccati: quod nescio quoties tibi jam ad ista
responsum est. Qui enim dicit, <hi>Non quod volo, bonum
facio; sed quod nolo malum, hoc ago <note>(Rom. VII,
15)</note>
            </hi>; non illi ab hoc malo liberum est abstinere, et
ideo invocat liberatorem, quia perdidit libertatem.</p>
        </div3>
<div3>
          <head>XXII.</head>
          <p>
 JUL. Tempus admonet ut ad alia transeamus:
sed in eodem loco restare aliquid indignatione compellor.
Tune audeas dicere Adam voluntate peccasse?
Unde tibi venit hoc somnium? Quia iniquum, inquis,
erat, ut imputaret in peccatum Deus, nisi a quo
abstinere liberum nosset. Quid ergo? hanc justitiam
ille princeps tenebrarum quem colitis, ad momentum
ei crediderat, et eam propediem reposcens hunc
Deum omni aequitate destituit, ut qui intellexerat a
primordio non esse imputandum in peccatum, nisi
unde liberum fuerat abstinere, per omne reliquum
tempus a cunctis nascentibus noverit abstinere liberum
<pb n="1551"/>
non fuisse? Postremo, unde tu nosti illud tantummodo
justum fuisse, ut in Adam nisi voluntarium crimen
non possit ulcisci; si injustum esse non nosti, imputari
cuiquam in crimen, quod fatearis sine voluntate
susceptum? Aut ergo opinionem traducis justam putabis,
ut Dei possit convenire sententiae, cum imputat
peccatum parvulo, quod sit nulla ejus voluntate commissum;
et cogeris illud quoque justum et Dei conveniens
judiciis profiteri, ut Adae imputaverit in peccatum,
quod noverat ab eo non voluntate, sed substantiae
suae deformitate prolatum: perque hoc ipsum
nulla erit tradux, nec depravata operantis arbitrio,
sed male instituta ab exordio natura reprehendetur,
confiteberisque te esse Manichaeum. Aut si resipiscens
injustum esse dixeris, ut Adam teneretur reus pro
naturae suae culpis; irrefutabiliter consequitur, scelestissimum
esse, si Abel, Enoch, Noe, et omne hominum
genus obnoxium crimini originali censeatur.
Quod facinus judicii si admoveas Deo tuo, solus pro
omnibus remanebit reus; apparebitque, quod semper,
non ipsum esse, quem catholici aequissimum in Trinitate
veneramur. Quod si a Dei accusatione destiteris,
Manichaeae traducis, qua hactenus confossus es,
vel redivivus dogma damnabis.
</p>
          <p>AUG. Hinc est quod vehementer erratis, hinc estis
haeretici, hinc adversus catholicam fidem, quae evitans
haereticos, eloquia divina sectatur, eisque munitur,
novitias machinas humanis et vanis argumentationibus
componere audetis; quoniam nescitis, et quod
intelligere non potestis, credere recusatis, quid valeant
in seriem generationis seminum nexus, et in creaturis
quas Deus alias ex aliis secundum genus suum
nasci voluit, quanta sint et quam sint ineffabilia,
quamque etiam nullo penetrentur sensu, nulla cogitatione
comprehendantur naturalia jura propaginis;
unde iste sit insitus humano generi affectus, ut
omnes, quantum ad ipsos attinet, certos filios velint
habere: cui rei proficit in feminis castis foederis fides
conjugalis; propter quod philosophus Plato jure
displicuit, quia censuit permixte utendum feminis, in
ea civitate, quam disputando velut optimam format,
etiam ipse quid volens, nisi ut omnibus minoribus
majores eam redderent charitatem, quam videbat filiis
ipsam debere naturam, cum quisque cogitaret esse
posse filium suum, cujus eam videret aetatem, ut ex
quacumque femina ignota qua indifferenter usus
esset, suo natus semine non immerito crederetur.
Quid? illam vocem nonne de visceribus cunctorum
patrum Cicero emisit ad filium, ad quem scribens
ait,  « Solus es omnium, a quo me in omnibus vinci
velim? »  Nonne ipsa quae occultissima esse diximus,
et tamen plus quam credibile est valere cognoscimus,
naturalia propaginis jura fecerunt, ut duo gemini
non solum nondum gignentes, verum etiam nondum
nascentes, adhuc in utero matris, duo populi dicerentur
<pb n="1552"/> <note>(Gen. XXV, 23)</note>?
Eadem propaginis naturalia jura
fecerunt, ut Israel dicatur servisse in Aegypto <note>(Deut.
XIV, 22)</note>, Israel profectus esse ex Aegypto <note>(Exod. XIV,
30)</note>, Israel in terram promissionis intrasse, Israel
adeptus bona vel expertus mala, quae illi populo Deus
vel praestitit vel inflixit. De quo etiam scriptum est, <hi>Veniet ex Sion qui eripiat et avertat impietatem a Jacob;
et hoc illis a me testamentum</hi>,
 <hi>cum abstulero peccata
eorum <note>(Isai. LIX, 20, 21)</note>
            </hi>; cum ille homo, qui haec
duo nomina propria primus et solus accepit, longe
ante defunctus, bona vel mala ista non viderit. Haec
propaginis naturalia jura fecerunt, ut idem populus
decimaretur in Abraham, non ob aliud, nisi quia in
lumbis ejus erat, quando decimatus est ipse propria
voluntate <note>(Hebr. VII, 9, 10)</note>, ille autem populus non
propria voluntate, sed naturali propaginis jure. Quomodo
autem idem populus fuerit in lumbis Abrahae,
non solum ex illo usque ad tempus quod scriptum est
in Epistola ad Hebraeos, verum etiam ex ipso usque
ad hoc tempus, et ab hoc usque in finem saeculi, quosque
filii Israel alii ex aliis generantur; quomodo
ergo esse potuerit in lumbis unius hominis tam innumerabilis
hominum multitudo, quis eloquendo explicet,
quis saltem inveniat cogitando? Neque enim
semina ipsa, quorum est quantitas corporalis, licet
singula sint exigua, ex quibus singuli quique nascuntur,
si congesta essent ex quibus tot homines nati
sunt atque nascuntur, et in finem usque nascentur,
potuissent lumbis unius hominis contineri. Vis ergo
nescio quae invisibilis et incontrectabilis secretis naturalibus
insita est, ubi jura propaginis naturalia
delitescunt, propter quam vim tamen non utique
mendaciter in lumbis illius patris fuisse dicuntur,
quotquot ex illo uno potuerunt generationum successibus
et multiplicationibus propagari. Non solum autem
ibi fuerunt, verum etiam illo sciente et volente
decimato, et ipsi sunt decimati neque scientes neque
volentes, quoniam nondum exstiterant qui scire ac
velle potuissent. Hoc porro ideo dixit illius sacrae
auctor Epistolae, ut sacerdotium Christi, quod figurabat
sacerdos Melchisedech, qui decimavit Abraham, praeponeret
Levitico sacerdotio; docens etiam ipsum Levi,
qui decimabat fratres suos, hoc est, decimas ab eis accipiebat,
decimatum fuisse a Melchisedech in Abraham;
quia et ipse in lumbis Abrahae erat, quanto decimavit
eum Melchisedech, id est, ab eo decimas accepit.
Ac per hoc Christum, cui dictum est, <hi>Tu es sacerdos
in aeternum secundum ordinem Melchisedech <note>(Psal. CIX,
4)</note>
            </hi>, non vult intelligi decimatum; ut Levitico sacerdotio
merito praeferatur <note>(Haebr. VII)</note>: Melchisedech enim
decimavit Abraham, non decimatus est, sicut Levi in
Abraham. Si autem quaeritur, quomodo Christus non
fuerit decimatus, cum etiam ipse, quod manifestum
est, secundum originem carnis fuerit in lumbis
Abrahae, quando a Melchisedech pater ille decimatus
<pb n="1553"/>
est; nihil occurrit, nisi quod Maria quidem mater ejus,
de qua carnem sumpsit, de carnali concupiscentia parentum
nata est; non autem Christum sic ipsa concepit,
quem non de virili semine, sed de Spiritu sancto
procreavit. Non ergo pertinuit ad rationem virilis
seminis, per quam fuerunt in lumbis Abrahae, quos
in illo decimatos esse sacra Scriptura testatur. Concupiscentia
porro carnis, per quam jactus carnalium
seminum provocatur, aut nulla in Adam fuit ante
peccatum, aut in illo vitiata est per peccatum. Aut
enim sine illa poterant et genitalia congruenter moveri,
et conjugis gremio semen infundi, si nulla tunc
fuit, aut ad nutum voluntatis etiam ipsa servire, si
fuit. Nunc autem si talis esset, nunquam caro contra
spiritum concupisceret. Aut ergo ipsa vitium est, si
nulla fuit ante peccatum; aut ipsa sine dubio est vitiata
peccato; et ideo ex illa trahitur originale peccatum.
Fuit ergo in Mariae corpore carnalis materia, unde
carnem sumpsit Christus: sed non in ea Christum
carnalis concupiscentia seminavit. Unde ille natus est
ex carne cum carne, in similitudine tamen carnis
peccati, non sicut alii homines in carne peccati:
propterea originale peccatum in aliis regeneratione
dissolvit, non ipse generatione contraxit. Ideo
Adam primus ille, secundus iste; quia sine carnis
concupiscentia factus ille, natus est iste: sed ille tantum
homo, iste vero et Deus et homo: et ideo ille
potuit non peccare, non sicut iste peccare non potuit.
Frustra ergo peccato illius peccata filiorum ejus
quamlibet magna et horrenda, vel aequare, vel etiam
praeferre conaris. Illius natura quanto magis sublimiter
stabat, tanto magis graviter concidit. Natura illa
talis fuit, ut nec mori posset, si peccare noluisset:
natura illa talis fuit, ut in se discordiam carnis, et
spiritus non haberet: natura illa talis fuit, ut contra
vitia sua nulla certaret; non quod ei cedebat, sed
quod in eo nulla erant. Tunc ergo debes peccata
posterorum ejus peccato ejus aequare, si talem; tunc
vero et majora ea dicere, si meliorem naturam potueris
invenire. Natura quippe rationalis quanto est
ipsa superior, tanto ruina ejus pejor, et peccatum
ejus quanto incredibilius, tanto est damnabilius. Ideo
angelus irreparabiliter cecidit, quoniam cui plus datur,
plus exigitur ab eo <note>(Luc. XII, 48)</note>: tanto itaque
plus debebat obedientiae voluntariae, quanto plus habebat
in bonitate naturae: unde sic punitus est non
faciendo quod debuit, ut nec velle jam possit, aeternis
etiam cruciatibus destinatus. Adam vero in tam
multis posteris suis, ut eos ullus numerare non possit,
gratia Dei per Jesum Christum Dominum nostrum
a sempiterno supplicio liberatur, et in se ipso quamvis
a sua morte post annorum aliquot millia, quando
Christus pro nobis mortuus ad loca mortuorum, non
necessitate, sed potestate descendit, et dolores solvit
inferni <note>(Act. II, 24)</note>. Sic enim eum intelligenda est a
delicto suo eduxisse Sapientia <note>(Sap. X, 2)</note>, quia per
carnem sanctam unici filii Dei quam progeneravit,
<pb n="1554"/>
patrem generis humani, ac sic etiam patrem Christi,
qui pro salute hominum factus est homo, ab illis vinculis
tunc solutum, non merito suo, sed gratia Dei
per Jesum Christum Dominum nostrum, non inaniter
credit Ecclesia. Hoc ergo imputavit in peccatum Deus
primo Adae, unde abstinere illi liberum fuit: sed
ipse primus Adam naturae tam excellentis fuit, quoniam
vitiata non fuit, ut peccatum ejus tam longe
majus caeterorum peccatis esset, quam longe melior
ipse caeteris fuit: unde et poena ejus, quae peccatum
ejus continuo subsecuta est, tam grandis apparuit, ut
continuo etiam teneretur necessitate moriendi, cujus
erat in potestate non mori; et de loco tantae felicitatis
foras continuo mitteretur, et a ligno vitae continuo
vetaretur. Hoc autem quando factum est, in
lumbis ejus erat genus humanum. Unde secundum
illa, quae praelocuti sumus, nimis occulta et multum
valentia naturalia jura propaginis, consequens erat ut
qui erant in lumbis ejus per concupiscentiam carnis
venturi in hoc saeculum, simul damnarentur; sicut
consequens erat ut qui eo jure propaginis et ratione
seminis erant in lumbis Abrahae, simul decimarentur.
Omnes itaque filii Adae in illo aspersi sunt contagione
peccati et mortis conditione devincti. Ac per hoc
quamvis sint parvuli, et bonum quidquam vel malum
non agant voluntate; tamen quia induti sunt illo, qui
voluntate peccavit, trahunt ab illo peccati reatum,
mortisque supplicium: sicut parvuli qui Christo induuntur,
quamvis nihil boni fecerint sua voluntate,
sumunt ab illo participationem justitiae, et vitae praemium
sempiternae. Ita forma futuri a contrario Christus
ostenditur, propter quod ait idem apostolus: <hi>Sicut
induimus imaginem terreni, induamus et imaginem
ejus qui de coelo est <note>(I Cor. XV, 49)</note>
            </hi>. Quae cum ita sint,
ille dicat, peccato et morte primi Adam non indui
qui nascuntur, quisquis dicere audet, justitia et vita
Adam secundi non indui qui renascuntur: quamvis
nec illi peccatum fecerint unde liberum est abstinere,
nec isti justitiam quam liberum est facere.</p>
        </div3>
<div3>
          <head>XXIII.</head>
          <p>
 JUL. « Illud ergo peccatum, quod ipsum
hominem in paradiso in pejus mutavit, quia multo
est grandius quam judicare nos possumus, ab omni
nascente trahitur »  <note>(De Nuptiis et Concupiscentia,
lib. 2, n. 58)</note>. Quis tibi dixit quoniam peccatum
Adae multo fuerit grandius quam Cain? multo etiam
quam Sodomitarum? multo postremo immanius quam
tuum atque Manichaei? Certe in historia nulla istius
vanitatis invenitur occasio. Jussum fuerat ut edulio
unius arboris abstineret: rudis, imperitus, incautus,
sine experimento timoris, sine exemplo justitiae,
suggestu mulieris usurpavit escam, cujus illexerat et
suavitas, et venustas. Vide hic transgressionem
fuisse mandati. Admissa est praevaricatio una de caeteris,
quas diversis temporibus peccantium studia
perpetrarunt: non fuit amplius, quam cum populus
Israelis interdictis utebatur animalibus. Causa enim
peccati haud in qualitate pomi erat, sed in transgressione
mandati. Quid ergo tale fecit Adam, ut peccatum
<pb n="1555"/>
ejus exstitisse supra aestimationem hominum crimineris?
Nisi forte et hoc secundum mysteria Manichaei,
qui a decerptione pomorum et omnium nascentium
manus cohibet, ne partem Dei sui laceret, quam
corticibus et graminibus opinatur inclusam, tu quoque
Adam graviter deliquisse, quia cum esu pomi, Dei tui
substantiam laceraverit, arbitraris. O furorem!  « Quia
multo est grandius illud peccatum, quam judicare nos
possumus, ab omni, »  inquit,  « nascente trahitur. » 
Majus ergo fuit crimen pomum edere, cum non liceret,
quam sanctum Abel parricidali livore confodere,
quam hospitum in Sodomis et sexuum jura violare,
quam filios suos jam sub lege daemoniis immolare,
quam innocentes postremo nullius conscios voluntatis,
recens opus Dei, diaboli regno subdere, meritisque
conjungere, quam Deum iniquitatis arguere,
quam honorabiles nuptias tenebrarum principi deputare,
postremo parvulos, quia nascantur per generantium
voluptatem, omnibus profanis, omnibus piratis
pejores putare? Quod non fingo, sed colligo:
tu quippe illud peccatum ita universis criminibus majus
grandiusque dixisti, ut nullo possit aequiparari
reatu. Hujus autem tam mali magni, quod omnibus
vitiis praeponderat, plenos advenire parvulos asseveras.
Bene itaque intelleximus, quod quanto majoris
peccati participes sunt, tanto in condemnatione scelestis
omnibus praeferantur.
</p>
          <p>AUG. Propter verba mea, quae posuisti de libro meo,
velut refellenda, si posses, ubi dixi, <hi>Illud ergo peccatum
quod in paradiso ipsum hominem mutavit in pejus,
quia multo est grandius quam judicare nos possumus,
ab omni nascente trahitur:</hi> quaeris a me quis mihi
dixerit, quod peccatum Adae multo fuerit grandius
quam Cain, multo etiam quam Sodomitarum. Quod
ego quidem non expressi verbis meis, sed ea tu sic intellexisti:
ego enim dixi grandius quam judicare nos
possumus illud esse peccatum; non dixi grandius quam
Cain vel Sodomitarum. Prohibiti enim pomi usurpatio,
quoniam sic vindicata est, ut natura quae potestatem
non moriendi habebat, haberet moriendi necessitatem,
procul dubio judicia cuncta excedit humana.
Pomum quippe lege Dei vetitum manducare, leve videretur
esse peccatum: sed quanti hoc aestimaverit qui
non potest falli, satis apparet granditate supplicii. Cain
vero fratricidae apparet omnibus immane peccatum,
et scelus esse constat horrendum: quod si, ut tu
facis, pomo illicite decerpto, per humanum comparetur
examen, ridicula comparatio judicabitur; qui
tamen fratricida, quamvis quandoque moriturus,
nec morte punitur est, qua solent humanis judiciis
talia crimina vindicari. Ait quippe illi Deus: <hi>Operaberis
terram, et non adjiciet virtutem suam dare tibi;
gemens et tremens eris super terram.</hi> Et cum ille audiens
terram non sibi daturam fructum secundum
laborem suum, et super eam cum gemitu et tremore
miserum se futurum, magis mortis formidine quateretur,
ne quis ei faceret, quod ipse fecerat fratri;
posuit ei Deus signum, ne quisquam eum, cum invenisset,
occideret <note>(Gen. IV, 12-15)</note>. Hic rursus
<pb n="1556"/>
ingens culpa, et levis poena: sed hominum judiciis
hoc videtur, qui nec mysteria ista cognoscunt,
et hominum culpas tam liquido atque integro examine,
quam Deus pensare non possunt. Sodomitae
sane igne super illam terram veniente de coelo,
poena suis factis congruente, sunt consumpti <note>(Gen.
XIX, 1-25)</note>: sed ibi erant et parvuli, te patrono,
puri et liberi ab omni contagione peccati, nec
tamen justus et misericors Deus tot innocentes imagines
suas per Angelorum ministerium, quod ei facillimum
fuit, ante rapuit de incendio Sodomorum,
aut sicut tribus illis in camino viris <note>(Dan. III, 49, 50)</note>,
innoxias eis flammas, quibus parentes eorum cremabantur,
omnipotens praebuit. Ista considera, ista diligenter
et pie cogita; et videns in hoc saeculo pusillos
cum magnis, pariter talibus miseriis subjacere,
quales nullo modo possent in Dei paradiso, si nemo
peccasset, existere; agnosce originale peccatum, et
justum grave jugum super filios Adam a die exitus
de ventre matris eorum <note>(Eccli. XL, 1)</note>: et noli eos
tua defensione amplius aggravare, aegrotis vel mortuis
salvatorem et vivificatorem denegans Christum.
Nam si quaeris, quis mihi dixerit quam magnum peccatum
Adam perpetrarit, ipse est qui dixit et tibi:
sed si habes aures audiendi, audies eum; habebis
autem eas, si non illas tuas arbitrio tribuas, sed ab
illo accipias qui dixit, <hi>Dabo eis cor cognoscendi me,
et aures audientes <note>(Baruch. II, 31)</note>
            </hi>. Quis enim, nisi
qui talibus auribus caret, non audit Scripturam sine
ulla obscuritate vel ambiguitate dicentem homini primo
peccatori, <hi>Terra es, et in terram ibis <note>(Gen. III, 19)</note>
            </hi>?
Ubi evidenter ostenditur, non eum fuisse vel carne
moriturum, id est, in terram, unde caro ejus sumpta
fuerat, morte ipsius carnis iturum, nisi propter peccatum
hoc audire perpetique meruisset, unde postea
dixit Apostolus, <hi>Corpus quidem mortuum est propter
peccatum <note>(Rom. VII, 10)</note>
            </hi>. Quis non audiat, nisi qui
tales aures non habet, dicentem Deum de ipso Adam, <hi>Ne aliquando extendat manum suam, et sumat de ligno
vitae, et edat, et vivat in aeternum; et dimisit illum Dominus
de paradiso voluptatis 
 <note>(Gen. III, 22, 23)</note>
            </hi>? Ubi
utique sine labore et dolore ullo viveret in aeternum.
Voluptas quippe illa paradisi, quod necesse est fateamini,
si christianum nomen nondum estis obliti,
non turpitudinis, sed beatitudinis cogitanda est. Haec
ergo poena, quam meruit Adam, ne viveret in aeternum,
et ideo dimissus est de loco tantae beatitudinis,
ubi si esset, neque peccasset, procul dubio viveret
in aeternum, quam magna poena est, tam magnum
debemus intelligere peccatum, quod ea poena dignum
fuerat vindicari. Quid igitur agis, obsecro te, cum
peccatum Adae tanta extenuare conaris instantia,
nisi Deum arguis immanis horrendaeque saevitiae, qui
hoc tanta, non dico severitate, sed crudelitate punivit?
Quod de Deo, si nefas est sentire, cur non
quantitatem culpae, de qua homines judicare non
possunt, judicante judice incomparabiliter justo, de
poenae granditate metiris, et tuam linguam a sacrilega
<pb n="1557"/>
loquacitate compescis? Ego autem iniquitatis non
arguo Deum, cujus dico justum jugum super filios
Adam a die exitus de ventre matris eorum: sed tu
potius iniquum facis Deum, qui putas eos hoc perpeti
sine ullo merito qualiscumque peccati. Nec propter
opus quod fecit Deus, sed propter vitium quod insevit
inimicus, eos sub eodem inimico esse dico, qui
ex primo homine nascuntur, si in secundo non renascuntur.
In quibus tu Ecclesiam catholicam crimine
majestatis accusas, si, ut dicis, non eruuntur de potestate
tenebrarum, cum baptizantur parvuli, et illa,
priusquam baptizentur, exorcizat et exsufflat tot imagines
Dei. Nec honorabiles nuptias deputo principi
tenebrarum, quas purgo ab omni noxa libidinis, si
ea bene utuntur intentione propaginis. Tu vero malum
quo caro concupiscit adversus spiritum, constituere
in paradiso non perhorrescis, hoc est, in loco tantae
pacis, tantae quietis, tantae honestatis, tantae felicitatis.
Nec parvulos non habentes nisi originale peccatum,
omnibus flagitiosis et sceleratis, ut calumniaris,
judico esse pejores. Aliud est enim peccato a se
commisso gravari, aliud alieni quamlibet magni contagione
respergi. Propter quod parvuli ad remissionem
peccatorum, sicut ait Poenus, poena vestra,
Cyprianus, hoc ipso facilius accedunt, quod eis remittuntur
non propria, sed aliena peccata <note>(Epist. 64,
ad Fidum)</note>. Tu autem, cum parvulos, non solum,
quod et nos dicimus, nullum ex propria voluntate
fecisse, verum etiam nullum dicis ex origine traxisse
peccatum, injustum procul dubio facis Deum, quod
tibi jam saepe dictum, saepiusque dicendum est,
qui eis imposuit grave jugum a die exitus de ventre
matris illorum. Sane ut intelligas quomodo parvuli
ex Adam nati, et participatione peccati illius hominis
obligentur, et tamen ipsius reatui non aequentur, attende
Christum, quem legisti esse formam futuri <note>(Rom. V, 14)</note>;
et vide quemadmodum parvuli in illo
renati, et ejus participes justitiae fiant, et ejus meritis
non audeas eos comparare. Tu quoque in hujus operis
tui libro secundo <note>(Supra, capp. 189, 190)</note>, in
Adam peccati formam, quia prior peccavit Eva, non
primam dixisti esse, sed maximam; sicut in Christo
justitiae formam non primam esse, sed maximam,
quia fuerunt justi et ante ipsum: quod a te dictum
si oblitus non fuisses, non hic Adae peccatum extenuares,
in quo maximam formam peccati exstitisse
confessus es.</p>
        </div3>
<div3>
          <head>XXIV.</head>
          <p>
 JUL. Sed cur tibi de inimicitiis innocentiae
commoveatur invidia, cum petulantia et rabies oris
obsceni nec divinitatis honore frenetur? Accusas
enim parvulos, sed cum Deo; incessis innocentiam,
sed cum aequitatis injuria; inficiaris veritati, sed cum
ejus criminatione quem Deum tuum fateris. Ac per
hoc, etsi nos deficeremus rationis auxilio, abunde tamen
tradux peccati assertorum suorum deformitate
corrueret.
</p>
          <p>
            <pb n="1558"/>AUG. Tua conviciosa loquacitas rabiem mihi objecit
oris obsceni. Numquid ego sum defensor laudatorque
libidinis? Numquid ego ausus sum concupiscentiam
carnis, qua caro concupiscit adversus spiritum, paradisi
etiam possessione ditare? In quem locum tanti
decoris et pacis, simul introduxisti aut bellum, quo
ad peccandum impellenti laudabiliter repugnatur,
aut dedecus, quo turpiter ei ceditur. Cur ergo tam
contumeliose insurgis in me, nec respicis te? Nam
ego non accuso Deum; sed tu, qui dicis parvulos nullum
ex origine trahere peccatum, quibus ille imposuit
grave jugum. Nec incesso innocentiam cum
aequitatis injuria: sed tu aequitati facis injuriam, qui
tantam dicis habere parvulos innocentiam; quos
tamen, si quod ipse sapis, verum esse sciret, gravi
jugo aequitas non puniret. Nec inficior veritati, nec
Deum criminor; sed tu potius. Verum enim dixit
Apostolus, <hi>Corpus mortuum est propter peccatum <note>(Rom. VIII, 10)</note>
            </hi>:
quod tu negas. Deum vero quomodo
non criminaris, cui miserias, quas negare non potes,
imputas parvulorum, nullum habentium miseria dignum
originale peccatum? Ac per hoc conclusio tua,
quae deformitatem nobis ingerit, nullius rationis sequitur
veritatem.</p>
        </div3>
<div3>
          <head>XXV.</head>
          <p>
 JUL. Verum quid nos tam obstipe veritatis
solius rationem sequendam putamus; cum inimicorum
nostrorum phalanx ipsis innitatur rerum periculis,
et insurgat in nos aerumnarum munita suffragiis?
Vult quippe pudore coeuntis, dolore parientis,
sudore laborantis, transmissionem culparum et poenarum
in semina comprobare; ut his videlicet signis,
difficilium partuum, agricolarum sudantium, et dumosorum
novalium, crimen naturale credatur, cujus
merito per tot incommoda genus exerceatur humanum:
quod quidam per Adae peccatum, mortale opinantur
effectum. Ideo autem dixi, Quidam, quia princeps
eorum Augustinus hoc quidem erubuit dicere.
Denique scribit ad Marcellinum, mortalem Adam factum
videri: sed elegantia solita subdit, mortem stipendium
iniquitatis fuisse: et quem fatetur mortaliter
institutum secundum naturam, mori non potuisse
pronuntiat. Illae ergo adversus nos, quae leguntur
in Genesi, sententiae proferri solent, quibus Adam
atque Eva vexantur, de quibus disserendi jam est
tempus. <hi>Dixit,</hi> inquit, <hi>Dominus Deus serpenti: Quia
fecisti hoc, maledictus tu ab omnibus pecoribus, et ab
omnibus bestiis quae sunt super terram: super pectus
et ventrem ambulabis, et terram manducabis omnibus
diebus vitae tuae; et inimicitias ponam inter te et mulierem,
et inter semen tuum et semen ejus. Ipsa tuum
captabit caput, et tu illius captabis calcaneum. Mulieri
vero dixit: Multiplicans multiplicabo tristitias
tuas et gemitum tuum; in tristitia paries filios, et ad
virum tuum conversio tua, et ipse tui dominabitur. Adae
autem dixit: Quoniam audisti vocem mulieris tuae,
<pb n="1559"/>
et manducasti de ligno, de quo praeceperam tibi de eo
solo ne manducares ex eo, maledicta terra in operibus
tuis; in tristitia manducabis eam omnibus diebus vitae
tuae; spinas et tribulos edet tibi, et edes fenum agri
tui: in sudore faciei tuae edes panem tuum, donec
convertaris in terram de qua sumptus es; quoniam
terra es, et in terram ibis <note>(Gen. III, 14-19)</note>
          </hi>. Has ergo
sententias ad testimonium ingenitae iniquitatis assumitis,
concionaminique non fuisse in pariendo feminas
dolituras, nisi ad eas cum peccato Evae fecunditatis
illius aerumna transisset. Ipsum ergo supplicium
vultis esse peccati indicium, ut quod prima feminarum
meruit per delictum, nulla quoque sine eadem
credatur iniquitate sentire. Non enim esset, inquitis,
dolor in pariente, nisi in nascente esset peccatum.
His ergo quam attonitus occurram, haud facile metior?
tantum enim stimulorum admovit in hoc loco vestra
opinio, ut vix digner ad certationem moveri; plura
quippe in his objectionibus intelligentiae sunt peccata
quam syllabae.
</p>
          <p>AUG. Aerumnas generis humani quamlibet dicax
et facetus irrideas, vel irridere te fingas, ipsae te in
angustias has impulerunt, ut paradisum Dei, etiamsi
nemo peccasset, aerumnosum futurum fuisse affirmare
cogaris: quod si verecundatus nolueris facere,
ut facias tuo dogmate urgeberis; quod dogma nisi
correctus abjeceris, istas prementes et in horrendum
praecipitium contrudentes angustias non effugies.
Quaeritur enim a te, has aerumnas, quas et in majoribus
et in parvulis esse conspicimus; unde existimes
emanare. Respondes ex tuo dogmate, humanum genus
sic esse ab exordio sui divinitus institutum. Referturque
responsioni tuae. Ergo et in paradiso futurae
fuerant, si nullum ibi peccatum esset exortum.
Hic tu aut praeceps ibis, aut dogma mutabis, aut
fronte perditus, aut mente correctus. Aut enim aerumnosa
vita locum famosissimae felicitatis implebis,
et non invenies oculos quibus qualescumque aspicere
audeas Christianos; aut in abrupta horribiliora dejectus,
alienae malae naturae nobisque permixtae has
aerumnas hominis imputabis, et Manichaei tartarea
profunditate sorbeberis: aut de natura vitiata hanc
aerumnarum poenam judicio Dei punientis existere
confiteberis, et in auram catholicam respirabis.
Quin etiam dicis, quod <hi>quidam genus humanum per
Adae peccatum mortale opinantur effectum:</hi> et addis,
ideo te dixisse, <hi>Quidam, quia ego princeps eorum hoc
erubuerim dicere; sed ad Marcellinum scripserim mortalem
Adam factum videri.</hi> Qui haec tua et illa mea
legerunt vel legunt, si Pelagiani non sunt, profecto
vident quemadmodum lingua tua amplexa sit dolositatem.
Nunquam enim ego sensi, nunquam omnino
dixi, sicut vos dicitis, mortalem Adam factum, qui
sive peccaret, sive non peccaret, moriturus esset. Haec
<pb n="1560"/>
prorsus verba objecta sunt Coelestio in episcopali judicio
Carthaginensi. Haec objecta sunt et Pelagio
in episcopali judicio Palaestino <note>(De Gestis Pelagii,
nn. 23, 60, et de Peccato Originali, nn. 3, 4)</note>. Haec
quippe de hac re inter nos et vos vertitur quaestio,
utrum Adam, sive peccaret, sive non peccaret, moriturus
esset. Nam quis ignorat, quia secundum definitionem,
qua immortalis dicitur ille qui non potest
mori, mortalis autem qui potest mori, Adam potuit
mori, quia potuit peccare; et ideo mori merito culpae,
non necessitate naturae? Secundum illam vero
definitionem, qua et ille immortalis dicitur cujus est
in potestate non mori, quis neget Adam esse conditum
hujus potestatis? Quoniam qui habebat potestatem
nunquam peccandi, profecto habebat potestatem
nunquam moriendi. Illud ergo est quod contra vos
dicitur, hoc dogma vestrum, quo putatis Adam, sive
peccaret, sive non peccaret, fuisse moriturum, omnino
esse falsissimum. Quae cum ita sint, quo pacto
ego dicerem, quod me dixisse mentiris, Adam secundum
naturam mortaliter institutum, quasi urgeretur
necessitate moriendi; cum in mortem nisi propter
peccatum non posset urgeri? Aut quomodo eum
mori non potuisse pronuntio, cum esse mortuum
sciam; et utique si mori non potuisset, mortuus non
esset? Sed plane illum non mori potuisse pronuntio.
Aliud est autem non posse mori, aliud posse non
mori: illud majoris est immortalitatis, hoc minoris.
Si duo ista discernis, et quod vos de Adam dicitis, et
quod nos contra vos dicimus, cernis. Vos enim dicitis,
Sive peccaret, sive non peccaret, moriturus esset:
nos autem dicimus, Quamdiu non peccaret, moriturus
non esset; et si nunquam peccasset, mortuus
non esset. Deinde commemoras quae contra vos de
Genesi dici soleant; et de dolore parientis, qua poena
prior Eva punita est, dicis aliquid, quod nos dicere
vis putari, vel putas. Non enim dicimus, non fuisse
in pariendo feminas dolituras, nisi ad eas cum peccato
Evae fecunditatis illius aerumna transisset: cum
ad eas non fecunditatis, sed iniquitatis aerumna
transierit. Etsi enim facta est aerumnosa fecunditas;
iniquitas, non fecunditas hoc fecit: aerumna
quippe parientis ex iniquitate hominis, fecunditas
autem ex Dei benedictione descendit. Aut si aerumnam
fecunditatis non sic intelligi voluisti, tanquam
eam fecunditas fecerit, sed acceperit; haec est nostra
sententia. Verum nos non dicimus etiam in paradiso
parientes feminas fuisse dolituras: imo inde colligimus
hunc dolorem poenam esse peccati, quia in eo
loco non fuisset, ubi non sinerentur manere quicumque
peccassent: quod tu refutare non niteris, nisi Dei
paradisum, manu fronti opposita et oculis clausis,
non solum libidinibus hominum, verum etiam cruciatibus
implere cogaris. Sed quid mirum? quando
<pb n="1561"/>
implere vis illum memorabilis felicitatis locum
etiam mortibus hominum, quarum sine aliquo corporis
cruciatu, vel nulla, vel pene nulla contingit. Et
cum haec portenta te dicere tuum dogma compellat;
eos, qui haec absit ut dicant, quia illud potius antiquitus
 Ecclesiae Dei traditum tenent, unde dictum
est, <hi>A muliere initium factum est peccati, et propter
illam morimur omnes <note>(Eccli. XXV, 33)</note>
            </hi>; audes insuper
irridere, eorumque me principem insultanter
appellas contra scientiam et conscientiam tuam.
Nullo modo namque ignoras, quot et quanti in Ecclesia
docti Ecclesiaeque doctores ante nos dixerint,
sic naturam hominis divinitus institutam, ut si non
peccasset, moriturus non esset. Horum ergo quomodo
princeps vocor, quos non duco, sed sequor? Te
autem non dico esse principem eorum qui asserunt
sic Adam mortalem factum, ut sive peccaret, sive
non peccaret, moriturus esset, atque ita paradisum
sanctae voluptatis, ubi tanta requies animae et corporis
erat, morientium cruciatibus, mortuorum funeribus,
lugentium moeroribus implere conantur. Non
es tu eorum princeps: Pelagius et Coelestius, qui
priores ista dixerunt, tenent hujus nefandi dogmatis
principatum; quos utinam, sicut non ducis, ita nec
sequereris!</p>
        </div3>
<div3>
          <head>XXVI.</head>
          <p>
 JUL. Hoc enim ipsum quam insanum est,
quod dicitis, primo dolorem pariendi comitem esse
peccati, cum ita perspicue ad sexuum conditionem
magis, quam ad criminum respiciat ultionem, ut
omnia animalia nullo maculata peccato, hos angores,
hos gemitus in parturitione patiantur? Per quod apparet,
argumentum non esse peccati, quod inveniri
etiam sine peccato potest. Deinde promoventes affertis
aliud, multo ineptissimum. Non doleret, inquis,
femina, nisi esset criminum particeps. Verum illico
subditis, Sed hoc peccatum, propter quod dolet mulier,
non in pariente, caeterum in nascente deprehenditur.
Nam ideo et baptizatae mulieres, liberae, ais,
agitant a peccato; sed pro filiorum iniquitate, quos
edunt, fecunditatis suae difficultatibus affliguntur. Qua
opinione tradux peccati non jam a matre decurrit in
sobolem, sed in parentes a nascente refunditur. Nam
si ideo mulier baptizata sentit dolores, quia iniquitates
inveniuntur in parvulo; supina incipit tradux esse,
non prona. At non ideo cruciatur, quia iniquitatem
filius habet: sed ideo quia eam secum ipsa, cum nasceretur,
advexerat. Verum hoc malum sublatum ab
ea per gratiam dixeras: si ergo peccato dolor parturientis
adhaerebat, amotio peccati cruciatui parturitionum
debuit mederi. Aut si cruciatus hic sine iniquitate
esse non potest, qui tamen post Baptisma in
feminis invenitur; iniquitas quoque eis non est dempta
<pb n="1562"/>
per gratiam, et eviluit pompa Baptismatis. Si
autem in his mysteriis ea quam nos credimus, non
vos fingitis, fuit virtus et veritas, sublatumque est
omne peccatum, remanet dolor tamen, qui partus
difficultate generatur; manifestum est illum gemitum
naturae indicem esse, non culpae; quem te quoque
annuente patiuntur, quas a Manichaeorum peccato liberatas
fateris. Porro id exemplis rerum solis apparuit:
si vero inspiciamus et ipsius verba sententiae,
nae illa vestras nebulas splendidiore fulgore solis radiis
dissolvet. Non est quippe dictum ad mulierem,
Orientur in te dolores, aut, Generabo tibi gemitus;
ut post culpam sensus eorum institui viderentur: sed, <hi>Multiplicans,</hi> 
 inquit, <hi>multiplicabo tristitias tuas.</hi> Ostendit
jam esse in naturali ratione, quod se in peccatrice
persona non condere, sed multiplicare promittit.
Nunquam quippe multiplicantur nisi exstantia:
caeterum antequam sint, fieri quidem proprie, augeri
autem praepropere nuncupantur. Denique, ne hoc nostrum
magis, quam ipsius veritatis esse videatur, hic
in cunctis animantibus verborum refertur ordo servatus.
De homine quoque priusquam fieret: <hi>Faciamus,</hi> 
inquit Deus, <hi>hominem ad imaginem et similitudinem
nostram <note>(Gen. I, 26)</note>
          </hi>: et denuo de muliere, <hi>Dixit,</hi> 
 inquit, <hi>Deus, Non est bonum esse solum hominem;
faciamus ei adjutorium simile sui <note>(Id. II, 18)</note>
          </hi>.
Postea vero quam facti sunt, <hi>Benedixit eis,</hi> inquit,
dicens, <hi>Crescite, et multiplicamini, et implete terram <note>(Id. I, 28)</note>
          </hi>.
Antequam conderetur, non est dictum,
Multiplicentur; sed, Fiat homo: posteaquam exstitit
qui acciperet incrementa, consequenter adjungit, <hi>Crescite, et multiplicamini, et implete terram.</hi> 
 Hoc
itaque ordine gemitus parturitionum, qui secundum
naturam fuerat, ita in hominum corporibus, sicut in
pecoribus institutus, non conditur in Eva, sed crescit,
ut peculiari granditate excitatorum affligeretur
angorum. Nec tamen ad posterae aetatis feminas, nisi
naturali mediocritate et corporum varietate pertingerent.
Ibi ergo, non ut doleret in pariendo mulier, de
peccato fuit; sed ut nimis doleret: sicut etiam temporibus
diversis debilitates corporum pro peccatis,
quibusdam legimus accidisse: sed non illa ampliatio
miseriarum parcimoniam modi naturalis evertit. Nec
tamen omnia quae in eadem sententia continentur,
animadvertentis vigore clauduntur. Caeterum quaedam
ibi pars indicat meritum, quaedam designat officium. <hi>Multiplicans,</hi> 
 inquit, <hi>multiplicabo tristitias tuas et gemitum
tuum; in tristitia paries filios.</hi> Huc usque ultio,
quam non natura, sed persona promeruit. Jam hinc
simpliciter posterioris sexus munus ostenditur: <hi>Ad
virum,</hi> inquit, <hi>tuum conversio tua, et ipse tui dominabitur.</hi> 
Hoc nimirum non spectat ad poenam, quod nisi
esset, spectaret ad culpam: ut viro quippe mulier
modesto subdatur affectu, ordo est, supplicium non
est. <hi>Caput</hi> enim, secundum Apostolum, <hi>mulieris, vir <note>(Ephes. V, 23)</note>
          </hi>:
quia <hi>non est creatus homo propter
mulierem, sed mulier propter virum <note>(I Cor. XI, 9)</note>
          </hi>. Si
ergo caput suum congruo pudore veneretur, naturae
instituta custodit, non peccati tormenta perpetitur,
<pb n="1563"/>
cui ordini si resultaverit, rea est. Non est ergo in
miseria functio rei, cujus neglectus in noxa est.
</p>
          <p>AUG. Dolorem pariendi poenam dicimus esse peccati.
Scimus enim hoc Deum sine ulla ambiguitate
dixisse, nec dixisse nisi praevaricatrici sui mandati,
nec ob aliud dixisse, nisi quia irascebatur suum praevaricatum
esse mandatum. Sed hanc iram Dei ut tu
exinanires et frustrares, dixisti usque adeo poenam
istam non esse peccati, ut animalia quorum nulla
peccata sunt, gemitus hujusmodi in partu doloresque
patiantur. Non quidem tibi dixerunt animalia, utrum
ille gemitus sit canentium vel dolentium. Gallinas
sane parituras, similiores esse cantantibus quam dolentibus
cernimus; post partum vero tales voces
edere, quales in formidine consuerunt: porro cum pariunt
in summo esse silentio, sicut columbas, et alias
aves, quae advertentibus innotescunt. Quis ergo novit
muta animantia, quae quid in se agatur indicare non
possunt, utrum tempore pariendi eorum motus et
sonus non solum nihil doloris, sed habeat aliquid
etiam voluptatis? Sed quid mihi est in hac re scrutari
obscura naturae, cum inde nostra causa non pendeat?
Prorsus si muta animalia nihil doloris patiuntur
in partu, argumentum tuum nullum est? si autem
patiuntur, ea ipsa poena est imaginis Dei, conditioni
pecorum comparari: poena porro imaginis Dei, nisi
culpa praecederet, justa esse non posset. Illud autem
absit ut dicam, quod tanquam dicam, refellendum
putasti, non suo, sed nascentis merito matrem dolere
cum parturit, et ideo etiam dimissis peccatis fideles
dolere urgente necessitate pariendi. Absit, inquam,
ut hoc dicam. Numquid enim quia mortem dicimus
peccati esse supplicium, ideo dicendum est eam post
remissionem peccatorum non debuisse contingere?
Hae quippe, quas in natura praevaricatione vitiata dicimus
poenas esse peccati, ideo etiam post remissionem
peccatorum manent, ut probetur fides, quam de
venturo credimus saeculo, ubi ista non erunt. Neque
enim fides esset, si propterea crederemus, quia continuo
nobis nihil dolendi et non moriendi praemium
redderetur. Qua ratione reddita, id est, ad agonem
fidei nobis relinqui mala contracta peccato, quamvis
reatu peccatorum per Baptismum jam soluto, quid habet
virium quod aisti, <hi>Si in mysteriis sublatum est omne
peccatum, et remanet tamen dolor qui partus difficultate
generatur, manifestum est illum gemitum naturae indicem
esse, non culpae?</hi> Hoc enim, quod nullas adversus
nos habet vires, non utique diceres, si fidei tu vel
haberes vel attenderes vires, quae tanto sunt fortiores,
quanto magis ea speramus quae non videmus, et
per patientiam miseriarum, plenitudinem beatitudinis
exspectamus. <hi>Sed ipsa,</hi> inquis, <hi>Dei verba, quibus non
ait, Orientur in te dolores, aut, generabo tibi gemitus,
ut post culpam sensus eorum viderentur institui; sed ait,
 « Multiplicans multiplicabo tristitias tuas; »  ostendunt
quia jam erat in naturali ratione, quod se in peccatrice
persona non condere, sed multiplicare promittit:</hi> et
<pb n="1564"/>
addis, quasi definitivam generalemque sententiam,
dicens, <hi>Nunquam quippe multiplicantur nisi exstantia;
caeterum antequam sint, fieri quidem proprie, augeri
autem praepropere nuncupantur.</hi> Ubi primum a te
quaero, quomodo dicas dolores Evae jam exstantes
fuisse, quos perpessa non fuerat: quomodo, inquam.
jam dolores habebat, quae nihil dolebat? Quod si non
exstabant in ea dolores, quia eos non habebat quae
non dolebat: poterant ergo multiplicari et qui non
erant; et recte accipitur dictum, <hi>Multiplicabo tristitias
tuas,</hi> id est, multas eas esse faciam; quod fieri potest,
sive aliquid esse jam coeperit, sive nec coeperit. Frustra
igitur dixisti, <hi>Nunquam enim multiplicantur nisi
exstantia:</hi> quia ecce in Eva post peccatum dolores
sunt multiplicati, qui priusquam peccasset, non erant
ulli. Ac per hoc, non ideo dixit Deus, <hi>Multiplicabo
tristitias tuas,</hi> quia tristitiae in illa esse jam coeperant
aliquae; sed quia multiplices erant futurae, ex quo
inciperent esse. <hi>Sed erant,</hi> inquis, <hi>in naturali ratione.</hi> 
Si ergo in naturali ratione jam sunt etiam quae nondum
orta sunt, quid te adjuvat quod aisti, <hi>Propterea
Deum non dixisse, Orientur in te dolores; sed  « Multiplicabo
dolores tuos, »  quia jam erant in naturali ratione?</hi> 
Respondetur enim tibi: Potuit dicere, Orientur
in te; quia eos erat multiplicaturus, qui in ratione
naturali jam erant, non qui jam orti erant. An forte
dicturus es, Jam prorsus orti erant in ipsa naturali
ratione? Quanto igitur manifestius et acceptione dignius
tibi dicitur, Jam erant filii Adam in Adam naturali
ratione, quando, sicut ait beatus Joannes episcopus, <hi>illud peccatum grande commisit, et omne hominum
genus in commune damnavit</hi> <note>(Chrysost. in Homil.
de Lazaro resuscitato )</note>; vel, sicut ait collega ejus Ambrosius, <hi>Fuit Adam, et in illo fuimus omnes; periit
Adam, et in illo omnes perierunt 
 <note>(Lib. 7 in Luc. XV)</note>
            </hi>:
si tu audes dicere, non solum, Jam erant; verum
etiam, quando nos de filiis Adam, quando peccatum
illud admissum est, dicere non audemus, Jam orti erant
dolores Evae, quando eos Deus multiplicaturum se esse
minatus est? Verumtamen non in naturali ratione
jam erant Evae dolores, quos parturientes, necesse
est perpeti; quia non eos illam necesse erat perpeti,
cum parturire coepisset: venerunt quippe illi damnatione
culpae, non conditione naturae. Quod vos negando
quid agitis, nisi ut in loco illius beatitudinis,
ubi esse homines permissi non sunt, quos jam cruciari
oportebat, cruciatus hominum etiam peccante
nemine collocetis? Quod ignoro qua fronte faciatis;
nisi quia vos paradiso contrarios, contra paradisum
quodammodo habitare delectat; quia et Adam de paparadiso
ejectus, contra paradisum est collocatus <note>(Gen. III, 24, sec. LXX)</note>.
Jam itaque paradiso contrarius,
quanta vanitate contra paradisum argumenteris
attende. Multiplicari non tibi videntur, nisi ea
quae ex aliqua parte jam existunt; caeterum, antequam
sint, non multiplicari putas dicenda esse, sed
<pb n="1565"/>
fieri. Nulla ergo multiplicia nascuntur, si non additamentis
multiplicantur, id est, fiunt multiplicia. Ac
per hoc, ille qui dictus est esse in Sapientia spiritus
multiplex <note>(Sap. VII, 22)</note>, qui esse non coepit, sed ex
aeterno ita est, non recte appellatus est multiplex,
quia eum multiplicem nulla additamenta fecerunt. Quid
etiam dicturus es de responso Dei ad Abraham, ubi
ait, <hi>Multiplicans multiplicabo semen tuum sicut stellas
coeli <note>(Gen. XXII, 17)</note>
            </hi>? Ubi videmus Deum multiplicasse
etiam stellas coeli, sicut se promisit multiplicaturum
semen Abrahae? Numquid ergo stellae coeli, ut multiplicarentur,
pauciores prius esse coeperunt, et non in
numero suo multiplices sunt institutae, ex quo sunt
institutae? Cur ergo non sic accipis quod dictum est, <hi>Multiplicans multiplicabo tristitias tuas:</hi> 
 tanquam dixisset,
Faciam tristitias tuas multiplices, nisi quia
sic agis, ut in paradisum, contra quam collocatus es,
si possis introducas dolores, et in loco tantae beatitudinis
ante peccatum praedices miserias institutas?
Quod enim Eva, ut affirmas, cum doloribus parturitionem
naturaliter, antequam peccaret, accepit, istam
vocas parcimoniam naturalem; quam videri non vis
eversam ex eo quod amplius de poena mulieri Deo
vindicante, cum peccasset, accessit. Sic enim loqueris,
ut dicas, <hi>Sed non illa ampliatio miseriarum parcimoniam
modi naturalis evertit.</hi> Proinde te docente, ut
feminae in partu mediocriter doleant, parcimonia naturalis
est: quod vero peccati merito additum est
Evae, ampliatio miseriarum est. Nec vides, cum ista
dicis, quia si ampliatae sunt miseriae per peccatum;
jam fuerant institutae per naturam, et mulier, cui ampliatae
sunt miseriae merito peccati, jam naturaliter
misera erat ante peccatum. Tu licet eam dicas parcimonia
naturali mediocriter miseram; tamen, velis
nolis, cui dicis accessisse ampliationem miseriarum,
profecto et ante hanc accessionem miseram confiteris.
Ecce quod de te meretur natura hominis a Deo primitus
instituti: ecce quod de te meretur paradisus
Dei. Ejectus quippe, et contra eum collocatus talia
contrarius reddidisti, ut in loco beatitudinis diceres
miserias divinitus institutas, non autem coepisse, sed
crevisse peccatis. Quid tam contrarium, quam miseria
beatitudini, et beatitudo miseriae? Aut quid significat,
quod de paradiso peccator exclusus, contra paradisum
est collocatus; nisi quia in miseria collocatus
est, quae beatitudini sine cujusquam contradictione
vel dubitatione est contraria? Et quid sic fugit natura,
ut miseriam? quid sic appetit, ut beatitudinem?
Denique liberum arbitrium quod de hac re habemus,
ita nobis naturaliter insitum est, ut nulla miseria
nobis possit auferri quod miseri esse nolumus, et volumus
esse beati. Usque adeo ut jam ipsi qui male
vivendo sunt miseri, male vivere quidem velint, nolint
tamen esse miseri, sed beati. Hoc est liberum
arbitrium nostris mentibus immobiliter fixum, non
quo bene agere volumus, nam id humana iniquitate
<pb n="1566"/>
potuimus amittere, et gratia divina possumus recipere;
sed liberum arbitrium quo beati esse volumus,
et miseri nolumus, nec miseri possunt amittere, nec
beati. Beati quippe omnes esse volumus, quod ipsi
quoque philosophi hujus saeculi, et Academici de rebus
omnibus dubitantes, teste patrono suo Tullio,
coacti sunt confiteri: idque unum esse dixerunt, quod
disputatione non egeat, quod nemo est qui non expetat.
Hoc arbitrium liberum adjuvatur per Dei gratiam.
ut quod naturaliter volumus, hoc est beate vivere
bene vivendo habere possimus. Et tu dicis, quamvis
mediocres miserias, tamen miserias, beatitudini nullo
negante, nullo ambigente contrarias, in primis operibus
Dei, nullo cujusquam praecedente peccato, naturaliter
institutas, ut scilicet peccatricis mulieris poena,
propter quam dictum est, <hi>Multiplicans multiplicabo
tristitias tuas,</hi> non sit institutio miseriarum, quae, ut
dicis, jam fuerat in natura; sed ampliatio quae accessit
ex poena. Quid ego jam tecum agam de sequentibus
Dei verbis, ubi posteaquam dixit quod ad poenam
pertinebat, <hi>In tristitia paries filios;</hi> mox addidit, <hi>Et
ad virum tuum conversio tua, et ipse tui dominabitur <note>(Gen. III, 16)</note>
            </hi>?
Quid opus est ut tecum inde confligam,
utrum ista dominatio viri poena sit feminae an
ordo naturae? quem tamen ordinem non commemoravit
Deus, quando condidit, sed quando punivit.
Verum, ut dixi, quid opus est in eo remorari, quod
utrumlibet sit, nostram non impedit causam? Prorsus
Deus, a supplicio quod infligebat mulieri, ad
praecipiendum fuerit repente conversus, et jubendo
non damnando dixerit, <hi>Ad virum tuum conversio tua,
et ipse tui dominabitur:</hi> quid hoc ad quaestionem,
quam de supplicio peccatricis ista disputatione versamus?
De miseriis tecum ago, quas de paradiso ejectus
eique contrarius, in paradiso locare conaris;
easque non peccantium meritis, sed Deo naturarum
institutori, tanquam et ipsas naturaliter instituerit,
tuo pudore pereunte, et ore blasphemante tribuere.
Dic jam quid etiam de viri poena persuadere nitaris:
quandoquidem jam satis est, quid ista mulier quae
ante peccatum nuda erat et non confundebatur, te
nudavit atque confudit.</p>
        </div3>
<div3>
          <head>XXVII.</head>
          <p>
 JUL. Verum sufficiant ista de muliere,
transeamus ad viri munia. <hi>Adae,</hi> inquit, <hi>dixit: Maledicta
terra in operibus tuis; in tristitia manducabis
eam omnibus diebus vitae tuae; spinas et tribulos edet tibi,
et edes fenum agri tui: in sudore faciei tuae edes panem
tuum, donec convertaris in terram de qua sumptus es;
quoniam terra es, et in terram ibis <note>(Gen. III, 17-19)</note>
          </hi>.
Hic non est dictum, Multiplicabo spinas tuas, aut sudores
tuos: sed quasi tunc primum creata dicuntur.
At etiam hujus invidia, non majore quam uxoris ejus
labore dissolvitur: initio quippe non semini hominis,
sed humo maledicitur. <hi>In tuis operibus,</hi> inquit, <hi>maledicta terra erit.</hi> 
 Quid commerita fuerant arva
(quae certe de traduce Adae habere nihil poterant),
<pb n="1567"/>
ut pro peccato voluntatis alienae convicium maledictionis
exciperent? An ut etiam ipsorum cespitum
doceretur exemplo, posse esse maledictum, ubi culpa
non esset? Nam si in homine peccatum, in segete
maledictum; manifestum est crimina non semper adhaerere
dispendiis. Si ergo propter hoc maledicitur
terrae, ut ille qui peccaverat affligatur, nec tamen ibi
iniquitas, ubi maledictio continetur: cur non ea conditione,
etiamsi quid aerumnarum naturae nostrae post
peccatum primi hominis doceretur illatum, tamen
sequeretur non ideo miseros esse nascentes, ut rei
convincerentur; sed ut commemoratione peccati primi,
afflictio succedanea his quos reos non fecerat, imitationis
malae indiceret cautionem? Quandoquidem et
terra ob hoc ostenderetur maledicti convicium pertulisse,
ut malum alienae voluntatis argueret, non ut participationem
sui criminis gigneret: nisi forte credamus
chariorem Deo terram esse, quam innocentiam,
ut scelere alieno cum glebam non patiatur pollui,
addici tamen permittat infantiam. Maledictum ergo dirigitur
in terram, nec tamen hoc ipsum relinquitur involutum.
Disseritur quippe quo fine ejusmodi sententia
tenderetur, vel quomodo humus maledicta vocaretur. <hi>In tristitia,</hi> 
 inquit, <hi>manducabis eam omnibus diebus
vitae tuae.</hi> Quo igitur genere se exponat, advertito:
maledicta dicitur terra, non quo in eam animadverti
quiverit, sed hoc nomine opinio animi moerentis
ostenditur; ut quoniam sterilem sciebat pro cultoris
sui meritis, aegritudo esurientis operarii imputaret
terrae quod ipse promeruerat, et maledictam eam afflictus
vocaret, cujus ideo claudebatur opimitas, ut praevaricator
ille nec naturam, nec terram, sed voluntatem
atque personam suam maledicto fateretur obnoxiam. <hi>Spinas,</hi> 
 inquit, <hi>et tribulos edet tibi.</hi> Non fuit contentus
dicere, <hi>Spinas ac tribulos edet</hi>; sed addidit, <hi>tibi.</hi> 
Inter virgulta quippe alia, et veprium frutices olim
jussa protulerat: tunc vero, ut compungeretur homo,
solito senticosior futura promittitur. Quod Adam vehementer
castigare poterat, quem post paradisi fontes
et prata, etiam unus rubus posset offendere. <hi>In sudore</hi> 
autem <hi>faciei tuae edes panem tuum;</hi> non satis ad
aerumnam video pertinere: siquidem etiam naturale
adjumentum est, ut operantium artus sudore recreentur.
Illi autem ante peccatum laborem incubuisse
culturae lectio ipsa testatur. Sic enim ait: <hi>Et sumpsit
Dominus Deus hominem quem fecit, et posuit illum in
paradiso, operari eum et custodire <note>(Gen. II, 15)</note>
          </hi>. Si ergo
etiam in paradiso noluit eum Deus pabula examussim
illaborata suscipere, sed indicto operationis,
quam indiderat excitavit industriam; quid ei novum
accidisse credimus, si sentiret sudorem, qui experiebatur
laborem? Sequitur autem: <hi>Donec convertaris
in terram ex qua sumptus es; quoniam terra es, et in
terram ibis.</hi> Haec sane pars extrema sententiae, sicut
illa mulieris, ad indicium, non ad supplicium respicit:
quin imo, ut res indicat, promisso fine consolatur
<pb n="1568"/>
hominem. Quia enim supra commemoraverat
dolores, labores, sudores, quorum sensum natura,
nimietatem persona susceperat; ne hoc in aeternum
videretur extendi, mitificat aegritudinem terminus
indicatus: ac si diceret, Verum non semper ista patieris;
sed <hi>donec convertaris in terram de qua sumptus
es; quia terra es,</hi> inquit, <hi>et in terram ibis.</hi> Cur non,
postquam dixit, <hi>donec convertaris in terram de qua
sumptus es;</hi> subdidit, Quia peccasti et mea praecepta
transgressus es? Hoc enim dicendum erat, si resolutio
corporum ad crimina pertineret. Verum quid
dixit? <hi>Quia terra es,</hi> inquit, <hi>et in terram ibis.</hi> Causam
cur in terram rediturus esset, ostendit: <hi>Quia terra
es,</hi> inquit. Quomodo autem esset terra, superior
sermo patefacerat: <hi>Quia de terra,</hi> inquit, <hi>sumptus es.</hi> 
Si ergo redeundi in terram, hanc esse rationem dixit
Deus, quoniam fuerat assumptus e terra, porro ut
assumeretur, ad iniquitatem spectare non potuit;
procul dubio non iniquitatis, sed naturae mortalis
fuit, ut qui aeternus non erat, in corporis parte solveretur.
Illa ergo sterilitas arborum, illa veprium
ubertas, illa aegri partus aucta calamitas, personis
hominum sunt illata, non generi. Denique jam natis
Cain et Abel unius naturae ambobus, sed diversarum
voluntatum, nec Cain sponte peccanti profuit quod
eum peccata patris non presserant, nec Abeli nocuit
quod parentes ejus deliquerant: sed suopte uterque
judicio nec virtutis sibi, nec vitii naturale infuisse
praejudicium vario proposito, fine vario publicarunt.
Functi quippe officio sacerdotum, conditori suo Deo
hostias obtulerunt. Caeterum per obsequium, impar
cura discrevit. Patefecit hoc divina sententia, quae
complacitum sibi munus Abelis ostendit: offenso
autem Cain causam suae indignationis aperuit, dicens
eum bene obtulisse, sed male divisisse. Nec
mora exarsit profanus animus in livorem, et germani
sanctitate gravatus, parricidium gratificatur invidiae.
Ita prima occasione claruit malum non esse mortem,
quod eam justus primus omnium dedicavit. Nec tamen
iram Dei animi sontis audacia effugit. Interrogatur
de fratre, convincitur de scelere, addicitur
ultioni, et extra eum terrorem, qui ei pro insigni
crudelitatis incubuit, terrae quoque maledictione
punitur: <hi>Maledictus,</hi> inquit, <hi>tu a terra, quae aperuit os
suum accipere sanguinem fratris tui de tua manu; quoniam
operaberis terram, et non adjiciet virtutem suam
dare tibi <note>(Gen. IV, 3-12)</note>
          </hi>. Ecce denuo sterilitas terrae
in poena cultoris indicitur. Innumera autem generis
 tormenta in Deuteronomio promittuntur. Quid
ergo? nostrarum dumeta terrarum, quibus amputandis
runcone armatus cultor invigilat, per Cain parricidium
germinarunt? Et quia omnis spinosi ruris
dominus, peccato quod spinarum ubertate punitum
est, a vobis putatur obnoxius; omnes jam parvuli
non solum comedisse poma, quamvis nascantur sine
dentibus, sed etiam Abelis sanguinem effudisse dicentur?
<pb n="1569"/>
Apparet certe, ad quem furorem perveniat
 Manichaeorum tradux: quae quoniam nihil habet
praeter amentiam, ridet de argumentis vestris
Catholicorum gravitas; sed de ruinis vestris eorumdem
plorat affectio.
</p>
          <p>AUG. Nempe nihil agit tua tam diuturna et operosissima
disputatio de poena primi hominis, nisi ut hac
extenuata, etiam ipsa culpa extenuetur, quae poenae
hujus ingestione damnata est. Et hoc facis propter
verba libri mei, cui respondes, quae tibi tanquam
redarguenda proponis, ubi dixi, <hi>Illud ergo peccatum,
quod ipsum hominem in paradiso mutavit in pejus, quia
multo est grandius quam judicare nos possumus, ab omni
nascente trahitur.</hi> Ut ergo non videatur grande peccatum,
quo potuerit in deterius natura mutari, leve ac
prope nullum supplicium esse contendis quod meruit.
Hinc est quod maledictam terram in operibus
praevaricatoris retorques ad tui dogmatis pravitatem:
hinc est quod spinas et tribulos, et antequam homo
peccaret, fuisse asseris institutos; cum Deus haec inter
sua primitus instituta non nominet, sed in peccatoris
supplicio comminetur: hinc est quod sudorem
laborantis, ut non satis ad aerumnam pertinere videretur,
etiam naturale adjumentum esse dixisti, ut
scilicet operantium artus sudore recreentur; tanquam
Deus ista dicens non irrogaret supplicium pro peccato,
sed daret insuper praemium. Quanquam hoc
congrue diceremus, si sudorem laboris ita laudares,
ut tunc diceres institutum: nunc autem et ante peccatum
sic affirmas in paradiso hominem collocatum, ut
operando terram sine labore non esset; quasi non
posset illa firmitas, et nulla infirmitas corporis, non
solum sine labore, verum etiam cum animi voluptate,
quod delectare poterat, operari. Sed cur hoc dixeris,
occulere nequivisti: apertissime quippe loqueris, cum
addis, <hi>Quid novum accidisse dicimus, si sentiret sudorem,
qui experiebatur laborem?</hi> Tantumne te libuit
quietissimo beatorum loco, non solum tristitias parturitionis
in feminis, verum etiam in viris sudorem
laboris immittere, ut Deo damnante, nihil novi damnato
diceres accidisse? Tantumne illudis ac despicis
severitatem Dei, ut quod irrogavit ille poenaliter, tu
donatum naturaliter asseveres? Si nihil novi homini
accidisse dicis, cui Deus dixit, <hi>In sudore faciei tuae
edes panem tuum;</hi> negato hoc Deum dixisse damnantem.
An dicturus es, Ille quidem hominem damnavit
his verbis, sed nihil homini ex hoc accidit novi? Ergo
ille damnavit, sed non est iste damnatus? Frustratus
est impetus ultionis, tanquam Deus telum ejecerit et
non potuerit ferire quem voluit? Imo, inquis, et damnatus
est, et nihil ei accidit novi. Hic risum tenere
difficile est. Si enim damnatus est, et nihil ei novi
accidit; solebat ergo damnari, ac per hoc solebat et
peccare: non enim damnaretur injuste. An quia eum
tunc primum peccasse nemo ambigit, injuste solebat
ante damnari? Non enim, sicut de pariente dixisti,
<pb n="1570"/>
hoc saltem novi accidisse homini fassus es, quod sicut
mulieri dolor parturitionis, ita viro sudor laboris
est additus: hoc modo enim, hac additione quae antea
non fuit, novi illi aliquid accidisse concederes.
Sed cum dicis, <hi>Quid ei accidit novi?</hi> quem tamen confiteris
esse damnatum; quid aliud affirmas, quam sic
eum solere damnari? Aut si solere fieri non dicimus,
nisi quod assidue factum novimus; certe sic vel semel
necesse est ante damnatum esse concedas, cui
nihil novi accidisse, quod sic damnatus est, asseveras.
Ubi vides, in quae fueris abrupta progressus. Redi
ergo a praecipitio laboriosae disputationis tuae, et noli
labores et dolores in sedes felicium gaudiorum, atque
in locum ineffabilis quietis inferre. Quid, quod
etiam corporis mortem sic paradiso conaris immittere,
ut eam dicas praevaricatori pro beneficio fuisse promissam,
vel potius indicatam, ubi Deus dixit, <hi>Terra
es, et in terram ibis:</hi> tanquam nesciret homo sic se
fuisse institutum, ut sive peccaret, sive non peccaret,
moriturus esset; et hanc illi scientiam tunc Deus donaverit,
quando eum pro commissa iniquitate damnavit?
Disputans quippe de his Dei verbis, ubi ait,  « <hi>In
sudore faciei tuae edes panem tuum, donec revertaris in
terram de qua sumptus es; quia terra es, et in terram
ibis: »  Haec sane,</hi> inquis, <hi>pars extrema sententiae, sicut
illa mulieris, ad indicium, non ad supplicium pertinet:
quinimo, ut res indicat, consolatur hominem. Quia enim
supra,</hi> inquis, <hi>commemoraverat dolores, labores, sudores,
quorum sensum natura, nimietatem persona susceperat;
ne hoc in aeternum videretur extendi, mitificat
aegritudinem terminus indicatus: ac si diceret, Verum
non semper ista patieris, sed donec convertaris in terram
de qua sumptus es; quia terra es, et in terram ibis.</hi> 
Haec dicens persuadere conaris, ita quidem creatum
hominem, ut etiamsi in rectitudine vitae, in qua creatus
est, permaneret, tamen mortalis necessitate naturae
quandoque moreretur; sed hoc ei non esse indicatum,
nisi tempore damnationis suae, ut aerumna
ejus, ne putaretur aeterna, de promisso acciperet fine
solatium. Putaret ergo Adam non se moriturum, si
hoc illi non indicasset Deus: hoc autem non illi
indicasset Deus, nisi peccatorem damnari oporteret:
remaneret ergo in hoc errore, quo aeternum
se, aut nunquam moriturum esse credebat, nisi
ad sapientiam, qua se homo cognoscit, peccati merito
perveniret. Sentisne quid dicas? Accipe aliud.
Procul dubio nesciens Adam se esse moriturum, quod
nisi peccasset utique nesciret, tamen si peccare noluisset
etiam hoc nesciens beatus esset, et credens
contraria veritati miser non esset. Audisne quid dicas?
Accipe et tertium. Si justitiae suae tempore Adam
credebat se nec corpore moriturum, si Dei praeceptum
minime violasset, moriturum autem tunc didicit,
quando violavit: hoc nos credimus, quod cum
esset justus, ille credebat; hoc autem vos creditis,
quod nisi injustus nosse non meruit. Noster ergo error
stat in parte justitiae, et in parte iniquitatis vestra
sapientia. Intelligisne quid dicas? Accipe et quartum.
Si beato et justo illi homini non indicavit Deus corporis
<pb n="1571"/>
ejus mortem futuram, indicavit autem misero
et peccatori; congruentius creditur, timore quoque
mortis eum cruciare voluisse, etiam isto scilicet dignum
judicans esse tormento. Ut enim clamat ipsa
natura, plus mors metuitur, quam labores: laborant
quippe omnes homines ne moriantur, si eis talis optio
proponatur, ut continuo moriantur, si non laboraverint:
quotusquisque autem reperitur, qui mori malit,
quam laborare? Denique ipse Adam per tot annos
maluit laborare, quam non laborando et fame moriendo
vitam simul et laborem finire. Nam quo alio
sensu naturali etiam Cain plus mortem timuit, quam
laborem? Quo alio sensu per non iniqua nec inhumana
judicia, minora crimina labore metallico, majora
morte judices damnant? Unde autem martyres
tanta gloria praedicantur, quod pro justitia mortui
sunt, nisi quia major virtus est mortem spernere,
quam laborem? Propter quod non ait Dominus, <hi>majorem
charitatem nemo habet,</hi> quam ut laboret; sed, <hi>ut
animam suam ponat pro amicis suis <note>(Joan. XV, 13)</note>
            </hi>. Si
ergo major est charitas mori, quam laborare pro
amicis; quis tam caecus est, ut non videat minorem
poenam laboris esse quam mortis? Aut si plus homo
debet laborem metuere, quam mortem; quomodo
non est misera ipsa natura, quae plus
mortem metuit, quam laborem? Et tu ista non
cogitans, dicis indicata sibi sua morte hominem
consolatum, ne suum laborem putaret aeternum:
cum, si vestrum dogma verum esset, quo affirmatis
Adam, etiamsi non peccasset, fuisse moriturum,
propterea hoc illi indicandum non fuisset,
antequam inciperet poena damnationis affligi, ne illum
Deus priusquam peccasset, mortis timore torqueret;
tunc autem, cum jam, posteaquam peccavit,
poena dignissimum judicaret, indicaret etiam esse
moriturum, ut eamdem poenam Deus justus, mali
ultor admissi, etiam timore mortis augeret. Quisquis
igitur haec Dei verba, quibus est punitus Adam, quando
dictum est, <hi>Terra es, et in terram ibis,</hi> secundum
fidem catholicam intelligit, nec vult introducere in
paradisum corporis mortem praecipue; ne introducat
et morbos, quorum miserabili varietate morientes
videmus affligi, et paradisum sanctae voluptatis, ac
spiritualis et corporalis felicitatis, cui vos non pudet
esse contrarios, doloribus, laboribus, moeroribus implere
cogatur; sicut vos cogimini, nec invenitis qua
exire possitis, quamdiu tam impium dogma mutare
non vultis: qui ergo, ut dixi, haec Dei verba secundum
catholicam suscipit et intelligit fidem; sicut cernit
poenam laboris in eo quod dictum est, <hi>In sudore
faciei tuae edes panem tuum;</hi> ita poenam cernit et mortis
in eo quod sequitur, <hi>Donec revertaris in terram de
qua sumptus es; quia terra es, et in terram ibis:</hi> ac sic
accipit dictum, tanquam diceretur, Ego quidem te de
terra sumpsi, et hominem feci; et utique potui facere,
ut eadem terra quam viventem feci, nunquam
cogeretur vita carere quam dedi; sed quia terra es,
id est, secundum carnem quae de terra sumpta est,
<pb n="1572"/>
non secundum me, qui te de terra sumpsi, vivere voluisti;
laborabis in terra, donec revertaris in eam;
et ideo reverteris in terram, quia terra es; et justa
poena ibis in terram de qua factus es, quia spiritui
non obedisti a quo factus es. Iste intellectus sanus
atque catholicus praecipue inde cognoscitur, quia non
cogit mortibus implere terram viventium, terramque
felicium malis omnibus laboriosissimis et gravissimis,
quae homines in hoc corpore corruptibili patiuntur,
et ea non ferendo ut moriantur urgentur. Non enim
potestis dicere, leniter homines in paradiso fuisse
morituros, si nemo peccasset: quia et hoc contra vos
est. Si enim tunc leniter morerentur, et nunc tam
aspere moriuntur, per peccatum hominis mutata est
humana natura: quod vos negantes, consequenter cogimini
tales omnino mortes, quales nunc sunt, loco
illius tantae felicitatis et jucunditatis immittere; ac
per hoc et innumerabilia genera morborum, tam
gravia, tamque intolerabilia, ut eis homines compellantur
in mortem. Quae paradisi facies si vestras facies
aliquo pudore perfundit atque confundit; qui
non vultis confiteri nostram per peccatum mutari potuisse
naturam, vestram potius mutate sententiam;
et corpus mortuum propter peccatum cum Apostolo
confitemini <note>(Rom. VIII, 10)</note>: dicite cum Ecclesia Dei, <hi>A muliere initium factum est peccati, et propter illam
morimur omnes 
 <note>(Eccli. XXV, 33)</note>
            </hi>. Agnoscite cum Ecclesia
Dei, quia <hi>corpus corruptibile aggravat animam <note>(Sap. IX, 15)</note>
            </hi>.
Non enim ante peccatum in paradiso
tale erat corpus, ut illo anima gravaretur.
Cantate cum Ecclesia Dei: <hi>Homo vanitati similis factus
est, dies ejus velut umbra praetereunt <note>(Psal. CXLIII, 4)</note>
            </hi>.
Neque enim qui est ad similitudinem Dei factus, fieret
nisi per peccatum similis vanitati, ut aetatum
cursu et mortis incursu, velut umbra dies illius praeterirent.
Nolite luci serenissimae veritatis nubila vestri
erroris offundere: paradisum Dei corda fidelium,
quem debent amare, non debent amaricare. Quid
enim vos offendit, obsecro, quid vos offendit ille memorabilis
beatorum et quietorum locus, ut eum mortibus
hominum, et per has malis omnibus quibus
abundare cernimus angustias necessitatesque morientium,
oculis clausis, fronte impudentissima, mente
pertinacissima, lingua loquacissima, velitis implere;
ne cogamini confiteri in has miserias, quibus videtis
refertum genus humanum a vagitibus parvulorum
usque ad anhelitus decrepitorum, per peccatum maximum
 primi hominis humanam corruisse naturam?
Et quia injustum esse respicitis parentum in posteros
sine culpa transire poenam, transisse concedatis
et culpam. Maximam quippe culpam primi hominis
exstitisse, quam tu propterea, quantum potuisti, extenuare
conatus es, ne propter illam crederetur natura
humana potuisse mutari: ergo illam culpam maximam
fuisse, non solum per ipsas miserias generis
humani, quae ab infantium cunabulis incipiunt, verum
etiam per te ipsum probo. Et tu enim in secundo
<pb n="1573"/>
tui hujus operis libro maximam formam peccati in
primo homine posuisti, ut e contrario maxima forma
justitiae commendaretur in Christo <note>(Supra, lib. 2,
capp. 189, 190)</note>; quod te dixisse mihi videris oblitus:
nam si memor fuisses, nunquam profecto peccatum
Adae tam loquaciter minuere nitereris. Ego autem
maximum illud peccatum fuisse, poenae ipsius granditate
demonstro: non enim est major, quam ut de
paradiso projiceretur, et a ligno vitae separaretur ne
viveret in aeternum: additis etiam hujus angoribus
vitae, ut dies ejus et in laboribus gemerent, et sicut
umbra transirent. Enimvero haereditaria ipsa generis
humani, ab infantibus usque ad senes, calamitas testis
est; quae miseriae non haberent conditionem supplicii,
nisi traherentur contagione peccati. De qua
contagione nobiscum pertinaciter pugnas, et ne ista
credatur, et ipsum peccatum primi hominis, et supplicium
ejus extenuas, et dolores, labores, et mortes
in paradisum introducere impudentissima et impiissima
contentione conaris. Dicis etiam:  « Si propter
hoc maledicitur terrae, ut ille qui peccaverat affligatur,
nec tamen ibi iniquitas, ubi maledictio continetur;
cur non ea conditione etiam, si quid aerumnarum
naturae nostrae post peccatum primi hominis doceretur
illatum, sequeretur tamen non ideo miseros esse
nascendos, ut rei convincerentur; sed ut commemoratione
peccati primi afflictio succedanea, his quos
reos non fecerat, imitationis malae indiceret cautionem? » 
Video quibus premaris angustiis. Miserias nascentium
cogeris confiteri, quoniam vim tibi facit
rerum evidentia, quam prae oculis omnium constitutam
negare non sineris: has autem miserias nascentium,
etiam in paradiso futuras fuisse, si nemo peccasset,
vis quidem asserere; sed cernis te hominibus
qualecumque cor habentibus, id persuadere non posse.
Remanet igitur, ut propter peccatum primi hominis
genus humanum fatearis miserum effectum: sed hoc
absolute dicere formidans,  « Si quid aerumnarum, » 
inquis,  « naturae nostrae post peccatum primi hominis
doceretur illatum. »  Quid est,  « Si quid doceretur? » 
Itane vero res manifestissima, quam tu quoque
jam sentire compelleris, non docetur? An eo
redeundum est, unde per haec verba sensim fugere
meditaris; intelligens quam intolerabili absurditate
credatur, nascentium miserias etiam in paradiso futuras
fuisse, si nemo peccasset? Quod si dicere horrescis,
quoniam revera vehementer horrendum est:
cur dicis,  « etiamsi doceretur; »  cum sine ulla dubitatione
doceatur, non aliquid aerumnarum, sed omnes
aerumnas nascentium post peccatum primi hominis,
imo propter peccatum primi hominis, nostrae illatas
esse naturae? Sed,  « non, »  inquis,  « ideo sunt miseri
nascentes, ut esse rei convincantur. »  Nec ego dico,
Ideo miseri sunt nascentes, ut convincantur rei: sed
dico potius, Ideo convincuntur rei esse, quoniam sunt
miseri. Justus est enim Deus, quod assidue contra te
dicis, et nescis: justus est, inquam, Deus; et ideo
<pb n="1574"/>
nascentes nec facere nec fieri sineret miseros, nisi
nosset reos. Unde non aliter fides catholica intelligit
quod ait Apostolus, <hi>Per unum hominem peccatum intravit
in mundum, et per peccatum mors; et ita in omnes
homines pertransiit, in quo omnes peccaverunt <note>(Rom.
V, 12)</note>
            </hi>. Quod tu nolens referre ad originis nexum,
detorquere conaris ad imitationis exemplum: ex quo fit,
ut cum tibi dicitur, Cur ergo miserias generis humani
in ipso incipientis aetatis exordio, innumeris et diversis
malis suis protestantur infantes, qui nulla imitatione
peccarunt? tanquam gravissima et inevitabili
pressura stomachi, in hos vomitus erumpas, et dicas,
Non quia rei sunt, ideo sunt miseri qui nascuntur;
sed ut hac miseria commoniti, caveant peccatum
primi hominis imitari. Sic enim putavi planius et explicatius
esse dicendum, quod tu obscurius perplexiusque
dixisti. Sed quomodolibet hoc dicas, quis
non videat studio defendendae opinionis tuae omnino
te attendere nolle quid dicas? Ideone fuerant, quaeso
te, homines innocentes plectendi miseria, non quod
ullum peccatum haberent, sed ut non haberent? Debuit
ergo et Eva prius fieri misera quam rea, ut miseria
sua commoneretur non consentire serpenti. Debuit
et Adam prius puniri malo miseriae, ne ad malum
peccati seductae consentiret uxori. Placet enim
tibi, ut poenis praecedentibus crimina caveantur, non
ut sequentibus vindicentur; ac sic inverse, non quia
peccatum est, sed ne peccetur, non reatus, sed innocentia
puniatur. Corrige, obsecro, perversam, praeposteramque
sententiam: quia utique tunicam corrigeres,
si te dextra in sinistra forte vestires. Hoc dixi,
quoniam peccata, ne sequantur, suppliciis praecedentibus
vis caveri; cum soleant et debeant suppliciis
sequentibus peccata praecedentia vindicari. Deinde
dic nobis, quomodo calamitosos commoneamus infantes,
ut intueantur miseriam suam, ne peccatum
primi hominis imitentur; qui nec imitari quemquam,
nec commoneri adhuc possunt. Maledicta enim terra
(unde ad hoc tuum deliramentum sumis exemplum,
quia sic potuerunt nascentes effici miseri, ut caverent
peccata gignentium, quamvis non ex eis trahant originale
peccatum, quemadmodum terra maledicta est
propter hominis poenam, quamvis ipsa non habens
culpam) cur non attendis quia sicut non habet culpam,
sic ex illa maledictione non habet poenam; sed
peccantis hominis, cum maledicitur terra, ipsa fit
poena? Nascentes autem cum miseri sunt, ipsi sentiunt
miserias suas; ipsi nullum, sicut putatis, trahentes
peccatum; immeritas, si hoc ita est, procul dubio
sustinent poenas; qui nec admoneri adhuc, ut dixi,
aliquid possunt, nec peccatum primi hominis imitari,
propter quod debeant admoneri. An exspectandum
est ut crescendo perveniant ad liberum arbitrium,
quando sentiant admonentem, atque intuendo miseriam
suam, culpam non imitentur alienam? Sed ubi
ponimus tam multos qui usque ad diem mortis suae
quis fuerit, vel utrum fuerit, vel quid admiserit Adam
<pb n="1575"/>
nesciunt? Ubi ponimus tam multos qui prius moriuntur,
quam perveniant ad aetatem, in qua sentiant commonentem?
Ubi ponimus eos qui tam insulso ac fatuo nascuntur
ingenio, ut nec grandes possint cum aliquo fructu
tale aliquid admoneri? Nempe hi omnes tanta miseria
sine ullo merito, sine ulla utilitate plectuntur. Ubi est
justitia Dei? quam si cogitares, nunquam crederes
sine ullo merito peccati originalis tam miseros esse
nascentes. Sed quoniam cum conditione locutus es:
non enim aisti, Quoniam docetur; sed aisti,  « Si quid
doceretur aerumnarum post peccatum primi hominis
nostrae illatum esse naturae: »  paratus es, ut arbitror,
dicere, Non docetur. Ac per hoc restat ut dicas,
mala quae videmus parvulos perpeti, etiam in paradiso
futura fuisse, si nemo peccasset, ne propter peccatum
primi hominis ea fatearis exorta. Ita cum hos nodos
quaeris evadere, et fieri ex nostris manibus labilis,
contra paradisum stabis immobilis; cui sic es contrarius,
ut ejus felicitati et quieti turbandae, et dolores
parturientium, et labores operantium, et jactationes
aegrotantium, morbosque morientium, audacissimo
ore et fronte perditissima immittas. Sed in laude
mortis magnum te putas aliquid invenisse quod diceres,
 « prima »  scilicet,  « occasione claruisse, malum
non esse mortem, quod eam justus primus omnium
dedicavit. »  Ergo redde rationem, quomodo non haberet
quam dedicaret justus, nisi hanc aedificaret injustus.
Auctor quippe et effector mortis illius Cain
exstitit, non Abel. Ille itaque dedicavit, qui fabricavit.
Mors enim hominis boni, malum opus fuit hominis
mali. Iste autem qui pro bono malum pertulit, non
mortem, sed martyrium dedicavit, gerens ejus figuram,
quem populus Judaeorum tanquam malus frater
carnalis occidit. Propterea itaque gloriosus Abel, non
quia aliquid boni sumpsit a fratre, sed quia patienter
pro justitia moriendo, malo ejus usus est bene. Nam
sicut bono legis male utendo praevaricatores puniuntur;
ita e contrario malo mortis bene utendo martyres
coronantur. Proinde si non dedignaris dicere,
quod te cerno nescire, mors in morientibus omnibus
mala est; in mortuis autem quibusdam mala, quibusdam
bona. Hoc secuti sunt, qui de bono mortis
laudabiles disputationes etiam litteris mandaverunt.
Mors ergo justi Abelis habitantis in requie, non solum
mala non est, verum etiam bona est. Tu autem
in paradisum non bonorum mortuorum requiem, sed
cruciatus morientium, ne bonorum ibi requies esset,
intulisti. Aut si dicis, Si nemo peccasset, in paradiso
sine cruciatu homines morerentur: saltem quia extra
paradisum non fere quisquam sine cruciatu moritur, tandem
convictus atque contortus, in deterius commutatam
peccato primi hominis humanam confitere naturam.</p>
        </div3>
<div3>
          <head>XXVIII.</head>
          <p>
 JUL. Quid postremo de ipso serpente dicetur?
Diabolum maledictione illa punitum, an hoc
commune reptile animal opinaris? id est, illam sententiam
quae ait ad serpentem, <hi>Maledictus tu ab omnibus
peccatoribus, et ab omnibus bestiis quae sunt super
<pb n="1576"/>
terram; super pectus et ventrem tuum ambulabis, et
terram manducabis omnibus diebus vitae tuae <note>(Gen. III,
14)</note>
          </hi>, in diaboli supplicio, an bestiae hujus quae vernis
caloribus educitur de cavernis, arbitraris impletam?
Si in hujus serpentis, cujus species in corpus enode
porrigitur atque ob illius culpae meritum dicas eam
factam esse terrifagam; ergo et omnibus bestiis tradux
iniquitatis incumbit, quam putas nisi per libidinem
coeuntium non posse deduci: fitque ut etiam serpentum
libidinem, jamque inde irrationabilium animantium,
asseras a diabolo fuisse plantatam, retectaque
sententia Manichaei nobis carmen inclangas. Sin
autem quidquid ad serpentem dicitur, intelligibiliter
in diabolo profitearis impletum; annues sine dubio, nec
hoc quod ibi pro ultione profertur, indicium nunc reorum
esse serpentum, nec diabolum terram edere corporaliter:
sed etsi tunc ministerium draconis arripuit,
atque hoc quasi telum, quo ad vulnerandum hominem
usus fuerat, severitas postea paterna confregit; tamen
peccatum in solius agentis voluntate resedisse. Cibos
autem et spinas et sudores primo fuisse naturaliter
instituta, post in aliquibus aucta judicialiter, ad nostram
vero aetatem sine peccati illius admiratione venisse;
res tam apertae sunt, ut longiore penitus assertione
non egeant.
</p>
          <p>AUG. Quid est quod vipereas astutias tuas etiam de
serpente contorques? Quis enim divini libri haec verba,
quae commemorasti, congruenter intelligens, non
videat in diabolum potius, qui serpente ad id quod
voluit, ut potuit, usus est, quam in ipsum animal,
qualecumque terrenum, illam prolatam fuisse sententiam?
Sed quia non per seipsum, per serpentem autem
seductorias loquelas diabolus operatus est, ideo
ad serpentem locutus est Deus, quod significandae
malitiae diaboli conveniret, et natura hujus figura esset
illius. Proinde quod dixit Deus serpenti, <hi>Maledictus
tu ab omnibus pecoribus, et omnibus bestiis quae
sunt super terram; super pectus et ventrem tuum ambulabis,
et terram manducabis omnibus diebus vitae tuae,</hi> et
caetera; tanto intelliguntur, et exponuntur melius,
quanto congruentius de diabolo accipiuntur. Sed quoniam
secundum etiam rectam fidem, multis tamen
modis de his disputari solet, nec ad causam nunc pertinet
quid eorum magis eligam promere; satis est ut
tibi respondeam, diaboli naturam nequaquam ad connexionem
successionemque propaginis pertinere, ubi
peccati originalis quaestio vertitur. De spinis vero et
sudore laborantis, quam impudenter affirmes, quod
priusquam peccaretur, fuerint instituta, credo quod
persuadeat legentibus superior nostra responsio. Vultis
quippe facere talem paradisum, ut nulla ratione
dicatur Dei esse, sed vestrum. Verumtamen, cum
ante peccatum spinas dixeris institutas, in paradisum
eas non ausus es, introducere; imo expressisti eas ibi
non fuisse: ubi tamen laborem ponere voluisti, cujus
<pb n="1577"/>
onus etsi non pungit, premit. Verumtamen, si et tibi
placet spinas non congruere paradiso; itane vero naturae
humanae, ut ibi prius esset ubi spinae non sunt,
et nunc ibi sit ubi sunt, nulla beatitudinis in miseriam
mutatione contingeret, aut sine ullo peccati merito
contigisset? Cogat ergo vos agnoscere originale peccatum,
tale saltem, quale non potuistis negare supplicium,
si non injustum esse creditis Deum.</p>
        </div3>
<div3>
          <head>XXIX.</head>
          <p>
 JUL. Tamen ne quid negligenter praeteriisse
videamur, accipe aliud. Hunc parturitionum dolorem
compertum est pro parientium corporibus viribusque
variari. Barbarorum certe feminae, et pastorum, quae
exercitatione indurescunt, in mediis itineribus tanta
facilitate pariunt, ut non intermisso viandi labore fetus
suos procurent, et statim vehant, quae nihil pariendi
difficultate marcentes, onera ventris ad humeros
suos transferunt; et generaliter inopia vilium feminarum,
operam obstetricum non requirit: at e
regione locupletes deliciis molliuntur, et quo plures
habuerit quaeque sollicitos, eo amplius et discit et gestit
aegrescere, putatque se tantis egere, quantis
abundat obsequiis. Maritorum sane divitum manus
nunquam in sentibus aerumnam primi hominis experitur;
quinimo fidentes copiis, indignum se putant momentum
aliquod votis fertilitatis impendere, extra
formidinem etiam famis possessionum dilatatione sistentes,
mandant aliquoties, ut ait poeta, <hi>Dejunge
boves</hi>, <hi>dum tubera mittas <note>(Juvenal. sat. 5, vers. 119)</note>
          </hi>.
Si ergo et parientium dolor spectat ad instituta naturae,
quod et brutorum exemplo animalium, et sententiae
divinae proprietate perdoctum est; si interceptio
fructuum, et exortus spinarum inter caetera quidem
creatus est, personis tamen quibusdam factus est densior
et molestior; si postremo, ut difficultas ipsa parientis,
ita etiam glebarum spinositas pro corporibus
regionibusque variatur; postremo, si perdurat ille angor
post gratiam in visceribus feminarum, hunc vero
opulentorum luxuries penitus ignorat; si resolutio
corporis propter quid secutura esset, expressum est,
et artibus magis quam erroribus applicata: apparet
hic quoque Catholicorum veritati omnia consonare,
nec quidquam vobis vel feminas prodesse, vel spinas.
</p>
          <p>AUG. Cum de poena, quam Deus inflixit primis peccatoribus,
disputares, sic jamdudum a muliere transieras,
ut diceres,  « Sufficiant ista de muliere. »  Cur
ergo non servasti fidem promissionis tuae? Ecce post
tam multa redis ad eam, ecce loquacitati tuae non sufficiunt,
quae dixeras <hi>de muliere sufficiant.</hi> Sed nisi
talis verbosus esses, unde octo libros, quos uni meo
reddis, impleres? Sed dic quod tibi placet: ecce post
promissam sufficientiam, abundantiam quoque tuam
patienter audivimus. Cur enim perdas res tam bellas,
quae postea tibi in mentem venerunt? Quamvis
et illud venire debuit, ut de libro tuo, qui complendus
adhuc in manibus erat, tolleres quod dixeras, <hi>Sufficiant ista de muliere:</hi> 
 ne tuae pollicitationi tam indecenter
<pb n="1578"/>
contrarius legereris. Sed perge, profer in
medium, contra quam promisisti, quae postea cogitasti.
Dic parturitionum laborem pro parientium corporibus
viribusque variari; atque ita describe barbaras
rusticasque feminas in facilitate pariendi, ut nec
parturire videantur; ac per hoc non parvum dolorem
in pariendo sentire, sed nullum. Quod si ita est,
quid te adjuvat? nonne contra te ipsum loqueris, qui
dolores istos ita naturales esse dixisti, ut sine illis
Eva parere non posset, etiamsi in paradiso nulla iniquitate
perpetrata persisteret? Numquid barbaras ac
rusticas tuas illa prima muliere in hac re feliciores
esse dicturus es, ut in his aerumnosis terris sine dolore
pariant, quod in paradiso, si pareret illa, non
posset? tanquam in istis natura sit mutata feminea
in melius quam fuerat instituta, plusque valuerit in
ea mutanda humana exercitatio, quam in creanda
divina operatio. Si vero in tuis verbis non vis intelligi
sine doloribus parere feroces agrestesque mulieres,
atque eis ita partum tolerabilem facilemque concedis,
ut tamen eas cum pariunt, dolere fatearis; numquid
ideo est nulla poena, quia minor est? Sive ergo minus
doleant, cum pariunt istae feminae, sive aliis feminis
aequales, vel earum etiam quibusdam majores dolores,
comparata per exercitationem fortitudine, mirabiliter
ferant, nec illo cruciatu fatigentur atque languescant;
dolent tamen, et utique omnes dolentes,
seu magis seu minus doleant, majores minoresve
poenas, sed tamen poenas, sine ulla dubitatione patiuntur.
Tu autem si te cogitares, non dico, christianum,
sed qualemcumque hominem, facilius nullum
esse contenderes paradisum Dei, quam eum faceres
tua sacrilega disputatione poenalem. Eleganter
sane divites viros ab haereditario primi hominis
labore defendis, ignorans, aut te scire dissimulans,
amarius laborare cogitationibus divites, quam operationibus
pauperes. Nomine quippe sudoris generalem
sacra Scriptura significavit laborem, a quo nullus
hominum est immunis, cum alii laborant operibus
duris, alii sollicitantibus curis. Ad eosdem labores
pertinent etiam studia quorumque discentium. Et
quae parit haec, nisi terra haec, quam formator ejus,
quando primum hominem condidit, non fecerat onerosam?
Nunc vero, sicut scriptum est, <hi>Corpus corruptibile
aggravat animam, et deprimit terrena inhabitatio
sensum multa cogitantem; et difficulter aestimamus quae
in terra sunt, et quae in prospectu sunt, invenimus cum
labore <note>(Sap. IX, 15, 16)</note>
            </hi>. Sive ergo utiles, sive inutiles
quascumque doctrinas studeat homo discere, aggravante
animam corruptibili corpore, necesse est
laboret. Quocirca etiam sic ei terra ista spinas parit.
Nec ab his spinis divites dicantur alieni: praesertim
quia spinas illas in Evangelio, quibus jacta semina
ne ad fecunditatem perveniant, opprimuntur, curas
esse hujus vitae et sollicitudines divitiarum Deus magister
exponit <note>(Matth. XIII, 22)</note>; qui certe non solos
<pb n="1579"/>
pauperes, verum etiam divites vocat dicens, <hi>Venite
ad me, omnes qui laboratis.</hi> Propter quid autem vocat,
nisi quod paulo post dicit, <hi>Et invenietis requiem animabus
vestris <note>(Matth. XI, 28, 29)</note>
            </hi>? Quando istud erit, nisi
quando corruptio corporum, quae nunc aggravat animas,
non erit? Nunc vero laborant pauperes, laborant
divites, laborant justi, laborant iniqui, laborant
magni, laborant pusilli, a die exitus de ventre matris
eorum, usque in diem sepulturae in matrem omnium.
Tam quippe malignum est hoc saeculum, ut
nisi exitum hinc fuerit, promissa requies nobis adesse
non possit: quamvis per praevaricationem primi hominis
labor posteris ejus advenerit; tamen etiam
reatu praevaricationis illius quem traximus jam soluto,
ut fidei examen exerceatur, labor remanet ad certamen.
Oportet enim nos certare cum vitiis, et in
ipso certamine laborare, donec donetur nobis adversarium
non habere. Quapropter ut boni praeliatores
perducantur ad praemia, supplicia vertuntur in praelia.
Parvulorum quoque, soluto reatu originali, propterea
labores manent, quamvis ex ipso reatu doceantur
exorti; quia etiam sic Deo placuit fidem
probare majorum, a quibus ei offeruntur ut regenerentur.
Qualis et quanta fides esset rerum invisibilium,
si invisibilis remuneratio continuo sequeretur;
ac non potius dilata requie quae promittitur, ageretur
fidei negotium cum corde, non cum oculis; ac sic futurum
saeculum, ubi nulli labores erunt, quod nondum
videmus, et crederetur sincerius, et desiderabilius
quaereretur? Ac per hoc Deus labores nostros,
id est poenas nostras, ad utilitates nostras mirabili
benignitate convertit. Haec refellere cupiens inutiliter
tu laboras: laboras enim pariendo spinas, non evellendo;
nos autem laboramus ut spinas tuas, quantum
donat Dominus, evellamus. Nisi forte ideo non laborare
te jactas, quoniam tot libros magna ingenii facilitate
conscribis, ac sicut illae barbarae ac rusticanae
fetus suos, ita et tu sine difficultate spinas paris.
Sed puto quod te de ingenii facilitate inaniter jactes;
prorsus laboras: quomodo enim agis ut non labores,
qui etiam conaris introducere in paradisum labores?
Nam utique res ista quanto impossibilior probatur,
tanto tuus labor et amplior, et inanior invenitur.</p>
        </div3>
<div3>
          <head>XXX.</head>
          <p>
 JUL. Haud sane impugnavero eos qui autumant
Adam, si dicto audiens exstitisset, ad immortalitatem
potuisse pro remuneratione transferri. Enoch
quippe et Eliam translatos legimus, ne viderent
mortem. Verum aliud sunt instituta naturae, aliud
praemia obedientiae. Non est enim tanti unius meritum,
ut universa quae naturaliter sunt instituta perturbet.
Exercuisset se igitur in reliquis innata mortalitas,
etiamsi primus ille in aeternitatem a diuturnitate
migrasset. Non inficiabili conjectura, sed certo
res tenetur exemplo: siquidem Enoch filii, immortalitate
parentis non potuerunt asseri a conditione moriendi.
Nec illud forte putetur occurrere, quoniam si
<pb n="1580"/>
non peccatores, justi tamen omnes ad immortalitatem
sine intercessu corporalis dissipationis evaderent:
siquidem Abel justorum primus, Noe, Abraham,
Isaac, Jacob, et omnia sanctorum agmina, tam
in novo quam in Vetere Testamento, et meritum
suum virtutibus, et naturam morte docuerunt. Rem
in absoluto positam Christi quoque confirmavit auctoritas.
Nam cum ei Sadducaei quaestionem exemplo
septinubae mulieris intulissent, rogantes, si corporum
excitatio crederetur, a quo marito esset potissimum
vindicanda, respondit: <hi>Erratis, nescientes Scripturas,
neque Dei virtutem; in resurrectione enim neque nubent,
neque uxores accipient; neque enim morientur <note>(Matth.
XXII, 29, 30, et Luc. XX, 35, 36)</note>
          </hi>. Conscius operis sui,
propter quid conjugia instituisset expressit, videlicet
ut damna mortis fetura suppleret; statim autem cessatum
ire munificam fecunditatem, cum mors avara
cessaverit. Si ergo, Christo teste qui condidit, fertilitas
 ob hoc creata est, ut cum fragilitate confligeret,
et haec conditio nuptiarum ante peccatum ordinata
est; apparet quoque mortalitatem non ad praevaricationem
spectare, sed ad naturam ad quam
spectare leguntur et nuptiae. Illa ergo lex quae promulgata
est, id est, <hi>Quacumque die ex interdicto ederis,
morte morieris:</hi> poenalis mors intelligitur, non
corporalis; peccatis, non seminibus imminens; quam
non incurrit nisi praevaricatio, non evadit nisi emendatio.
Die autem peccati quod dicitur inferenda, mos
Scripturae est, quae damnatum solet vocare damnandum.
Inde est quod in Evangelio Dominus, <hi>Omnis,</hi> 
inquit, <hi>qui non crediderit in me, jam judicatus est;
quia non credidit in nomine unigeniti Filii Dei <note>(Joan.
III, 18)</note>
          </hi>. Non quod infidelitas Christum negans, ante
tempus judicii, supplicio juncta esset perpetuo; cum
omnes qui ad fidem veniunt, prius fuerint infideles:
sed ut censura praecipientis appareat, dicuntur peccata
jam esse supplicia. Denique Adam ipsum, et ille
liber qui Sapientia dicitur, et multorum opinio, secuta
emendatione asserit expiatum.
</p>
          <p>AUG. Si non oppugnas, ut dicis, eos qui existimant
Adam, si dicto audiens exstitisset, ad immortalitatem
pro remuneratione potuisse transferri; discerne immortalitatem,
majorem scilicet a minore. Nam et ista
non absurde immortalitas dicitur, qua potest quisque
non mori, si non faciat unde moriatur, quamvis possit
et facere. In hac immortalitate fuit Adam: hanc
immortalitatem merito praevaricationis amisit. Haec ei
subministrabatur de ligno vitae, a quo non est prohibitus,
quando legem bonam, ne peccaret, accepit,
sed quando mala voluntate peccavit: tunc enim de
paradiso ejectus est, ne extenderet manum ad lignum
vitae, et manducaret, et viveret in aeternum. Unde
intelligendus est de hoc ligno vitae solere sumere sacramentum;
de caeteris alimentum. De solo enim ligno
<pb n="1581"/>
quod appellatum est dignoscentiae boni et mali,
non manducare praeceptum est ei. Cur ergo putetur
non manducasse de ligno vitae, quandoquidem et caeteris
longe praestabilius erat, et illo solo excepto in
quo peccavit, ex omnibus manducandi acceperat potestatem?
Dei namque praecipientis haec verba sunt: <hi>Ab omni ligno,</hi> 
 inquit, <hi>quod est in paradiso, edes: de
ligno autem cognoscendi bonum et malum, non manducabis
de illo <note>(Gen. II, 16 et 17)</note>
            </hi>. Itemque ista sunt
verba damnantis: <hi>Quia audisti,</hi> inquit, <hi>vocem mulieris
tuae, et edisti de ligno, de quo praeceperam tibi, de eo
solo non edere <note>(Id., III, 17)</note>
            </hi>. Quae igitur fuit causa
ut non praecipue de ligno vitae manducare curaret,
cum prohibitus non fuerit nisi ab illo solo, cujus
usurpatione peccavit? Imo si vigilanter intelligamus,
sicut de ligno interdicto manducando peccavit, ita
de ligno vitae non manducando peccaret; quoniam
ipse sibi vitam, quae ex illo ligno aderat, invideret.
Illa vero immortalitas in qua sancti Angeli vivunt, et
in qua nos quoque victuri sumus, procul dubio major
est. Non enim talis, in qua homo habeat quidem
in potestate non mori, sicut non peccare, sed tamen
possit et mori, quia potest peccare: sed talis est illa
immortalitas, in qua omnis qui ibi est, vel erit, mori
non poterit, quia nec peccare jam poterit. Tanta
quippe erit ibi voluntas bene vivendi, quanta etiam
nunc est voluntas beate vivendi, quam nobis nec
miseria potuisse videmus auferri. In hanc immortalitatem,
nullo ambigente majorem, si ex illa minore
dicas Adam remuneratione obedientiae, nulla interposita
morte potuisse mutari; dices aliquid quod recta
fides non debeat improbare: si autem sic laudas
istam, ut neges illam; profecto et mortibus, et morientium
cladibus, quas non ferendo urgentur in
mortem, cogeris implere paradisi faciem; atque ita
tuam decolorare, ut te velis fugere, si illam in speculo
possis aspicere. Cur enim et posteri primi hominis
in paradiso nati, et non solum boni, verum
etiam beati, cogerentur mori, si eos nulla culpa de
paradiso exire compelleret, ubi erat lignum vitae, et
summa ex illo vivendi potestas, moriendi autem nulla
necessitas? A qua necessitate translati sunt Enoch
et Elias: in his enim terris erant, ubi lignum vitae
non erat, et ideo eos ad hujus vitae finem, communis
omnibus necessitas mortis urgebat. Nam quo eos
credendum est fuisse translatos, nisi ubi est ipsum
vitae lignum, unde illis sit potestas vivendi, nec ulla
moriendi necessitas; sicut esset in paradiso hominibus,
in quibus nulla peccandi oriretur voluntas,
quae illos ibi esse non sineret, ubi nulla aequitas mori
cogeret? Quapropter exempla Enoch et Eliae nos
potius quam vos adjuvant. Deus quippe in his duobus
ostendit, quid etiam illis quos dimisit de paradiso,
praestaturus esset, si peccare noluissent: inde
namque ejecti sunt isti, quo trajecti sunt illi. Ubi
etiam hoc eis Dei gratia credimus esse collatum, ne
haberent unde dicerent, <hi>Dimitte nobis debita nostra <note>(Matth. VI, 12)</note>
            </hi>.
In his enim terris, ubi corpus corruptibile
eorum animas aggravabat <note>(Sap. IX, 15)</note>, ita
<pb n="1582"/>
confligebant magno agone cum vitiis, ut tamen si dicerent
se non habere peccatum, se ipsos deciperent,
et veritas non esset in eis <note>(I Joan. 1, 8)</note>. Qui sane
creduntur ad exiguum temporis redituri in has terras,
ut etiam ipsi cum morte confligant, et quod
primi hominis propagini debetur exsolvant. Unde
intelligendum est, quod ii qui peccatum nullum haberent,
et filii eorum, si paradisi habitatores in eadem
rectitudine permanerent, magis in illa immortalitate
persisterent, donec in ampliorem, nulla interposita
morte, transirent, si eis qui sic erant in his terris
extra paradisum justi, ut non possent dicere se non
habere peccatum, id est, Enoch et Eliae tantam diuturnitatem
vitae fateamur esse collatam. <hi>Sed Dominus,</hi> 
inquis, <hi>interrogatus de septinuba illa muliere, sua
responsione firmavit, propterea nuptias institutas, ut
damna mortis fetura suppleret; cessaturam vero munificam
fecunditatem, cum mors avara cessaverit.</hi> Omnino
erras, qui propterea putas instituta esse conjugia,
ut decessio mortuorum suppleretur successione nascentium.
Instituta sunt namque conjugia, ut filios
patribus, et patres filiis, certos faceret pudicitia feminarum.
Nam et permixto usu atque indiscreto
quarumque mulierum, homines nasci possent: sed
certa necessitudo inter patres et filios esse non posset.
Si autem nemo peccaret, et ob hoc etiam nemo
moreretur; sanctorum numero terminato, quantus futuro
sufficeret saeculo, hoc saeculum finiretur, ubi et
non peccandi et peccandi facultas esset, atque illud
succederet, ubi quisquam peccare non posset. Si
enim animae corporibus exutae, possunt esse vel miserae
vel beatae, et tamen peccare non possunt: quis
fidelium neget, in regno Dei, ubi erit corpus incorruptibile,
quod non gravabit animam, sed ornabit,
nec alimentis amplius indigebit, hunc affectum futurum,
ut nullius ibi ullum possit esse peccatum, non
id agente nulla voluntate, sed bona? Dominus ergo
ubi dixit, cum de resurrectione loqueretur, <hi>Neque
nubent, neque uxores accipient; neque enim morientur;</hi> 
non ideo dixit, ut propter morientes ostenderet
nuptias institutas; sed quia sanctorum numero impleto,
non opus esset aliquem nasci, ubi necesse esset
neminem mori. <hi>Sed,</hi> inquis, <hi>Adam secuta emendatione
a delicto suo asseritur expiatus, et libro Sapientiae,
et opinione multorum: et tamen,</hi> inquis, <hi>mortuus est, ut sciremus corporis mortem non pertinere
ad supplicium illius peccati, sed ad instituta naturae.</hi> 
Quasi vero David duo illa scelera gravia, id est, adulterium
et homicidium, non sic expiaverit poenitendo,
ut ei datam veniam propheta ipse qui eum terruerat
testaretur: et tamen ita ea quae Deus fuerat comminatus,
legimus subsecuta, ut intelligamus ad hoc
profuisse illam veniam, ne homo qui tanta mala
commiserat, sempiterno pro eis supplicio plecteretur.
Erat ergo et primo homini, ad quam rem proficeret
poenitentia, id est, ut eum diuturna, non tamen
aeterna poena puniret. Unde factum est, quod
rectissime creditur, ut eum filius ejus, id est, secundum
hominem Dominus Jesus, quando ad inferna
<pb n="1583"/>
descendit, ab inferni vinculis solveret. Tunc enim,
juxta librum Sapientiae, intelligendus est eductus a
delicto suo, ut hoc ille liber non factum dixisse, sed
futurum praedixisse monstretur, quamvis per verbum
praeteriti temporis: sic enim ait, <hi>Eduxit illum a
delicto suo <note>(Sap. X, 2)</note>
            </hi>, quemadmodum dictum est, <hi>Eoderunt manus meas 
 <note>(Psal. XXI, 17)</note>
            </hi>, et caetera, quae
ibi per verba praeteriti temporis futura esse dicuntur.
Ac per hoc et morte corporis factum est, ut pro
peccato poenam lueret temporalem; et poenitentia
non nihil actum est, ut evaderet sempiternam: ubi
plus valuit gratia liberantis, quam meritum poenitentis.
Non est unde te munias adversus impetum
veritatis, quo cum tuis machinis in clarissima luce
prosterneris, nec in Dei paradisum et mortes et innumerabiles
morbos, mortiferis cruciatibus plenos,
immittere ulla penitus ratione permitteris. Crede Deo
dicenti, <hi>Quacumque die ederitis ex eo, morte moriemini <note>(Gen. II, 17)</note>
            </hi>.
Eo quippe die coeperunt mori, quo
separati a ligno vitae, quod utique in loco positum
corporali, corpori vitam subministrabat, necessitatem
mortis conditionemque sumpserunt. Certe <hi>damna
mortis</hi> et <hi>mors avara,</hi> verba sunt tua: saltem te ista
verba tam dura et horrenda, ut paradiso Dei parceres,
admonerent. Tantumne te offendit locus praedicatissimus
beatorum, ut a te in eum et mors et damnifica
et avara mittatur? O inimici Dei gratiae, inimici paradiso
Dei, quo amplius progredi poteritis, quam ut
sanctarum deliciarum dulcedinem amarissimis poenis
impleatis, nihilque velitis esse paradisum nisi gehennam
minorem?</p>
        </div3>
<div3>
          <head>XXXI.</head>
          <p>
 JUL. Porro jam satis multa de Genesi.
Transeamus ad apostolum Paulum, quem opinionis
suae Manichaeus et Traducianus opinantur. Cum ergo
de mortuorum resurrectione dissereret, ait: <hi>Sicut in
Adam omnes moriuntur, ita et in Christo omnes vivificabuntur <note>(I Cor. XV, 22)</note>
          </hi>.
Hoc testimonium usurpasti
tu, cum quo nobis causa est: sed quid eo confici putares,
quia tu tacuisti, etsi suspicer, tamen confirmare
vix possum. Quid enim spectat ad traducem, si omnes
in Adam mori dicantur; cum Adam nomen hominis
sit, tradux autem peccati et labis Manichaeae indicium?
Nisi forte nihil aliud ipsum Adam, quam peccatum
et esse, et sonare fatearis; ut hac appellatione
Apostolus omnes mori in peccato pronuntiasse
videatur? Sed hoc propalam insanum est. Quid igitur
novum, si quia Adam sermo hebraeus nihil aliud indicat
quam hominem (hoc enim interpretatio ipsius
exprimit), dixerit Apostolus, <hi>In Adam omnes moriuntur,
et in Christo omnes vivificabuntur:</hi> id est, secundum
hominis qui moriuntur naturam, per virtutem
Christi a mortuis excitantur? Huic sententiae qui inficiatur,
insanit: ejusdem quippe auctoris virtute, qui
in hac vita fecunditatem et mortalitatem instituit,
universi excitabuntur e sepulcris, ut recipiat unusquisque
propria corporis sui, prout gessit, sive bonum,
<pb n="1584"/>
sive malum <note>(II Cor. V, 10)</note>. Hoc itaque dicto Apostoli,
quo ait, <hi>Sicut in Adam omnes moriuntur, ita et
in Christo omnes vivificabuntur;</hi> mortem corporalem
quae justis injustisque communis est, an poenalem
illam diabolo et impiis deputatam insinuari putas? Si
naturalem istam simplicem, quae in sanctis etiam
pretiosa est <note>(Psal. CXV, 5)</note>, quae non solum bonis et
malis, verum etiam hominibus pecudibusque ex aequo
accidit; hanc, inquam, mortem hic Apostolus indicavit:
manifestum est quoniam nomine Adae naturam
humanitatis, nomine autem Christi potentiam creatoris
et excitatoris ostendit. Sin autem quod ait, <hi>In
Adam omnes moriuntur;</hi> crimen hic velis intelligi,
non naturam; suppetit expositio tam aperta quam
certa, videlicet ut dixerit, <hi>Sicut omnes,</hi> id est, multi
Adae imitatione moriuntur; <hi>ita omnes,</hi> id est, multi
Christi imitatione salvantur. Aut ergo de communi
morte locutus est, et naturam indicavit: aut de peccato,
et imitationem accusavit. Sic enim et post
pauca subjunxit: <hi>Sicut portavimus,</hi> inquit, <hi>imaginem
terrestris, portemus etiam imaginem illius coelestis <note>(I Cor. XV, 49)</note>
          </hi>.
Certe susceptio imaginis non poterat
imperari, si naturalis in qualitate alterutra crederetur.
</p>
          <p>AUG. Quis est tam negligens apostolicorum eloquiorum,
ut non videat quod Apostolus de resurrectione
corporis disserebat, ubi ait, <hi>Sicut in Adam omnes moriuntur,
ita et in Christo omnes vivificabuntur?</hi> Sed tu
ad dilatanda, non eloquia, sed vaniloquia tua, ubi nulla
quaestio est, ingeris quaestionem, et quaeris a me illud
quod dictum est, <hi>In Adam omnes moriuntur;</hi> de qua
morte sit dictum. Prorsus de morte corporis dictum
est, ista scilicet qua necesse est moriantur boni et
mali, non illa qua mortui dicuntur qui eadem morte
sunt mali: quas duas mortes, una brevi Dominus complectitur
sententia, dicens: <hi>Sine mortuos sepelire mortuos
suos <note>(Matth. VIII, 22)</note>
            </hi>. Est etiam mors, quae in
Apocalypsi mors secunda dicitur <note>(Apoc. II, 11; XX, 6,
14; XXI, 8)</note>, qua et corpus et anima igne cruciabuntur
aeterno; quam minatur Dominus ubi dicit: <hi>Eum
timete, qui habet potestatem, et corpus et animam perdere
in gehennam <note>(Matth. X, 28)</note>
            </hi>. Quamvis ergo multae
mortes inveniantur in Scripturis; duae tamen sunt praecipuae,
prima et secunda: prima est, quam peccando
intulit primus homo; secunda est, quam judicando
illaturus est secundus homo. Sicut in sanctis Libris
multa Dei testamenta commemorantur; quod possunt
advertere, qui diligenter legunt: sunt tamen duo praecipua,
vetus et novum. Prima ergo mors coepit esse,
quando Adam de paradiso ejectus est, et separatus a
ligno vitae: mors secunda esse incipiet, quando dicetur, <hi>Discedite a me, maledicti, in ignem aeternum 
 <note>(Id.
XXV, 41)</note>
            </hi>. Cum igitur de resurrectione corporis loqueretur
Apostolus, ait: <hi>Per hominem mors, et per hominem
resurrectio mortuorum: sicut enim in Adam omnes
moriuntur; sic et in Christo omnes vivificabuntur <note>(I Cor.
XV, 21 et 22)</note>
            </hi>. Non itaque debemus inquirere, de qua
morte agatur hoc loco; manifestum est enim de morte
<pb n="1585"/>
corporis agi: sed potius debemus attendere, per quem
sit mors ipsa de qua agitur, utrum per Deum qui hominem
condidit, an per hominem qui peccando causa
hujus mortis exstitit. Sed hoc, ut dixi, attendere debemus
in promptu positum, non quasi abditum quaerere.
Nam et hanc abstulit Apostolus quaestionem,
apertissime dicens, <hi>Per hominem mors.</hi> Et quis est iste,
nisi primus Adam? Ipse est quippe ille, de quo dictum
est, <hi>Per unum hominem peccatum intravit in mundum,
et per peccatum mors</hi>: cui e contrario Adam secundus
opponitur, qui est forma futuri <note>(Rom. V, 12, 14)</note>;
unde et hic dictum est, <hi>Per hominem mors, et per hominem
resurrectio mortuorum.</hi> Sic ergo est accipiendum
quod ait, <hi>In Adam omnes moriuntur;</hi> ut non obliviscamur
quod ait, <hi>Per hominem mors.</hi> Ideo quippe in Adam
omnes moriuntur, quia per hominem mors: sicut ideo
in Christo vivificantur, quia per hominem resurrectio
mortuorum. Homo igitur, et homo: sicut ergo unus
iste, sic unus est ille; ac per hoc, quia homo secundus
est iste, homo primus est ille. Scimus Adam, sicut
commemoras, hebraea lingua hominem dici: sed
non hinc efficitur quod impudentissime persuadere conaris,
ut in eo quod dixit Apostolus, <hi>In Adam omnes
moriuntur,</hi> omnem mortalem hominem significasse
credatur; ut scilicet non in illo primo homine, sed in
eo quod mortales sunt, existimemus omnes mori. Noli
obscurare clara, recta pervertere, implicare simplicia:
in illo moriuntur omnes, per quem mors; sicut
in illo vivificantur, per quem resurrectio mortuorum.
Et quis est iste, nisi secundus homo? quis ergo est
ille, nisi primus homo? Proinde quis iste, nisi unus
est Christus? quis ille nisi unus Adam? <hi>Itaque sicut
portavimus imaginem terrestris hominis, ita portemus
etiam coelestis.</hi> Indicatur illud, hoc imperatur: illud
quippe jam praesens est, hoc futurum. Et ideo illam
portavimus imaginem conditione nascendi, et peccati
contagione: hanc autem portamus gratia renascendi;
portamus autem interim spe, re vero portabimus eam
praemio resurgendi, et beate justeque regnandi. Quae
cum ita sint, mors quidem hominis ita instituti, et in
eo constituti loco, ut non moreretur, nisi peccasset,
sine dubitatione poenalis est: sed Deo per gratiam
suam in usum nobis bonum poenalia mala nostra vertente,
in conspectu Domini pretiosa est mors sanctorum
ejus. Per illam certant, sicut per disciplinam: <hi>Disciplina</hi> 
 enim, sicut scriptum est, <hi>ad praesens non
gaudii videtur esse, sed tristitiae; postea vero, uberiorem
fructum, his qui per eam certarunt, reddit justitiae <note>(Hebr.
XII, 11)</note>
            </hi>. Tu autem, qui mortem corporis etiam in paradiso,
etiam peccante nullo, futuram fuisse contendis,
hostis es gratiae Dei, hostisque sanctorum, quorum
mors pretiosa est, per illam certantium intrare
atque habitare paradisum. Non enim mortem solam,
id est, resolutionem animae a corpore, nolentis tamen
spoliari, sed supervestiri, ut absorbeatur mortale a
vita <note>(II Cor. V, 4)</note>; sed etiam omnes morbos, et omnia
<pb n="1586"/>
genera malorum, quae homines non valendo ferre moriuntur,
quantum ad te attinet, in locum tantae felicitatis
et quietis immittis: quod errore quanto facias
video, sed qua fronte nescio.</p>
        </div3>
<div3>
          <head>XXXII.</head>
          <p>
 JUL. Verum totum contextum loci ipsius
ventilemus. <hi>Si,</hi> inquit, <hi>Christus praedicatur quia ex
mortuis resurrexit, quomodo quidam dicunt in vobis quia
resurrectio mortuorum non est? Si autem resurrectio
mortuorum non est, nec Christus resurrexit: si autem
Christus non resurrexit, inanis est praedicatio nostra, et
vacua est fides vestra</hi>; <hi>invenimur etiam falsi testes Dei,
quia testimonium diximus adversus Deum, quod suscitaverit
Christum, quem non suscitavit. Si enim mortui
non resurgunt, nec Christus resurrexit: si autem Christus
non resurrexit, vana est fides vestra, quia adhuc
estis in peccatis vestris; et qui dormierunt ergo in Christo,
perierunt. Si in hac vita in Christo speramus tantum,
miserabiliores sumus omnibus hominibus. Nunc
autem Christus ex mortuis resurrexit primitiae dormientium,
quoniam quidem per hominem mors, et per hominem
resurrectio mortuorum. Sicut enim in Adam omnes
moriuntur, ita et in Christo omnes vivificabuntur. Unusquisque
autem in suo ordine; primitiae Christus, deinde
hi qui sunt Christi, qui in adventu ejus; deinde finis <note>(I Cor. XV, 12-24)</note>
          </hi>.
</p>
          <p>AUG. Ventilandum totum istum in apostolicis Litteris
de corporis resurrectione locum ideo te suscepisse,
ut haberes occasionem qua tuum multiloquium
copiosa, si dici potest, egestate diffunderes, et ad tot
libros implendos tibi evagandi spatia procurares, in
ipsa tua prolixa et supervacanea disputatione clarebit.</p>
        </div3>
<div3>
          <head>XXXIII.</head>
          <p>
 JUL. Instruxit acerrime disputationem magister
egregius, et spem nobis de consortio Mediatoris
ingessit, asserens illum hominem, quantum spectat
ad substantiam qua nobis jungitur, nihil exceptum habuisse,
opinionemque quam infidelitas sciscebat, non
minus Christo praejudicare posse quam nobis. Sic ergo
miscet negotium Christi et hominum, ut necesse sit in
utraque parte credi, quod in altera censeatur. Opinati
quippe fuerant per idem tempus homines, quia resurrectio
mortuorum futura non esset: non tamen resurrexisse
Christum negabant. Arripit hoc Magister
Gentium, et pronuntiat necesse esse ut uni praejudicio
pars utraque sit pervia, et aut omnes homines resurrecturi,
aut nec Christus resurrexisse credatur. Certe
hanc vim in disputando Apostolus non haberet, si secundum
Manichaeos et eorum discipulos Traducianos,
carnem Christi a naturae nostrae communione distingueret.
</p>
          <p>AUG. Manichaei non sunt, qui carnem Christi a naturae
nostrae communione distinguunt; sed qui nullam
carnem Christum habuisse contendunt. Nobis itaque
jungendo Manichaeos, anathemandos vobiscum
atque damnandos, etiam eorum sublevas causam,
dicens eos carnem Christi a naturae nostrae communione
<pb n="1587"/>
distinguere: quasi carnem Christum habere
fateantur, quam quoquo modo a nostra carne distinguant.
Dimitte illos multum a nobis, multumque et a
vobis, in ista de carne Christi quaestione distantes:
nobiscum age quod agis; quia nobiscum carnem Christi,
etsi dissimiliter, confiteris. Nec nos enim eam a
naturae atque substantiae carnis nostrae, sed a vitii
communione distinguimus. Caro est enim nostra peccati:
propter quod illa dicta est, non similitudo carnis,
quia vera caro est; sed similitudo carnis peccati,
quia peccati caro non est. Si ergo peccati caro, caro
nostra non esset; quomodo, rogo te, similitudo carnis
peccati caro Christi esset? An usque adeo desipis, ut
dicas aliquid simile esse, sed cui simile sit non esse?
Hilarium audi catholicum antistitem, quem certe quidquid
de illo sentias, Manichaeum non potes dicere: qui
cum de Christi carne loqueretur,  « Ergo cum missus
est, »  inquit,  « in similitudine carnis peccati, non sicut
carnem habuit, ita habuit et peccatum; sed quia
ex peccato omnis caro est, a peccato scilicet Adam
parente deducta, in similitudine peccati carnis est missus,
existente in eo, non peccato, sed peccati carnis
similitudine. »  Quid ad ista dicturus es, improbissime,
loquacissime, contumeliosissime, calumniosissime?
Numquid et Hilarius Manichaeus est? Sed absit ut tuas
accipere dedigner injurias, non solum cum Hilario,
caeterisque ministris Christi; sed etiam cum ipsa carne
Christi, cui tantam facere non expavescis injuriam, ut
audeas eam coaequare caeterae hominum carni, quam
carnem constat esse peccati; si non mendaciter dictum
est, Christum in similitudine carnis venisse
peccati <note>(Rom. VIII, 3)</note>.</p>
        </div3>
<div3>
          <head>XXXIV.</head>
          <p>
 JUL. Nunquam quippe diceret, <hi>Si mortui
non resurgunt, nec Christus resurrexit:</hi> cui poterat
referri, Sed Christus, quoniam de virgine natus est,
peculiariter resurrexit; homines autem, quia nati
sunt de commixtione diabolica, non resurgunt. Verum
ille protinus referret, Et quae fuit resurgendi vanitas,
si nec spei nostrae nec magisterio parabatur?
Quae enim esset ratio docendi, quae gravitas exempli,
si natura in nobis dissimilis, et spe conregnandi,
et vi careret imitandi? Procul igitur, et nimis
procul fides Apostoli ab hac opinione consistit. Eodem
plenus spiritu, quo etiam Petrus, scit Christum
pro nobis ob hoc mortuum, ut nobis donaret exemplum,
ut sequeremur vestigia ejus <note>(I Petr. II, 21)</note>.
Et quia causam tanti mysterii, sacrificium novit et
exemplum fuisse, pronuntiare non dubitat, imo diligenter
inculcat, quia non accesserit homo Christus
aliquo, a quo quisquam nostrum naturae suae praejudiciis
arceatur. <hi>Si,</hi> inquit, <hi>resurrectio non est mortuorum,
neque Christus resurrexit. Si autem Christus ex
mortuis resurrexit, quomodo dicunt quidam in vobis
quia resurrectio mortuorum non est?</hi> Id est, si confitemini
ejusdem illum secundum hominem, cujus nos,
fuisse naturae, qua ratione vel in illo factam resurrectionem,
vel in reliquis non futuram putatis? Praemissis
conditionibus, implet ex omni parte sententiam: <hi>Nunc autem,</hi> 
 inquit, <hi>Christus resurrexit ex mortuis;</hi> 
<pb n="1588"/>
erit ergo resurrectio mortuorum.
</p>
          <p>AUG. Resurrectionem mortuorum non esse putantibus,
et tamen Christum resurrexisse credentibus,
propterea dicitur, <hi>Si resurrectio mortuorum non est,
neque Christus resurrexit;</hi> quia Christus ideo resurrexit,
ut resurrectionis mortuorum aedificaret fidem,
in carne resurrecturos homines ostendens, sicut ipse
homo factus resurrexit in carne. Ac per hoc consequens
erat, ut negarent resurrexisse Christum, qui
resurrectionem non crederent esse mortuorum. Unde
quia isti, cum quibus agebatur, illud negare non poterant;
hoc quoque debebant ablata caligine confiteri.
Nam si propter aliquam Christi differentiam, recte
sibi homines videntur resurrectionem negare mortuorum,
et tamen resurrectionem Domini non negare;
possunt et alia dicere, quae multa reperiunt, quibus
errorem suum defendere sibi videantur. Quid si enim,
cum audierint, <hi>Si mortui non resurgunt, neque resurrexit
Christus;</hi> respondeant et dicant, Sed ille non
tantum homo, verum etiam Deus est; quod aliorum
hominum nemo? Ille secundum ipsum hominem de
Spiritu sancto natus et ex virgine Maria; quod aliorum
hominum nemo ille: potestatem habuit ponendi
animam suam, et iterum sumendi eam <note>(Joan. X, 18)</note>;
quod aliorum hominum nemo: quid ergo mirum, si
a mortuis resurgere potuit; quod aliorum hominum
poterit nemo? Si ergo ista dicant, quia Christum
solum resurrexisse concedunt, caeteros nolunt; numquid
ideo illas Christi tam magnas a caeteris differentias
negaturi sumus, ut aliorum quoque mortuorum
resurrectionem de Christi cum eis aequalitate persuadere
possimus? Sic ergo nec istam differentiam
denegantes, qua fatemur solam carnem Christi, non
ut aliorum fuisse carnem peccati, sed carnis peccati
similitudinem; non ideo tamen solam resurrexisse,
sed aliorum quoque resurrecturam esse defendimus,
et sic defendimus, ut dicamus quod Apostolus dixit, <hi>Si mortui non resurgunt, neque Christus resurrexit:</hi> 
resurrexit autem Christus; resurgunt igitur mortui.
Neque enim quia non eadem sunt in utraque carne
originis merita, ideo non est eadem terrena mortalisque
substantia. Habet quidem differentiam suam
similitudo carnis peccati, qua discernitur a carne peccati:
sed absit ut Christus eis se disparem faciat resurgendo,
quibus se voluit aequare moriendo. Non
itaque propterea debemus similitudinem carnis peccati
carni aequare peccati, quantum attinet ad differentiam
pertinendi ad peccatum et non pertinendi, quia
noluit esse inter utramque carnem differentiam resurgendi
et non resurgendi, qui noluit esse non moriendi
atque moriendi. Imitatio autem quam, suffulcis.
ubi non opus est, quid ad istam causam valet? Imitatio
quippe in voluntate est; sed cum bona est, <hi>praeparatur,</hi> 
sicut scriptum est, <hi>voluntas a Domino <note>(Prov.
VIII, sec. LXX)</note>
            </hi>. Nemo ergo imitatur, nisi velit: moritur
<pb n="1589"/>
autem homo et resurgit, velit nolit. Verum et
ipsa imitatio non semper tunc fit, quando eadem natura
est imitandi, quae imitantis: alioquin Angelorum,
quorum diversa natura est, justitiam et pietatem
non possemus imitari; quod tamen nos a Domino
poscere in oratione, cum dicimus, <hi>Fiat voluntas
tua sicut in coelo et in terra <note>(Matth. VI, 10)</note>
            </hi>, etiam
ipse confessus es <note>(Supra, lib. 2, cap. 52)</note>. Nec Deum
Patrem imitaremur, cujus a nobis longe diversa natura
est: tamen Dominus ait, <hi>Estote sicut Pater vester
qui in coelis est <note>(Matth. V, 48)</note>
            </hi>; et per prophetam
dicitur, <hi>Sancti estote, quia ego sanctus sum <note>(Levit. XI,
44)</note>
            </hi>. Non ergo ideo Christum non possumus imitari,
quia ille in similitudine carnis peccati in hoc saeculo
fuit, nos autem in carne peccati.</p>
        </div3>
<div3>
          <head>XXXV.</head>
          <p>
 JUL. Has vires exseramus in traducem,
dicamusque: Si Christus, qui homo factus est, non
habuit naturale peccatum; quomodo dicunt quidam
in vobis quia imagini Dei pravitas dominetur ingenita?
Si autem in natura malum est; et Christus, qui
in eadem natura deprehenditur, sub regno diaboli
est constitutus. Si autem ille creditur reus, inanis est
praedicatio nostra, et vacua est fides vestra: inveniuntur
autem falsi testes Apostoli, quia testimonium
dixerunt adversus Deum, quod Filium suum, ex semine
David secundum carnem, innocuum sanctumque
formaverit, si eum maledicti seminis crimen infecit.
Prorsus si in tali Christo speramus, miserabiliores
sumus omnibus hominibus. Nunc autem Christus non
minus verus homo, quam verus Deus, de Adam
stirpe generatus, factus ex muliere, factusque sub
lege, nullum fecit, et ideo nullum habuit peccatum.
Apparet igitur crimen voluntatis esse, non seminis.
</p>
          <p>AUG. Ex hoc certe quasi fundamine tota ratiocinationis
tuae structura consurgit, quod primum posuisti,
dicens: <hi>Si Christus, qui homo factus est, non habuit
naturale peccatum; quomodo dicunt quidam in vobis
quia imagini Dei pravitas dominetur ingenita?</hi> istaque
propositione convulsa et effossa, quidquid deinde
tanquam subsequens addidisti, facillima labe subvertitur.
Non enim sequitur ut si Christus, qui homo factus
est, non habuit naturale, hoc est, originale peccatum,
nulla imagini Dei pravitas dominetur ingenita: quoniam
non sequitur ut si nihil habuit pravitatis similitudo
carnis peccati, nihil habeat pravitatis cui est
ista similis, id est, caro ipsa peccati; imo vero id
sequitur, ut si est similitudo carnis peccati, sit etiam
caro peccati. Quia omne simile, alicui simile sit necesse
est: et si solus habuit Christus veram quidem
carnem, sicut caeteri homines, sed tamen carnis peccati
non proprietatem, sed similitudinem; non solum
necesse est ut sit alia cui haec similis sit caro peccati,
sed omnium caeterorum hominum non sit nisi caro
peccati. Quapropter etsi malum est in carne peccati,
non est tamen in Christo, qui venit in carne vera,
non tamen in carne peccati, sed in similitudine carnis
peccati, carnem sanare peccati. Non ergo ille creditur
reus, sed ab illo noster solvitur reatus, et originalis,
<pb n="1590"/>
et additus. Unde nec inanis est Apostoli praedicatio,
qui non praedicaret in Christo similitudinem
carnis peccati, nisi aliorum carnem sciret esse peccati.
Nec vacua est fides nostra, qua vacuatur haeresis
vestra. Nec falsi testes inveniuntur Apostoli, qui
similitudinem carnis peccati discernunt a carne peccati,
quod non facit haeresis vestra; et sic ex semine
David evangelizant Christum, ut tamen de Spiritu
sancto natum asserant et virgine Maria, non de carnis
concupiscentia, ut similitudinem carnis peccati
haberet, carnem vero peccati habere non posset. Nec
miserabiliores sumus omnibus hominibus ista credentes;
sed carnem Christi a carne peccati non esse
discretam, magna miseria credimus. Proinde argumentationem
tuam vana conclusione determinas, dicens: <hi>Apparet igitur, crimen voluntatis esse, non seminis.</hi> 
Hoc omnino inaniter intulisti: quoniam superiora,
ex quibus eam confectam putas, consequentia
non esse monstravi; et procul dubio, quia in paradiso
esse possent, nulla esse post paradisum vitia
nascentium, nisi mala voluntate primorum gignentium
vitiarentur et semina. Cur non ergo potius tibi
dicitur (ut nos veraciter, qua tu fallaciter usus es,
eadem forma ratiocinationis utamur), Si Christus
homo in similitudine carnis peccati ad homines missus
est, quomodo non quidam in vobis, sed omnes vos
dicitis, aliam cui sit ista similis, carnem non esse
peccati, si non est alia caro peccati? Si Christus non
habuit similitudinem carnis peccati, inanis est praedicatio
ejus qui hoc dixit, inanis est et fides Ecclesiae
catholicae quae hoc credidit; invenitur autem et falsus
testis Apostolus, qui testimonium dixit adversus
Christum, quia similitudinem carnis peccati habuit,
quam non habuit. Sed si hoc credimus, fidelibus non
sociamur hominibus. Nunc autem Christus missus
est in similitudine carnis peccati; quia solus veram
carnem sic habuit, ut non esset caro peccati, sed ejus
similitudo: ac per hoc necesse est ut fateamur, carnem
caeterorum hominum esse peccati, cui similis
facta est vera caro Christi, sed non caro peccati.</p>
        </div3>
<div3>
          <head>XXXVI.</head>
          <p>
 JUL. Confodiuntur nempe Manichaei, et
peccatum naturale credentes, et resurrectionem carnis
negantes. <hi>Nunc autem,</hi> inquit, <hi>Christus resurrexit
a mortuis primitiae dormientium; quoniam quidem per
hominem mors, et per hominem resurrectio mortuorum.</hi> 
De resurrectione hic Apostolus non generali loquitur,
quam experturi sunt etiam scelesti, etiam profani
homines; sed de eorum tantummodo, qui transferentur
in gloriam. Beatam ergo resurrectionem puro nomine
resurrectionis ostendit, cujus comparatione,
illa impiorum quasi non sit resurrectio, praeteritur.
Hic ergo Apostolus non solum resurrectionem, ut
dixi, quae bonis malisque communis est, sed resurrectionem
inculcat beatam: et licet non sit unum resurrectio
et beatitudo resurrectionis, sicut nec resurrectio
et resurrectionis miseria unum est; tamen
<pb n="1591"/>
quia beatitudo aeterna absque resurrectione non est,
nomine ejus illa quoque felicitas, quae excitationem
haud poenitendam facit esse, signatur. Ut si aliquis
industriam, vires, et studia diversa collaudans, compendio
ea vitae velit ostendere, verbi gratia, eruditam
illius vitam, elegantem hujus, impigram appellet alterius;
non utique admoverit distinctionem, ut idem
vita quod industria, quod elegantia, quod fortitudo
videatur: aliud est quippe vivere, aliud studere; verumtamen
nisi vixeris, nullus studebis. Ita etiam non
est idem resurrectio quod beatitudo; est quippe misera
excitatio cinerum: tamen nullus regnabis, nisi
ante resurrexeris. Mors ergo corporis et resurrectio
corporis e regione consistunt: si mors esset universa
poenalis, esset quoque universa resurrectio praemialis:
nunc autem est resurrectio poenalis omnium,
qui ignibus deputantur aeternis: ergo et mors non
supplicialis est, sed naturalis. Sicut enim non facit generaliter
mors corporis, ut poeniteat interiisse; sic
non facit generaliter resurrectio, ut placeat revixisse.
Verum et istius bonum in remuneratione surgentium,
et illius amaritudo in adustione punitorum est: quae
utraque pro meritis consequuntur. Apparet igitur
Apostolum non de morte naturali, sed de criminosorum,
quam infelicem facit poena perpetua; nec de resurrectione
communi, sed quam beatam facit gloria
sempiterna, disserere: nec ubi de personis disputat
praejudicium inferre creaturis, sed salvis semper
distinctionibus latisque limitibus naturarum et voluntatum,
sic miscere nonnunquam vocabula, ne specialitas
rerum confusione depereat. <hi>Per hominem</hi> ergo <hi>mors, et per hominem resurrectio mortuorum:</hi> 
 non hic
ab homine mortem conditam; sed in homine apparuisse
denuntiat: sicut et resurrectionem mortuorum
non dicit ab homine factam, hoc est, a Christo; sed
in homine, sicut ad Philippenses idem magister: <hi>Obediens,</hi> 
inquit, <hi>factus est usque ad mortem, mortem autem
crucis; propter quod et Deus illum exaltavit, et donavit
illi nomen super omne nomen <note>(Philipp. II, 8, 9)</note>
          </hi>.
Petri quoque apostoli in hoc concurrit assertio: <hi>Viri
Israelitae, audite: Jesum virum Nazarenum approbatum
a Deo in vobis per manus iniquorum interemistis,
quem Deus suscitavit solutis doloribus inferni.</hi> Et item: <hi>Hunc Jesum Deus resuscitavit, cui omnes nos testes sumus <note>(Act. II, 22-24, 32)</note>
          </hi>.
Ibi ergo sicut proprium erat
hominis sine deitatis injuria obire mortem, ita proprium
divinitatis hominem illum a mortuis excitare.
Quod autem Deus pronuntiatur operari ex persona
Verbi, ipse quoque Christus facit. Sic enim dixerat: <hi>In potestate habeo ponere animam meam, et in potestate
habeo sumere illam 
 <note>(Joan. X, 18)</note>
          </hi>. Cum ergo sit
Filii una persona, tamen distinctione legitima aliud
applicatur carni, aliud deitati. <hi>Per hominem</hi> ergo <hi>mors,
et per hominem resurrectio mortuorum,</hi> manifestata,
<pb n="1592"/>
non creata: caeterum utrumque institutum per Deum
est; sed in Adam mortis conditio, in persona vero
Christi primitiae resurrectionis claruerunt. Hic ergo
ubi dicit Apostolus, <hi>Per hominem mors:</hi> si per voluntatem
ejus dicas, nihil pertinet ad naturam; si per
naturam, nihil spectat ad culpam. Homines nempe,
alterum mortis, alterum resurrectionis ex adverso
locavit, istum secundum nolens illi subdere. Et sequitur, <hi>Sicut in Adam omnes moriuntur, ita et in Christo
omnes vivificabuntur.</hi> 
 Hoc ergo quod ait, <hi>Omnes in
Christo vivificabuntur,</hi> etiam de impiis, an tantum de
fidelibus dicit? Si de impiis, quod omnes vivificentur
in Christo; ergo nullus in poena est: si de fidelibus;
non ergo universi vivificantur in fide Christi, sed tantum
fideles, quamvis omnes omnino virtute ipsius,
qua conditi fuerant, excitentur. Si ergo de morte
corporis loquitur, <hi>In Adam omnes moriuntur:</hi> nullus
hoc nomine indicatur reatus, quando in eodem Adam
et Christus mortuus invenitur; neque enim secuta
esset veritas resurrectionis, nisi praecessisset veritas
mortis. Igitur in Adam pronuntiat Apostolus omnes
mori. Si haec mors non indicat aliud quam corporis
resolutionem; nihil spectat profecto ad naturale peccatum,
nec quidquam praejudicat innocentibus, si
in Adam mori dicantur, in quo et Christus est mortuus.
Sin autem hoc quod ait, <hi>In Adam omnes moriuntur,</hi> 
ad peccatum vis animi, et non ad mortem solum,
sed ad mortem ream et miseram pertinere, id
est, quam deputata criminibus poena consequitur:
in ea autem videlicet gehenna nec Christus potuit
esse, nec sancti: igitur nec innocentibus praejudicat,
qui ut nihil boni, ita nihil mali voluntarii habent; sed
hoc solum retinent, quod a Deo facti sunt; quos jure
Baptismatis consecramus, ut qui eos fecit condendo
bonos, faciat innovando et adoptando meliores.
Quod itaque dicit Apostolus, <hi>Sicut in Adam omnes moriuntur,
ita et in Christo omnes vivificabuntur:</hi> abest
tantum ab ista suspicione traducis Manichaeae, quantum
Christus a peccato, qui et iniquitatem non habuit,
et minus de hominis natura nihil habuit.
</p>
          <p>AUG. Quid est, quod adversus nos disputans dicis,
 « Confodiuntur nempe Manichaei, et peccatum naturale
credentes, et resurrectionem carnis negantes? » 
Numquid nos, sicut illi, aut peccatum tribuimus alienae
naturae, aut carnis resurrectionem negamus?
Prorsus Manichaei confodiantur a vobis, qui vobiscum
confodiuntur a nobis, et quando adjuvantur a
vobis. In eorum quippe adjutorium discordiam carnis
et spiritus peccato Adae negatis esse tribuendam;
ut illi hujus mali causam requirentes sive reddentes,
alienam mali naturam Deo bono coaeternam commixtam
nobis esse concludant. Exponis deinde sequentia, ubi
de carnis resurrectione Apostolus disputat, et dicis,
 « non eum loqui de resurrectione communi, bonorum
<pb n="1593"/>
scilicet et malorum; sed eorum tantum, qui
transferentur in gloriam. »  Ita est quidem: tamen
de resurrectione corporis loquitur. Huic ergo e contrario
mors opponitur corporis, eisque, id est morti
corporis et resurrectioni, singuli distribuuntur auctores,
homines duo: <hi>Quoniam per hominem mors, et per
hominem resurrectio mortuorum.</hi> Et ipsi homines duo
propriis etiam nominibus exprimuntur, ut de quibus
hoc dictum sit, evidenter appareat, atque additur: <hi>Sicut enim in Adam omnes moriuntur, sic et in Christo
omnes vivificabuntur. Moriuntur,</hi> 
 ait; non ait, Morientur:
ex altera vero parte non ait, Vivificantur; sed, <hi>vivificabuntur</hi>.
Nunc enim moriuntur ex poena, tunc
vivificabuntur ex praemio. Non itaque de illa morte
nunc loquitur, quae futura est eis qui cum anima et
corpore igne cruciabuntur aeterno; alioquin ex utraque
parte verbum futuri temporis poneret, et sicut
dixit, <hi>vivificabuntur,</hi> ita diceret, Morientur. Cum vero
dixit, <hi>moriuntur,</hi> quod utique nunc fit; <hi>vivificabuntur</hi> 
autem, quod tunc fiet: satis ostendit se de illa morte
agere, in eo quod dicit, <hi>Per hominem mors,</hi> quae animam
dissolvit a carne: quamvis et ad illam mortem
futuram pertineant, quae secunda mors dicitur, qui
reatum quem per Adam generatione traxerunt,
per Christum regeneratione non solvunt. Nunc
proinde quia de resurrectione corporis loquitur, quae
futura est, cui opponit e contrario mortem corporis,
quae nunc fit; et duo ista contraria singulos auctores
habent, Adam mors, Christum resurrectio mortuorum:
sicut intelligitur resurrectio illa praemialis, ita
esse intelligenda est mors ista poenalis. Praemio quippe
a contrario non opponitur natura, sed poena. Et ideo
isto loco, ubi resurrectio corporis opponitur morti
corporis, non de communi resurrectione agit Apostolus,
quae ad justos et injustos pertinet; sed de illa
potius, in qua erunt qui vivificabuntur in Christo,
non qui damnabuntur a Christo: quamvis utrosque
ipse resurgere faciat, cujus vocem audient omnes qui
in monumentis sunt; et procedent qui bene fecerunt,
in resurrectionem vitae; qui autem mala egerunt, in
resurrectionem judicii <note>(Joan. V, 28, 29.)</note> Ideo ergo,
ut dixi, eam volui commendare, quae ad beneficium
Christi pertinet, non etiam illam, quae tantum ad judicium;
ut quoniam ista praemialis est, mors quoque
corporis, quae a contrario huic opponitur, ostendatur
esse poenalis. Sicut enim vitae mors, ita praemio poena
contraria est: per quam poenam, id est, corporis mortem,
quoniam sancti martyres certaverunt atque vicerunt,
mors eorum in qua nunc dormiunt in conspectu
Domini, non suo genere, sed illius munere
pretiosa est <note>(Psal. CXV, 15)</note>. Etiam poenae quippe
sanctorum, sine dubitatione pretiosae sunt: sed non
quia pretiosae sunt, ideo poenae non sunt; sicut non
<pb n="1594"/>
quia poenae sunt, ideo pretiosae sunt; sed quia pro
veritate susceptae, vel cum pietate toleratae sunt. Hunc
sensum sanum et catholicum si teneres, non in paradisum
Dei, hoc est, in locum sanctarum deliciarum,
non solum mortium poenas, verum etiam mortiferarum
valetudinum mitteres. Omnis autem poena hominis
quid est, nisi poena imaginis Dei? quae si infertur
injuste, profecto a quo infertur, injustus est. Quis
porro dubitet quod injuste inferatur poena imagini
Dei, nisi hoc culpa meruerit? Solus enim mediator
Dei et hominum, homo Christus Jesus sine culpa pertulit
 poenam, ut nostram scilicet et culpam vacuaret
et poenam; non eam poenam quae luenda in hoc
maligno saeculo fuit, sed quae nobis debebatur aeterna.
Et tamen ipse etiam nostrum in se affectum, morte
propinquante, suscipiens: <hi>Pater,</hi> inquit, <hi>si fieri potest,
transeat a me calix iste <note>(Matth. XXVI, 39)</note>
            </hi>. Qui
utique potestatem habebat ponendi et sumendi animam
suam: sed mortem, quam nulla culpa praecedente,
pro nobis voluntate, non necessitate suscepit,
poenam tamen esse his verbis suis Deus ille magister
ostendit, quam solus pro nostra sine ulla sua iniquitate
sustinuit. Si ergo ista gloria misericordiae Christi,
qua pro nobis poenam sine culpa pertulit, singularis
est, ut non quidem in carne peccati, sed propter similitudinem
carnis peccati, in Adam tamen, a quo
descendit caro peccati, etiam ipse moreretur: procul
dubio caeteri homines in hoc maligno saeculo, quod
extra paradisum est, poenas quascumque patiuntur a
nativitate usque ad mortem, in quibus poenis utique
patiuntur et mortem, pro suis peccatis vel nascendo
tractis, vel male vivendo additis, merito digneque patiuntur
sub justo et omnipotente judice; qui utique
nec faceret, nec sineret inferri poenas imaginibus
suis, sine cujus voluntate nec passer cadit in terram <note>(Id. X, 29)</note>,
nisi juste sciret inferri. Et quid est juste,
nisi merito peccatorum, vel examinatione virtutum;
ita ut remissis etiam peccatis, pignus quod renati accipiunt
salutis aeternae, in futurum eis saeculum possit,
hic autem solvant, quidquid in hujus saeculi poenalis
vanitate et malignitate solvendum est? Quid
est ergo quod dicis,  « Ideo baptizari parvulos, ut
quos Deus fecerat condendo bonos, faciat innovando
et adoptando meliores? »  Bonos quidem fecit, quia
omnis natura in quantum natura est, bona est: sed
quos fecit bonos, non injuste faceret vel sineret esse
miseros. Quamvis et tu, qui eos innovari dicis, duce e
vetustatem veteris hominis, cum sint nascendo utique
novi, incautus et nesciens confiteris. Compelleris igitur
unum ex his tribus eligere, ut aut paradisum impleas
poenis hominum; aut injustum Deum dicas in
poenis imaginum ejus, quas patitur innocentia parvulorum;
aut quia haec duo detestanda et damnanda
sunt, agnoscas originale peccatum: et sic intelligas,
omnes qui morte corporis moriuntur, in Adam mori,
<pb n="1595"/>
quia per ipsum hominem mors, id est, per culpam
ejus et poenam; et omnes qui resurrectione corporis
non damnantur, sed vivificantur, in Christo vivificari,
quia per ipsum hominem resurrectio mortuorum, id
est, per justitiam ejus et gratiam. Quia enim est poenalis
 corporis mors, ideo illi resurrectionem corporis
tantummodo praemialem (cum sit alia quoque
poenalis), e contrario videmus oppositam.</p>
        </div3>
<div3>
          <head>XXXVII.</head>
          <p>
 JUL. <hi>Unusquisque autem in suo ordine:
primitiae Christus, deinde hi qui sunt Christi in adventu
ejus, deinde finis.</hi> Idem, et alibi: <hi>Qui est primogenitus,</hi> 
inquit, <hi>ex mortuis <note>(Coloss. I, 18)</note>
          </hi>. <hi>Deinde hi qui
sunt Christi:</hi> id est, sancti rapiuntur in nubibus <note>(I Thess. IV, 17)</note>.
 <hi>Post hoc finis:</hi> quoniam hi ibunt
in regnum aeternum, impii vero in ignem aeternum <note>(Matth. XXV, 46)</note>.
 <hi>Cum tradiderit regnum Deo et Patri,
cum evacuaverit omnem principatum, et omnem potestatem,
et virtutem: oportet enim eum regnare, donec
ponat inimicos omnes sub pedibus ejus: omnia enim
subjecit subtus pedes ejus; novissima autem inimica destruetur
mors. Cum autem dixerit, Omnia ista subjecta
sunt, sine dubio praeter illum qui illi subjecit omnia:
nam cum subjecta fuerint illi omnia, tunc et ipse subjectus
erit ei qui sibi subjecit omnia, ut sit Deus omnia
in omnibus <note>(I Cor. XV, 23-28)</note>
          </hi>. Regnum Dei et Patris
est, ut impleto numero sanctorum qui in ejus
praescientia continetur, omnis principatus et universa
virtus adversariae potestatis intereat. Oportet quippe
hanc efficientiam tanti esse mysterii, ut omnes inimici
justitiae sub divinis pedibus collocentur. Quod
tunc fiet, cum destructam se et victam ab omnibus
sanctis mors aeterna conspiciet. Cum autem fuerint
tam Christo quam corpori ejus omnia illa potestatum
genera regni manifestatione subjecta, multo maxime
congregatio omnis glorificata sanctorum esse Deo
subdita non desistet; sed totum corpus dignum regno
coelorum, quod sub Christo capite construitur,
divinae voluntati perfecta affectione cohaerebit, ut exstincta
omni cupiditate culparum, Deus et contineat
cunctos, et compleat.
</p>
          <p>AUG. In hac parte disputationis tuae nihil pene,
quod ad causam quae inter nos agitur pertineat, prosecutus
es. Cur enim totum locum istum, ubi de resurrectione
corporis Apostolus disserit, inserendum
putasti, nisi propter illud quod ait, <hi>Sicut in Adam
omnes moriuntur, ita et in Christo omnes vivificabuntur?</hi> 
Quia scilicet corporis mortem non vultis peccato
primi hominis tribuere, sed naturae: quam sic
in illo homine primo dicitis institutam, ut sive peccaret,
sive non peccaret, moriturus esset. Unde satis
ibi existimo esse responsum. Quamobrem praetermissis
eis, in quibus exponendis superfluo te dilatare
<pb n="1596"/>
voluisti, illud quod ait Apostolus, <hi>Novissima inimica
destruetur mors,</hi> discutiendum forsitan sit, de qua
morte sit dictum; utrum de ista quae nunc est, qua
de corpore exire anima compellitur; an de illa qua
de corpore anima exire non sinitur, ut simul utrumque
sempiterno igne crucietur: quae mors utique
nondum est, sed futura est: neque tunc destruetur,
sed potius esse tunc incipit; quam nunc nondum
esse quis ambigit? Haec autem, quae tunc in
omnibus corpore morientibus frequentatur, cui contraria
est corporis resurrectio, de qua ut haec omnia
diceret Apostolus disputabat; haec, inquam, quae
nunc agitur, usitata et omnibus nobis nota mors corporis,
tunc utique novissima destruetur, cum corruptibile
hoc induerit incorruptionem, et mortale hoc
induerit immortalitatem <note>(I Cor. XV, 53, 54)</note>. Quod
procul dubio de resurrectione corporis quae tunc erit,
contra mortem corporis quae nunc est, dictum esse
perspicimus. Quapropter, si mors aeterna quae nunquam
fuit, non potest tunc destrui, quando esse potius
incipit, nec unquam destruetur, quia semper erit;
restat ut ista quae nunc est, ipsa novissima, hoc est,
in fine destruatur, quando fiet resurrectione carnis
ut non sit. Porro inimica quomodo esset, si naturalis
ita esset, ut poenalis non esset? Poenalis autem sub
justo et omnipotente judice nullo pacto esset, nisi
meritis peccati accidisset. Jam tandem sensum tuum,
rogamus, emenda; et paradisum beatorum, quem
poenis hominum contaminaveras, munda. Dici autem
non potest, quantum mihi placeat, quod dixisti, <hi>In
regno coelorum futurum esse, ut exstincta omni cupiditate
culparum, Deus et contineat cunctos, et compleat.</hi> 
O utinam tuae hujus sententiae commonitione te corrigas,
et cupiditatem culparum, quae in carne nostra
nunc, etiam coercita, nobis repugnare non desinit,
tunc vero, ut rectissime confiteris, exstincta nulla
erit, jam non te libeat laudare ut aliquod bonum, sed
ut malum potius accusare! Ipsa est enim tua illa
suscepta, qua caro concupiscit adversus spiritum, ut
necesse sit etiam spiritui adversus carnem concupiscere <note>(Galat. V, 17)</note>,
ne committatur unde homo
damnetur. Quod discordiae malum, rei utriusque
bonae et a Deo bono conditae, id est carnis et spiritus,
per praevaricationem primi hominis in naturam
vertisse, proclamat, neque Manichaeus, neque Manichaeorum
adjutor, sed destructor Ambrosius <note>(Lib. 7
in Luc. XII, 53)</note>.</p>
        </div3>
<div3>
          <head>XXXVIII.</head>
          <p>
 JUL. <hi>Alioquin,</hi> inquit, <hi>quid facient qui
baptizantur pro mortuis, si omnino mortui non resurgunt?
quid et baptizantur pro illis? Quid et nos periclitamur
omni hora? Quotidie morior per vestram gloriam,
quam habeo in Domino. Si secundum hominem
pugnavi bestiis Ephesi, quid mihi prodest, si mortui non
resurgunt? Manducemus et bibamus, cras enim moriemur.</hi> 
Si, inquit, ista spes futurae gloriae, qua Deus
omnia in omnibus erit, impia infidelitate quatiatur,
<pb n="1597"/>
negeturque resurrectio mortuorum, quid facient qui
baptizantur pro mortuis? Natus hinc error aliquorum
est, putantium inter exordia Evangelii eum morem
fuisse, quo astantes pro cadaveribus profiterentur,
et aqua Baptismatis etiam defunctorum membra
perfunderent: quod apparet de imperitia contigisse.
Hoc enim quod ait Apostolus, <hi>Baptizantur pro mortuis,</hi> 
nihil aliud indicat, quam illud quod ad Romanos
dixit, <hi>Consepulti illi sumus per Baptisma in mortem <note>(Rom. VI, 4)</note>
          </hi>:
id est, Qua gratia, tali ad Baptismatis
susceptionem animo accedimus, ut membra nostra
mortificemus in posterum, et pro mortuis omnino
degamus, si spes non est, quia post mortem vivamus?
Cur autem et quotidianis, inquit, subdor periculis,
in mortem jugiter incidens, quam inferunt persequentes,
ut de vestris ante Deum possim profectibus
gloriari, si mortui non resurgunt? Cur autem
et secundum hominem pugnavi bestiis Ephesi, id est,
cur sustinui bestialem seditiosorum furorem, si adhuc
nutat quod mortui resurgunt? <hi>Nolite seduci: bonos
mores corrumpunt colloquia mala. Ignorantiam enim
Dei quidam habent: ad confusionem vobis dico <note>(I Cor.
XV, 29-34)</note>
          </hi>. Amor, inquit peccatorum diffidere vos
suadet de futuris: putatur non esse judicium, ut
majore peccetur audacia. Omnino, inquit, nesciunt
aestimare Deum, qui inficiantur resurrectioni. Non
ergo solum remunerationem, sed virtutem divinitatis
negatis, unde nimium debetis erubescere. Ad
confusionem vobis dico, posse inter vos tales quospiam
reperiri.
</p>
          <p>AUG. Et hic nihil prorsus quod ad rem pertineat,
quae in nostra disceptatione versatur, dicere voluisti.
Proinde verbis Apostoli, quae pro tuo captu explanare
conatus es, quia ea quae dixisti, quamvis in
nonnullis sensum non tenueris ejus auctoris, tamen
non sunt contra fidem, non opus habeo respondere
multiloquio tuo.</p>
        </div3>
<div3>
          <head>XXXIX.</head>
          <p>
 JUL. <hi>Sed dicet aliquis: Quomodo resurgunt
mortui? quo autem in corpore veniunt? Insipiens,
tu quod seminas non vivificatur, nisi prius moriatur.
Non omnis caro eadem caro; alia quidem hominis,
alia pecoris; alia caro volatilium, alia autem piscium:
et corpora coelestia et terrestria; sed alia quidem coelestium
claritas, alia vero terrestrium; alia claritas solis,
et alia claritas lunae, et alia claritas stellarum: stella
enim a stella differt in gloria; ita et resurrectio mortuorum.
Seminatur in corruptione, surget in incorruptela;
seminatur in ignominia, surget in gloria; seminatur
in infirmitate, surget in virtute; seminatur corpus
animale, surget corpus spirituale. Sic etiam scriptum
est: Factus est homo primus Adam in animam viventem,
novissimus Adam in spiritum vivificantem. Primus
homo de terra, terrestris; secundus homo de coelo, coelestis:
qualis terrestris, tales et terreni; et qualis
coelestis, tales et coelestes. Sicut portavimus imaginem.
terrestris, portemus etiam imaginem illius coelestis Ibid.,
<pb n="1598"/>
35-49)</hi>. Difficultatem rei exemplis edomat, et dicit
nihil esse impossibile, cum omnipotentia pollicetur
effectum. Sed sicut resurrectionem corporum seminum
collatione commendat, ita etiam resurgentium
diversitatem creaturarum varietatibus aperit: totum
tamen loquitur de resurrectione beatorum. <hi>Seminatur,</hi> 
inquit, <hi>in ignominia, surget in gloria; seminatur
in infirmitate, surget in virtute; seminatur corpus animale,
surget corpus spirituale.</hi> Hoc certe nisi in sanctis
impleri non potest: impii quoque non in gloriam
excitantur, sed in opprobrium, sicut propheta asserit,
sempiternum <note>(Jerem. XXIII, 40)</note>. Hic opportune
distantiam naturae atque gratiae facit, recordaturque
testimonii veteris quo dictum est, <hi>Factus est homo
primus Adam in animam viventem:</hi> subditque de suo, <hi>novissimus Adam in spiritum vivificantem.</hi> 
 Ostenditque
immortalitatis dona ad vivificantem spiritum pertinere:
animam vero solum viventem, ad naturam
quandoque morientem. Non est ergo, inquit, hoc
vivens quod vivificans: vivificans est, qui confert
immortalitatem, quam Christo applicat: vivens est
autem, qui vita utitur, sed non excludit mortalitatem.
Ergo hoc utramque sententiam fine discrevit,
ut ostenderet Adam factum esse viventem, sed non
immortalem; Christum autem in spiritum, non solum
viventem, verum etiam conferentem resurrectionem,
suis gloriosam, omnibus aeternam.
</p>
          <p>AUG. Numquid ideo moriturus fuerat Adam, etiamsi
non peccasset, quia in corpore animali, non spirituali,
erat factus? Prorsus erras, si propterea necesse
nobis esse arbitraris, paradisum Dei mortibus
poenisque morientium, postremo ignominia, infirmitate,
corruptione, in quibus nunc animalia hominum
corpora seminantur, implere. Lignum enim vitae,
quod in paradiso suo plantavit Deus, etiam corpus
animale defendebat a morte, donec perseverantis
obedientiae merito, in gloriam spiritualem, quam resurgentes
habituri sunt justi, sine morte interveniente
transiret. Justum enim erat ut imago Dei nullo fuscata
et obsoleta peccato, tali insereretur corpori,
quamvis de terrena materie creato atque formato, ut
ei de ligno vitae subministrata vivendi stabilitas permaneret;
ac viveret interim per animam viventem,
quam nulla ab illo necessitas separaret; atque inde,
propter obedientiam custoditam, ad vivificantem spiritum
perveniret, ita ut non ei subtraheretur haec
vita minor, ubi et mori et non mori posset, sed illa
amplior adderetur, ubi viveret sine ullius ligni beneficio,
morique non posset. Nam quaero a te in quali
corpore nunc esse existimes Eliam et Enoch; animali,
an spirituali? Si dixeris, Animali: cur non vis
credere Adam, et Evam, et posteros eorum, si praeceptum
Dei nulla praevaricatione violarent, quamvis
in corpore animali, ita fuisse victuros, ut nunc vivunt
isti? Quandoquidem ibi erant illi, quo translati
sunt isti; et illic vivunt, isti, unde ut morerentur
ejecti sunt illi. Corporale namque lignum vitae sic
<pb n="1599"/>
vitam subministrabat corporibus animalibus, sicut
spirituale lignum vitae, quod est Dei sapientia, vitam
salutiferae doctrinae sanctis mentibus subministrat.
Unde nonnulli divinorum eloquiorum etiam catholici
tractatores paradisum spiritualem commendare maluerunt;
non tamen historiae resistentes, quae ostendit
evidentius corporalem. Si vero Enoch et Eliae
spirituale jam corpus esse responderis: cur non primorum
hominum, et eorum qui ex illis per seriem
successionis nascerentur, si nullum peccatum existeret,
quod illos a ligno vitae merito separaret, animale
corpus in spirituale potuisse transire sine morte
media confiteris, ne paradisum Dei, ne locum felicium
gaudiorum, poenis mortium atque morientium,
et innumerabilibus mortiferorum morborum cruciatibus
implere cogaris?</p>
        </div3>
<div3>
          <head>XL.</head>
          <p>
 JUL. <hi>Sed non primum,</hi> inquit, <hi>quod spirituale
est; sed quod animale: deinde, quod spirituale est.
Primus homo de terra, terrestris; secundus homo de
coelo, coelestis: sicut portavimus imaginem terrestris,
portemus et imaginem illius coelestis.</hi> Aperte nempe
transit ad studia, vultque tantum interesse inter
praeteritam nostram et praesentem conversationem,
quantum interest inter mortalitatem et immortalitatem. <hi>Primus,</hi> inquit, <hi>homo de terra, terrestris; secundus
homo de coelo, coelestis:</hi> nomine substantiarum
propositi indicat diversitatem. Neque enim Christus,
quem hominem coelestem vocat, carnem suam de
coelo deposuit, quam de semine David, de semine
Adam, et intra mulierem de mulieris carne suscepit,
Terrestrem ergo et coelestem refert ad virtutes et
vitia. Denique sequitur: <hi>Sicut portavimus imaginem
terrestris; portemus etiam imaginem illius coelestis.</hi> 
Sic et ad Romanos: <hi>Humanum est quod dico, propter
infirmitatem carnis vestrae: sicut enim exhibuistis
membra vestra servire immunditiae, et iniquitati ad iniquitatem;
ita nunc exhibete membra vestra servire justitiae
in sanctificationem <note>(Rom. VI, 19)</note>
          </hi>. Tenorem vero
sequens exhortationis assumptae, subdit, quod nisi
intelligatur, omnia ejus videbitur dicta subruere: <hi>Hoc ergo dico, fratres, quia caro et sanguis regnum Dei
possidere non possunt, nec perpetuitatem interitus possidebit.</hi> 
Nempe in his locis, in quibus nihil aliud quam
de affirmanda carnis resurrectione laboraverat, quam
dixerat in regni gloria collocandam, nunc pronuntiat, <hi>quia caro et sanguis regnum Dei possidere non possunt.</hi> 
Si caro non possidet, si sanguis non possidet, ubi
est, cujus supra pompam regenerat resurrectio mortuorum?
Verum Scripturae more, carnem et sanguinem,
vitia, non substantiam nominavit. Denique hoc
idem aperuit: <hi>Ecce mysterium vobis dico: omnes quidem
resurgemus, sed non omnes immutabimur.</hi> Intellexit
se magister egregius, supra beatitudini tantum
futurae resurrectionis vocabulum vindicasse; et ideo
<pb n="1600"/>
illud ne ambiguum remaneret, absolvit, <hi>Omnes quidem
resurgemus;</hi> ecce quae est excitatio communis: <hi>sed
non omnes immutabimur;</hi> ecce ubi est resurrectio
beatorum. Immutatio ergo in gloriam illis tantum debetur,
qui non iram Dei, sed amorem merentur. <hi>In
momento,</hi> inquit, <hi>in ictu oculorum</hi>, <hi>in novissima tuba,
et mortui resurgent incorrupti, et nos immutabimur.</hi> 
Denuo hic transit ad eos sanctos, quos dies ille in
carne reperiet; et dicit quoniam in momento tam
brevi, quam potest esse extremus finis sonorum, et
qui mortui fuerant, excitentur incorrupti, id est, integri;
et qui inventi fuerint, immutentur in gloriam. <hi>Oportet enim hoc corruptibile induere incorruptelam;
et mortale hoc induere immortalitatem. Cum autem mortale
hoc induerit immortalitatem, tunc fiet sermo qui
scriptus est, Absorpta est mors in victoriam tuam</hi>.
<hi>Ubi est, mors, tuus aculeus? ubi est victoria tua?
Aculeus autem mortis, peccatum; virtus autem peccati,
lex.</hi> 
 Ostendit, ut saepe, quoniam de sanctorum tantum
resurrectione loqueretur: ideo praetermittens
illam impiorum excitationem, dignum esse pronuntiat
ut in corporibus sanctorum corruptibilitas aeternitate
gloriae devoretur. Cum autem hoc, inquit,
fuerit impletum, tunc licebit insultare diabolo, et
morti perpetuae, quae hanc corruptionem naturalem
fecerat malam videri; tunc increpabunt sanctorum
gaudia, contusum a se aculeum mortis videntium,
dicentque, <hi>Ubi est, mors, aculeus tuus? ubi est victoria
tua? Aculeus autem mortis, peccatum; virtus autem
peccati, lex.</hi> Id est, O tu mors aeterna, aculeum habebas
peccatum, quo desertores justitiae vulnerares:
quoniam si hoc aculeo armata non esses, id est,
peccato voluntario, nulli omnino nocuisses. Peccatum
hoc et hunc aculeum viribus fidei confractum
vides, remuneratione nostra teste, a qua nos conabaris
abducere: aculeus quippe tuus peccatum fuit,
et virtus peccati tui lex erat; quoniam <hi>ubi non est
lex, nec praevaricatio <note>(Rom. IV, 15)</note>
          </hi>. Vel certe quamvis
aculeus tuus peccatum esset; tamen fortior
factus est apud praevaricatorum duntaxat animos,
postquam mors ei legis admota est; quae tamen non
ad hoc data fuerat, ut acueret. <hi>Lex</hi> enim <hi>sancta, et
mandatum sanctum, et justum, et bonum; sed peccatum
ut appareat peccatum, per bonum mihi mortem operabatur,
ut fieret supra modum ipsum peccatum peccans
per mandatum <note>(Id. VII, 12 et 13)</note>
          </hi>. Haec ergo virtus, quam
aculeus tuus spontaneae in nobis iniquitatis consequebatur
adjutu, fidelium virtutibus, fidelium jam coronis
victa comprobatur, et fracta. Insultamus igitur
tibi, <hi>Deo nostro gratias referentes, qui dedit nobis hanc
victoriam per Dominum nostrum Jesum Christum <note>(I Cor.
XV, 46-57)</note>
          </hi>.
</p>
          <p>
            <pb n="1601"/>AUG. De imagine terrestris, et de imagine coelestis
hominis satis jam superius disputatum est; tibique
respondimus quod imago coelestis nunc fide ac
spe portari potest; portabitur autem re ipsa praesentata
atque donata, cum resurrexerit corpus spirituale,
quod nunc animale seminatur. Duas quippe istas imagines,
terrestris videlicet hominis unam, coelestis autem
alteram, singulis rebus attribuit; illam scilicet
animali corpori, hanc spirituali. Superius enim dixit, <hi>Sed non primum quod spirituale est, sed quod animale;
postea, quod spirituale est:</hi> 
 protinusque subjunxit, <hi>Primus homo de terra, terrestris; secundus homo de
coelo, coelestis: sicut portavimus imaginem terrestris,
portemus etiam imaginem illius coelestis.</hi> 
 Quis est ille,
nisi Adam, per quem mors? Et quis est iste, nisi
Christus, per quem resurrectio mortuorum? <hi>Quoniam
per hominem mors, et per hominem resurrectio mortuorum.
Sicut enim in Adam omnes moriuntur, sic et in
Christo omnes vivificabuntur:</hi> id est, quicumque vivificabuntur,
nonnisi in Christo vivificabuntur; unde
jam supra sumus locuti. Nulla est utique ambiguitas,
ad quas duas res duae istae referantur imagines;
illa namque refertur ad mortem, haec ad
resurrectionem. Illa ergo ad mortem corporis; quia
haec ad resurrectionem corporis: illa ad corpus
animale, quod seminatur in ignominia; haec ad
spirituale, quod resurget in gloria: illa nascendo,
hac induimur renascendo. Sed quoniam sub peccato
nascimur, in peccatorum autem remissione renascimur: <hi>Sicut portavimus,</hi> 
 inquit, <hi>imaginem terrestris,
portemus etiam imaginem illius coelestis.</hi> Illud factum
esse commemorat, hoc exhortatur ut fiat. Nemo
enim potest efficere ut non fuerit natus in poena, qua
corpus ejus seminetur in ignominia: sed nisi fuerit
renatus, et perseveraverit in eo quod est renatus in
gratia, non perveniet ad spiritualis corporis habitudinem,
quod resurget in gloria. Quid est ergo quod
dicis: <hi>Aperte nempe transiit ad studia, vultque tantum
interesse inter praeteritam nostram et praesentem conversationem,
quantum interest inter mortalitatem et immortalitatem?</hi> 
Cum potius Apostolus non ad aliud transeat;
sed id quod de resurrectione carnis coeperat,
exsequatur, cui e contrario mortem carnis opponit.
Non itaque duas conversationes, malam scilicet, et
bonam, vult hoc loco intelligi: sed resurrectionem
carnis ita per Christum futuram, sicut per Adam
mortem carnis asserit factam. Sine hominem Dei
agere quod agit: tu eum sequere, noli ut te sequatur
ipse conari. Non enim sequitur, quantumcumque coneris.
Aperte resurrectioni carnis mortem carnis opponit:
aperte his singulis rebus singulos dispertitur
auctores, morti corporis Adam, resurrectioni corporis
Christum: aperte duas imagines, unam terrestris
hominis, aliam coelestis, a contrario inter se conferens,
illam corpori attribuit animali, quod per Adam
<pb n="1602"/>
meruit ut seminetur in ignominia; istam spirituali,
quod per Christum merebitur resurgere in gloria.
Qui etiam secundum carnem homo coelestis est dictus,
non quia eam sumpsit e coelo, sed quia et ipsam
levavit in coelum. Si studium bonum et bona conversatio
facit, ut ad gloriosam resurrectionem perveniant
; numquid studio malo et mala conversatione
vitae hujus, quam nati, et accessu aetatis aucti duximus,
factum est ut in corpore animali cum mortis
propagine nasceremur? Quis enim malo studio vel
ullo studio sibi comparavit aerumnosae nativitatis initium?
Quis mala conversatione id egit, ut eum, quomodolibet
vixerit, mori necesse sit? Plane si haec duo,
id est, imaginem terrestris hominis, quae ad corpus
pertinet animale, et imaginem coelestis, quae ad corpus
pertinet spirituale, etiam ad conversationes referre
volumus; sicut resurrectionem spiritualis corporis
in parte justitiae ponimus, ita mortem corporis
animalis ponere in peccati parte debemus: quia sicut
in Christi justitia fiet ista resurrectio, ita in Adae iniquitate
facta est mors illa. Quod si intelligas, et huic
apertissimae consentias veritati; concedo quod dicis,
terrestrem et coelestem referri ad vitia et virtutes:
sicut enim virtus Christi faciet ut resurgat corpus spirituale,
ita vitium Adae fecit ut moreretur corpus
animale. Non itaque huic congruit, ejusdem apostoli
ad Romanos illa sententia: <hi>Sicut enim exhibuistis
membra vestra servire immunditiae, et iniquitati ad iniquitatem;
ita nunc exhibete vestra membra servire justitiae
in sanctificationem <note>(Rom. VI, 19)</note>
            </hi>. Ibi enim de malis
et bonis moribus loquebatur; hic autem de resurrectione
corporis et morte corporis loquitur. Sed
quoniam qui ratione jam utuntur, ad resurrectionem
gloriosam, quae tunc fiet, quando spirituale corpus
resurget, venire non poterunt, nisi hoc et credant et
sperent: ideo quod terrestris hominis imaginem portaverimus
commemorans, in qua est per hominem
mors; ut imaginem coelestis hominis portemus hortatur,
in qua est per hominem resurrectio mortuorum:
ut quomodo per Adae peccatum venimus in mortem
corporis animalis, ita per Christi justitiam veniamus
in resurrectionem corporis spiritualis. Deinde subjungit: <hi>Hoc autem dico, fratres, quia caro et sanguis regnum
Dei possidere non possunt.</hi> 
 Ubi te non reprehendimus
nomine carnis et sanguinis significatam carnalem
prudentiam credidisse, non ipsam substantiam
corporis animalis, quae seminatur quidem in ignominia,
sed tamen resurget in gloria, et regnum Dei
procul dubio possidebit. Quamvis et aliter hoc possit
intelligi, ut isto loco, nomine carnis et sanguinis, corruptio
significata sit, quam nunc in carne videmus et
sanguine; quae utique corruptio regnum Dei non possidebit,
quia corruptibile hoc induetur incorruptione.
Unde cum dixisset, <hi>Caro et sanguis regnum Dei possidere
<pb n="1603"/>
non possunt:</hi> tanquam exponendo quid his nominibus
significaverit, ne ipsa carnalis substantia
crederetur, adjunxit, <hi>Neque corruptio incorruptionem
possidebit.</hi> Et secundum istum sensum magis videtur
caetera attexere. Sed utrumlibet his verbis auctor
eorumdem verborum significare voluerit, neutrum est
contra fidem, quae ita se habet, ut non dubitet in
carne incorruptibili possessuram regnum Dei ex
omnibus gentibus congregatam Dei familiam. Non
itaque hoc reprehendimus, quod etiam ante nos divinarum
Scripturarum catholici tractatores plerique
dixerunt, carnem et sanguinem his posse accipi homines,
qui secundum carnem et sanguinem sapiunt,
et ideo regnum Dei non possidebunt: sic enim ait
idem doctor Gentium, <hi>Sapere secundum carnem mors
est.</hi> Sed quod non vis mortem corporis animalis per
peccatum primi hominis accidisse, cum audias eumdem
apostolum dicentem, <hi>Corpus mortuum est propter
peccatum <note>(Rom. VIII, 6, 10)</note>
            </hi>; neque negare audeas,
resurrectionem corporis spiritualis, quae morti corporis
animalis opponitur e contrario, per justitiam
secundi hominis adfuturam; et hoc ideo non vis, ut
corporibus mortuorum, et per haec etiam cruciatibus
morientium impleas paradisum, beatarum deliciarum
memorabilem locum: hoc reprehendimus, hoc detestamur,
hoc dignum anathemate judicamus. Cui
enim morti in fine insultabitur, cum dicetur, <hi>Ubi est,
mors, victoria tua? ubi est, mors, aculeus tuus?</hi> nisi
aut diabolo, etiam mortis corporalis auctori, aut ipsi
morti corporis, quam resurrectio corporis absorbebit?
Hic enim sermo tunc fiet, cum corruptibile hoc
induerit incorruptionem, et mortale hoc induerit immortalitatem.
Sine ambiguitate quippe dicit Apostolus: <hi>Cum corruptibile hoc induerit immortalitatem,
tunc fiet sermo qui scriptus est, Absorpta est mors in
victoriam. Ubi est, mors, victoria tua? ubi est, mors,
aculeus tuus?</hi> 
 Cui morti hoc dicetur, nisi quae absorbebitur
in victoriam? et quae ista est, nisi quae tunc
absorbebitur, quando corruptibile hoc corpus atque
mortale incorruptione atque immortalitate vestietur?
Hujus ergo corporalis mortis aculeus peccatum est:
quia huic morti dicetur, <hi>Ubi est, mors, aculeus tuus?</hi> 
Quem aculeum dixit esse peccatum; aculeum videlicet
quo mors est facta, non quem fecit ipsa; sicut
poculum mortis est quo mors fit, non quod a morte
fit. Quomodo ergo, ut putas, non huic, sed perpetuae
insultabitur morti? Numquid ipsa absorbebitur in
victoriam, cum mortale hoc induerit immortalitatem?
Numquid adversus sanctos ipsa contendit, ut ejus timor
certamine vincatur illorum, quae prius eos victos
tenebat, quando eam timendo peccabant? Nonne
propter ipsam vincendam Dominus mortuus est, et
evacuavit eum qui potestatem habebat mortis, id est,
diabolum, et liberavit eos qui timore mortis per totam
vitam rei erant servitutis <note>(Hebr. II, 14, 15)</note>?
Numquid timore mortis aeternae rei erant; cum potius
<pb n="1604"/>
qui eam non timuerint, rei fiant? Propter quod
Dominus, ne mors ista corporis timeatur, cujus timor
facit reos, sed illa potius sempiterna, quam non
timendo, fiunt rei, apertissime dicit: <hi>Nolite timere
eos qui corpus occidunt, et postea non habent quod faciant;
sed eum timete, qui habet potestatem et corpus et
animam perdere in gehennam <note>(Luc. XII, 4, 5)</note>
            </hi>. Haec est
certe mors secunda atque perpetua, contra cujus timorem
non certant sancti, sed contra istam potius
corporis temporalem. Nam ut hanc vincant, illam timent;
quia cum hanc pro pietate et justitia vicerint,
illam non sentient, Huic ergo, non illi, insultabunt,
dicentes; <hi>Ubi est, mors, victoria tua?</hi> quod alibi scriptum
est, <hi>Ubi est, mors, contentio tua <note>(Osee XIII,
14, sec. LXX)</note>
            </hi>? Cum igitur hujus mortis aculeus sit
peccatum; qua fronte audes dicere, non peccato
primi hominis esse factum ut in illo a ligno vitae separaremur,
et morte etiam corporis plecteremur?
Quid est, rogo te, quod adversus divinorum eloquiorum
evidentiam, incredibili rabie spumantis loquacitatis
oblatras, tanquam non possit in Dei paradiso
anima tua obtinere vitam, nisi illuc introduxeris corporis
mortem, cum tot et tantis corporalibus morbis,
carnificibus, praecursoribus mortis? Attende tibi potius,
ne in locum deliciarum sanctarum mittendo corporis
poenas, tu ipse pendas in loco perpetuorum dolorum
et animi et corporis poenas.</p>
        </div3>
<div3>
          <head>XLI.</head>
          <p>
 JUL. In hoc sane loco Augustinus aculeum
mortis, peccatum illud opinatur antiquum, non intelligens
quid sequatur, id est, <hi>virtus peccati lex:</hi> 
quam legem, praeceptum quod Adae positum est, conatur
asserere. Sed illa lex non fuit peccati virtus, verum
peccati genus. Aliud est enim exstanti rei dare
virtutem, aliud quod non exstitit procreare. Esus
ergo illius arboris, si non esset interdictus, malus
non fuisset: postquam autem interdictus est, et a
praevaricatione usurpatus, natum est ibi ex interdicente
et contemnente peccatum: quamvis non ideo
data lex fuisset, ut delinqueretur; sed tamen idem
faciendo, id est, de arbore comedendo, non deliquisset
homo, quia bona arbor erat, nisi gustus ejus a
lege interdictus fuisset. Quod ergo per se pravum
est, verbi gratia parricidium, sacrilegium, adulterium,
et malum esse etiam sine lata lege dignoscitur,
bene dicitur apud praevaricatores, qui cupientiores
prohibitione redduntur, virtutem acquisisse per legem:
quod vero inique non usurpatur, nisi interdicatur,
genus ibi proprie, non robur ei constat a legis
occasione collatum. Verum quoniam hic fui longior,
hujus quoque libri fine commoneo lectorem meum,
ut vigilanter inspiciat, nullam in lege Dei occasionem
Manichaeae impietatis offendi; sed si qua putantur
ambigua, secundum regulas veritatis atque rationis et
exponi posse, et justitiae convenire non dubitet. Et
illos ergo qui dicunt, Non per Christum erit resurrectio
mortuorum, et istos qui asserunt aeque contra
Apostolum, non nostrae naturae corpus habuisse Christum,
per quod Manichaeorum scita venerantur;
<pb n="1605"/>
eodem et qui legi Dei congruat vigore damnamus.
</p>
          <p>AUG. Ego nunquam dixi eam legem, quae in paradiso
data est, Apostolum significasse, ubi ait, <hi>virtus
peccati lex.</hi> Frustra ergo adversus me, tanquam hoc
dixerim, tu multa dixisti. Virtutem namque peccati,
jam quidem existentis, sed minus operantis, eam
legem semper intellexi, de qua idem apostolus, <hi>Quid
ergo dicemus,</hi> inquit? <hi>Lex peccatum est? Absit: sed
peccatum non cognovi nisi per legem. Nam concupiscentiam
nesciebam, nisi lex diceret, Non concupisces.
Occasione autem accepta, peccatum per mandatum operatum
est in me omnem concupiscentiam <note>(Rom. VII, 7,
8)</note>
            </hi>. Ecce quomodo est virtus peccati lex: minus enim
operabatur peccatum, quando praevaricationem nondum
operabatur, quia lex nondum data erat: <hi>Ubi
enim lex non est, nec praevaricatio <note>(Id. IV, 15)</note>
            </hi>. Nondum
ergo erat omnis concupiscentia, antequam prohibitione
sic cresceret, tamque fortis fieret, ut ipsius
prohibitionis, qua creverat, vinculum rumperet. Hoc
et te ipsum scire monstrasti, multa in hanc sententiam
disserendo: quamvis ut hoc ostenderes, alia
potius adhibuisti testimonia apostolica, non hoc quo
ego nunc usus sum; fortasse ideo, ne peccatum esse
concupiscentiam fatereris. Apertissime quippe illam
demonstravit esse peccatum, qui dixit, quod commemoravi: <hi>Peccatum non cognovi, nisi per legem.</hi> Et
velut quaereremus quod peccatum: <hi>Nam concupiscentiam,</hi> 
inquit, <hi>nesciebam, nisi lex diceret, Non concupisces.</hi> 
Haec igitur concupiscentia, utique mala, qua
caro concupiscit adversus spiritum, nondum erat
ante primi hominis illud grande peccatum: sed esse
tunc coepit, naturamque humanam tanquam in traduce
 vitiavit, unde trahit originale peccatum. Cum
illa quippe omnis homo nascitur: nec hujus concupiscentiae
reatus, nisi in renascentibus solvitur, ut
eo post hanc absolutionem non inquinetur, nisi
qui ei ad perpetrandum opus malum, spiritu adversus
eam vel non concupiscente, vel non fortius concupiscente,
consentit. Addunt ergo vires eidem concupiscentiae
peccata, quae accedunt propria voluntate
peccantium, et ipsa consuetudo peccandi, quae non
frustra dici solet secunda natura: sed ne tunc quidem
omnis est concupiscentia. Adhuc enim habet
quo crescat; quoniam minor est, quamdiu non a
sciente, sed ab ignorante peccatur. Ideo non ait,
Non habebam; sed, <hi>Nesciebam concupiscentiam, nisi
lex diceret, Non concupisces. Occasione autem accepta,
peccatum per mandatum operatum est in me
omnem concupiscentiam.</hi> Omnis est enim concupiscentia,
quando prohibita concupiscuntur ardentius,
et peccata jam cognita, ignorantiae sublata excusatione,
et accedente legis praevaricatione, committuntur
immanius. Unde lex Dei, apud eos quos non adjuvat
<pb n="1606"/>
gratia Dei per Agnum Dei qui tollit peccatum
mundi, non correctio peccantis, sed virtus potius est
dicta peccati. Et ideo cum dixisset, <hi>Virtus peccati
lex,</hi> tanquam responderetur, Quid ergo faciemus, si
peccatum nec lege tollitur, sed augetur? continuo
subjiciens ubi spes debeat esse certantibus: <hi>Gratias,</hi> 
inquit, <hi>Deo qui dedit nobis victoriam;</hi> vel, sicut alii
codices habent, quod et graeci habent, <hi>qui dat nobis
victoriam per Dominum nostrum Jesum Christum.</hi> Verissime
prorsus: <hi>Si enim data esset lex, quae posset
vivificare, omnino ex lege esset justitia: sed conclusit
Scriptura omnia sub peccato, ut promissio ex fide Jesu
Christi daretur credentibus <note>(Galat. III, 21 et 22)</note>
            </hi>. Hi
enim sunt filii promissionis et vasa misericordiae,
quibus ideo data est promissio ex fide Jesu Christi,
quia misericordiam consecuti sunt, ut fideles essent,
quod etiam de se ipso dicit Apostolus <note>(I Cor. VII, 25)</note>:
ne vel ipsa fides, ex qua incipit, et ad quam refertur,
quidquid temperanter et juste et pie gerimus, ita
tribuatur nostrae voluntatis arbitrio, tanquam non
nobis Deo miserante donetur; a quo etiam voluntas
ipsa, sicut scriptum est, praeparatur <note>(Prov. VIII,
sec. LXX)</note>. Unde sancta Ecclesia per ora supplicantium
sacerdotum non solum pro fidelibus, ut in eo
quod credunt, perseverante pietate non deficiant, verum
etiam pro infidelibus orat, ut credant. Ex quo
enim per humanum liberum arbitrium Adam commisit
illud grande peccatum, et omne genus humanum
in commune damnavit <note>( <hi>Chrysost. Epist. ad Olympiadem</hi> )</note>,
ab hac communi damnatione homines quicumque
liberantur, nonnisi divina gratia et misericordia
liberantur; et quidquid lex Dei jubet, nonnisi eo qui
jubet adjuvante, inspirante, donante completur: qui
rogatur ut permaneant, ut proficiant, ut perficiantur
fideles; qui rogatur etiam ut credere incipiant infideles.
Quas Ecclesiae sanctae preces toto terrarum orbe
crescentes et ferventes, opprimere ac exstinguere
cupiunt, qui contra istam Dei gratiam humanae voluntatis
arbitrium, ut gravius de alto praecipitent,
extollunt potius, quam defendunt. In quibus contentiosum
locum vel soli, vel praecipue vos tenetis, qui
Christum Jesum parvulis non vultis esse Jesum, quos
nullo peccato originali attaminatos esse contenditis:
cum ille propterea Jesus appellatus sit, quia salvum
fecit populum suum, non a corporalibus morbis, quos
et in populo non suo sanare consuevit, sed a peccatis
eorum <note>(Matth. I, 21)</note>. Quamvis ergo Apostolus in
eo quod ait, <hi>Aculeus autem mortis est peccatum,</hi> illam
sine ambiguitate expresserit mortem, quae resurrectioni
corporis, de qua loquebatur, opposita est, id
est, corporis mortem; ipsa enim absorbebitur in victoriam,
quando corpore spirituali resurgente jam
non erit, quia immortalitas etiam corporis erit, quae
nullo peccato possit amitti: tamen in eo quod secutus
adjunxit, <hi>Virtus vero peccati, lex,</hi> non legem
significavit, quae data est in paradiso; illa enim peccati,
quod nullum adhuc erat, virtus esse non posset;
<pb n="1607"/>
sed eam legem virtutem dixit esse peccati, quae subintravit
ut abundaret peccatum, et operaretur omnem
concupiscentiam: id est, non eam tantum, quae in
paradiso exorta mortificavit et corpus, cum qua
omnis homo nascitur; nec eam tantum, quae peccatis
per cujusque malos mores accedentibus crevit; verum
etiam illam, quae mandato prohibente ardentius
excitata, ad praevaricationem usque pervenit: ut victoria,
qua non solum peccati cupiditas, verum etiam
mortis corporalis vinceretur timor, postremo ipsius
mortalitatis absorberetur infirmitas, non lege per
Moysem data, sed per Christum facta gratia praestaretur.
Proinde ita dixit Apostolus, <hi>Aculeus autem
mortis est peccatum; virtus vero peccati, lex: gratias
autem Deo qui dat nobis victoriam per Dominum nostrum
Jesum Christum:</hi> tanquam diceret, Aculeus
quidem mortis est peccatum, quia peccato etiam
mors ista corporis facta est; cujus auctori vel ipsi
etiam morti dicetur in fine ab eis, quibus in gloria
resurgentibus absorbebitur, <hi>Ubi est, mors, victoria
tua? ubi est, mors, aculeus tuus?</hi> sed iste aculeus, id
est peccatum, per unum ingrediens, et in omnes homines
cum morte pertransiens, aliis quoque additis
multiplicatum, nec lex sancta et justa et bona quivit
auferre: virtus enim potius ejus effecta est, cum
prohibita concupiscentia magis ardesceret, et ad praevaricationis
cumulum perveniret. Quid ergo restabat,
nisi ut gratia subveniret? <hi>Gratias</hi> itaque <hi>Deo qui dat
nobis victoriam per Dominum nostrum Jesum Christum;</hi> 
qui nostra debita dimittendo, et nos in tentationem
non inferendo, ad novissimam victoriam, qua mors
etiam corporis absorbeatur, adducit; ut qui gloriatur,
non confidat in virtute sua, sed in Domino glorietur <note>(II Cor. X, 17)</note>.
Haec recta et catholica fides, in
qua etiam didicimus et tenemus, mortem quoque
corporis eo aculeo factam, quod est peccatum, tantum
a Manichaeorum errore diversa est, eique potius
<pb n="1608"/>
declaratur adversa, ut vobiscum illi dicant potius,
quam nobiscum, sic mortalem Adam factum, ut
sive peccaret, sive non peccaret, moriturus esset.
Nec tamen ideo vos Manichaeos dicimus, quia et vos
hoc dicitis: nec videtis tamen, neque nos a vobis ideo
dici debere Manichaeos, quia malum esse concupiscentiam,
qua caro concupiscit adversus spiritum, et
illi et nos dicimus. Sed vos ab eis, in eo quod simul
dicitis, dissimili quidem, verumtamen alio errore distatis,
qui mortem carnis non sicut illi naturae tribuitis
alienae, nobisque permixtae, sed eam naturae
nullo vitiatae peccato impingitis nostrae: ac sic paradisum
honestissimae ac felicissimae voluptatis, funeribus
mortuorum et cruciatibus morientium infeliciter
atque indecenter impletis. Nos vero, in eo quod
cum Manichaeis dicimus concupiscentiam carnis, qua
contra spiritum concupiscit, malum esse, atque a
Patre non esse <note>(I Joan. II, 16)</note>, non ab eis alio, quamvis
dissimili, tamen ipso haeretico errore, sed catholica
veritate distamus; quia istam discordiam duarum
concupiscentiarum carnis et spiritus, non cum illis
per alienae Deo coaeternae malaeque naturae commixtionem
nobis accidisse, sed cum catholico Ambrosio
ejusque consortibus, per praevaricationem
primi hominis in naturam nostram vertisse <note>(Ambrosius,
lib. 7 in Luc. XII, 53)</note> disserimus, et contra
utrosque vestrum fidenter asserimus: carnemque
Christi, non sicut illi nullam, nec sicut vos calumniamini,
a natura nostrae carnis alienam; sed ab hoc
nostro vitio, quo caro contra spiritum concupiscit,
immunem atque omnino integram praedicamus. Vos
autem mala negando esse quae mala sunt, eorumque
originem non ad primi hominis referendo peccatum,
non ut ea mala non sint efficitis; sed ut ex mala natura
bono aeterno coaeterna esse credantur, detestabili
caecitate suffragamini Manichaeis, eosque accusatis
inaniter, quia miserabiliter adjuvatis.
</p>
</div3>
      </div1>
</body>
  </text>
</TEI>