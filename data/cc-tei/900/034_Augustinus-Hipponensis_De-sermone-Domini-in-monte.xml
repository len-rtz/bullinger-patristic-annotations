<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De sermone Domini in monte</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 34</title>
           <idno>AugHip.DeSeDoI</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> Explicatur prior pars sermonis a Domino in monte habiti, contenta Matthaei capite quinto.</head>
<p>CAPUT PRIMUM. 1. Sermonem quem locutus est
Dominus noster Jesus Christus in monte, sicut in
Evangelio secundum Matthaeum legimus, si quis pie
sobrieque consideraverit, puto quod inveniet in eo,
quantum ad mores optimos pertinet, perfectum vitae
<pb n="1230"/>
christianae modum: quod polliceri non temere audemus,
sed ex ipsis ejusdem Domini verbis conjicientes.
Nam sic ipse sermo concluditur, ut appareat
in eo praecepta esse omnia quae ad informandam vitam
pertinent. Sic enim dicit:  « Omnis ergo qui audit
<pb n="1231"/>
verba mea haec et facit ea, similabo eum viro sapienti
qui aedificavit domum suam supra petram:
descendit pluvia, venerunt flumina, flaverunt venti,
et offenderunt in domum illam, et non cecidit; fundata
enim erat super petram. Et omnis qui audit
verba mea haec et non facit ea, similabo eum viro
stulto qui aedificavit domum suam super arenam:
descendit pluvia, venerunt flumina, flaverunt venti,
et offenderunt in domum illam, et cecidit; et facta
est ruina ejus magna. »  Cum ergo non dixit, <hi>qui audit
verba mea</hi> tantum, sed addidit dicens, <hi>qui audit
verba mea haec;</hi> satis, ut arbitror, significavit, haec
verba quae in monte locutus est, tam perfecte instruere
vitam eorum qui voluerint secundum ea vivere,
ut merito comparentur aedificanti super petram.
Hoc dixi, ut appareat istum sermonem omnibus praeceptis
quibus christiana vita informatur, esse perfectum:
nam de hoc capitulo diligentius suo loco tractabitur.</p>
<div3>
          <head>2.</head>
          <p>
 Hujus igitur sermonis initium sic assumitur: <hi>Cum vidisset autem turbas multas, ascendit in montem,
et cum sedisset, accesserunt ad eum discipuli ejus; et aperiens
os suum docebat eos, dicens.</hi> 
 Si quaeritur quid significet
mons, bene intelligitur significare majora praecepta
justitiae; quia minora erant quae Judaeis data sunt.
Unus tamen Deus per sanctos Prophetas et famulos
suos, secundum ordinatissimam distributionem temporum,
dedit minora praecepta populo quem adhuc timore
alligari oportebat; et per Filium suum, majora
populo quem charitate jam liberari convenerat. Cum
autem minora minoribus, majora majoribus dantur, ab
eo dantur qui solus novit congruentem suis temporibus
generi humano exhibere medicinam. Nec mirum est
quod dantur praecepta majora propter regnum coelorum,
et minora data sunt propter regnum terrenum,
ab eodem uno Deo qui fecit coelum et terram. De hac
ergo justitia quae major est, per prophetam dicitur, <hi>Justitia tua sicut montes Dei 
 <note>(Psal. XXXV, 7)</note>
          </hi>: et hoc
bene significat, quod ab uno magistro solo docendis
tantis rebus idoneo, locetur in monte. Sedens autem
docet, quod pertinet ad dignitatem magisterii: et accedunt
ad eum discipuli ejus, ut audiendis illius verbis
hi essent etiam corpore viciniores, qui praeceptis adimplendis
etiam animo propinquabant. <hi>Et aperiens os
suum, docebat eos, dicens.</hi> Ista circumlocutio qua scribitur, <hi>Et aperiens os suum,</hi> 
 fortassis ipsa mora commendat
aliquanto longiorem futurum esse sermonem:
nisi forte non vacet quod nunc eum dictum est aperuisse
os suum, quod ipse in Lege veteri aperire soleret
ora Prophetarum.</p>
        </div3>
<div3>
          <head>3.</head>
          <p>
 Quid ergo dicit? <hi>Beati pauperes spiritu; quoniam
ipsorum est regnum coelorum.</hi> Legimus scriptum de appetitione
rerum temporalium, <hi>Omnia vanitas et praesumptio
spiritus <note>(Eccle. I, 14, sec. LXX)</note>
          </hi>; praesumptio
autem spiritus, audaciam et superbiam significat:
vulgo etiam magnos spiritus superbi habere dicuntur;
et recte, quandoquidem spiritus etiam ventus
vocatur. Unde scriptum est, <hi>Ignis, grando, nix, glacies,
spiritus tempestatis <note>(Psal. CXLVIII, 8)</note>
          </hi>. Quis vero
<pb n="1232"/>
nesciat superbos inflatos dici, tanquam vento distentos?
Unde est etiam illud Apostoli: <hi>Scientia inflat, charitas vero aedificat 
 <note>(I Cor. VIII, 1)</note>
          </hi>. Quapropter recte
hic intelliguntur <hi>pauperes spiritu,</hi> humiles et timentes
Deum, id est, non habentes inflantem spiritum.
Nec aliunde omnino incipere oportuit beatitudinem;
siquidem perventura est ad summam sapientiam: <hi>Initium autem sapientiae timor Domini 
 <note>(Eccli. I, 16)</note>
          </hi>;
quoniam et e contrario, <hi>Initium omnis peccati superbia
inscribitur <note>(Id. X, 15)</note>
          </hi>. Superbi ergo appetant et diligant
regna terrarum: <hi>Beati</hi> autem <hi>pauperes spiritu;
quoniam ipsorum est regnum coelorum.</hi> 
</p>
          <p>CAPUT II.--4. <hi>Beati mites; quoniam ipsi haereditate
possidebunt terram:</hi> illam credo terram, de qua
in Psalmo dicitur, <hi>Spes mea es tu, portio mea in terra
viventium <note>(Psal. CXLI, 6)</note>
            </hi>. Significat enim quamdam
soliditatem et stabilitatem haereditatis perpetuae, ubi
anima per bonum affectum, tanquam loco suo requiescit,
sicut corpus in terra; et inde cibo suo alitur,
sicut corpus ex terra: ipsa est requies et vita
sanctorum. Mites autem sunt qui cedunt improbitatibus,
et non resistunt malo, sed vincunt in bono malum <note>(Rom. XII, 21)</note>.
Rixentur ergo immites, et dimicent
pro terrenis et temporalibus rebus: <hi>Beati</hi> autem <hi>mites; quoniam ipsi haereditate possidebunt terram,</hi> 
de qua pelli non possint.</p>
        </div3>
<div3>
          <head>5.</head>
          <p>
 <hi>Beati lugentes; quoniam ipsi consolabuntur.</hi> Luctus
est tristitia de amissione charorum: conversi autem
ad Deum, ea quae in hoc mundo chara amplectebantur,
amittunt: non enim gaudent his rebus, quibus
ante gaudebant; et donec fiat in illis amor aeternorum,
nonnulla moestitia sauciantur: consolabuntur
ergo Spiritu sancto, qui maxime propterea paracletus
nominatur, id est consolator, ut temporalem amittentes
aeterna laetitia perfruantur.</p>
        </div3>
<div3>
          <head>6.</head>
          <p>
 <hi>Beati qui esuriunt et sitiunt justitiam; quoniam
ipsi saturabuntur.</hi> Jam istos amatores dicit veri et inconcussi
boni. Illo ergo cibo saturabuntur, de quo
ipse Dominus dicit, <hi>Meus cibus est ut faciam voluntatem
Patris mei,</hi> quod est justitia: et illa aqua, de qua
quisquis <hi>biberit,</hi> ut idem dicit, <hi>fiet in eo fons aquae salientis
in vitam aeternam <note>(Joan. IV, 34, 14)</note>
          </hi>.</p>
        </div3>
<div3>
          <head>7.</head>
          <p>
 <hi>Beati misericordes; quoniam ipsorum miserebitur</hi>.
Beatos esse dicit qui subveniunt misseris, quoniam
eis ita rependitur, ut de miseria liberentur.</p>
        </div3>
<div3>
          <head>8.</head>
          <p>
 <hi>Beati mundi corde; quoniam ipsi Deum videbunt.</hi> 
Quam ergo stulti sunt qui Deum istis exterioribus
oculis quaerunt, cum corde videatur, sicut alibi scriptum
est, <hi>Et in simplicitate cordis quaerite illum <note>(Sap.
I, 1)</note>
          </hi>. Hoc est enim mundum cor, quod est simplex
cor: et quemadmodum lumen hoc videri non potest,
nisi oculis mundis; ita nec Deus videtur, nisi mundum
sit illud quo videri potest.
<pb n="1233"/>
</p>
        </div3>
<div3>
          <head>9. </head>
          <p>
 <hi>Beati pacifici; quoniam ipsi filii Dei vocabuntur.</hi> 
In pace perfectio est, ubi nihil repugnat; et ideo filii
Dei pacifici, quoniam nihil resistit Deo, et utique filii
similitudinem patris habere debent. Pacifici autem
in semetipsis sunt, qui omnes animi sui motus componentes
et subjicientes rationi, id est menti et spiritui,
carnalesque concupiscentias habentes edomitas,
fiunt regnum Dei: in quo ita sunt ordinata omnia, ut
id quod est in homine praecipuum et excellens, hoc
imperet caeteris non reluctantibus, quae sunt nobis
bestiisque communia; atque idipsum quod excellit in
homine, id est mens et ratio, subjiciatur potiori, quod
est ipsa veritas unigenitus Filius Dei. Neque enim
imperare inferioribus potest, nisi superiori se ipse subjiciat.
Et haec est pax quae datur in terra hominibus
bonae voluntatis <note>(Luc. II, 14)</note>; haec vita consummati
perfectique sapientis. De hujusmodi regno pacatissimo
et ordinatissimo missus est foras princeps hujus
saeculi, qui perversis inordinatisque dominatur. Hac
pace intrinsecus constituta atque firmata, quascumque
persecutiones ille qui foras missus est, forinsecus
concitaverit, auget gloriam quae secundum Deum est;
non aliquid in illo aedificio labefactans, sed deficientibus
machinis suis innotescere faciens quanta firmitas
intus exstructa sit. Ideo sequitur: <hi>Beati qui persecutionem
patiuntur propter justitiam; quoniam ipsorum
est regnum coelorum.</hi> 
</p>
          <p>CAPUT III.--10. Sunt autem omnes istae octo
sententiae. Jam enim caetera compellans loquitur ad
illos qui aderant, dicens: <hi>Beati eritis, cum vobis
maledicent, et persequentur vos.</hi> Superiores autem sententias
generaliter dirigebat: non enim dixit, <hi>Beati
pauperes spiritu,</hi> quoniam vestrum est regnum coelorum;
sed, <hi>quoniam ipsorum est,</hi> inquit, <hi>regnum coelorum:</hi> 
neque, <hi>Beati mites,</hi> quoniam vos possidebitis
terram; sed, <hi>quoniam ipsi possidebunt terram.</hi> Et ita
caeteras usque ad octavam sententiam, ubi ait: <hi>Beati
qui persecutionem patiuntur propter justitiam; quoniam
ipsorum est regnum coelorum.</hi> Inde jam incipit loqui
praesentes compellans, cum et illa quae supra dicta
sunt, ad eos etiam pertinerent, qui praesentes audiebant;
et haec postea quae videntur praesentibus specialiter
dici, pertineant etiam ad illos qui absentes
vel post futuri erant. Quapropter iste sententiarum
numerus diligenter considerandus est. Incipit enim
beatitudo ab humilitate: <hi>Beati pauperes spiritu,</hi> id
est, non inflati, dum se divinae auctoritati subdit anima,
timens post hanc vitam ne pergat ad poenas,
etiamsi forte in hac vita sibi beata esse videatur.
Inde venit ad divinarum Scripturarum cognitionem,
ubi oportet eam se mitem praebere pietate, ne id quod
imperitis videtur absurdum vituperare audeat, et pervicacibus
concertationibus efficiatur indocilis. Inde
jam incipit scire quibus nodis saeculi hujus per carnalem
consuetudinem ac peccata teneatur: itaque in
hoc tertio gradu, in quo scientia est, lugetur amissio
summi boni, quia inhaeretur extremis. In quarto autem
<pb n="1234"/>
gradu labor est, ubi vehementer incumbitur ut
sese animus avellat ab eis quibus pestifera dulcedine
innexus est: hic ergo esuritur et sititur justitia, et
multum necessaria est fortitudo; quia non relinquitur
sine dolore quod cum delectatione retinetur.
Quinto autem gradu perseverantibus in labore datur
evadendi consilium; quia nisi quisque adjuvetur a
superiore, nullo modo sibi est idoneus ut sese tantis
miseriarum implicamentis expediat: est autem justum
consilium, ut qui se a potentiore adjuvari vult, adjuvet
infirmiorem in quo est ipse potentior: itaque <hi>Beati misericordes; quia ipsorum miserebitur.</hi> 
 Sexto
gradu est cordis munditia, de bona conscientia bonorum
operum valens ad contemplandum summum
illud bonum, quod solo puro et sereno intellectu
cerni potest. Postremo est septima ipsa sapientia, id
est contemplatio veritatis, pacificans totum hominem,
et suscipiens similitudinem Dei, quae ita concluditur: <hi>Beati pacifici; quoniam ipsi filii Dei vocabuntur.</hi> 
 Octava
tanquam ad caput redit; quia consummatum perfectumque
ostendit et probat: itaque in prima et in
octava nominatum est regnum coelorum, <hi>Beati pauperes
spiritu; quoniam ipsorum est regnum coelorum;</hi> et, <hi>Beati qui persecutionem patiuntur propter justitiam;
quoniam ipsorum est regnum coelorum:</hi> 
 cum jam dicitur, <hi>Quis nos separabit a charitate Christi? tribulatio?
an angustia? an persecutio? an fames? an nuditas? an
periculum? an gladius 
 <note>(Rom. VIII, 35)</note>
            </hi>? Septem sunt
ergo quae perficiunt: nam octava clarificat, et quod
perfectum est demonstrat, ut per hos gradus perficiantur
et caeteri, tanquam a capite rursum exordiens.</p>
<p>CAPUT IV.--11. Videtur ergo mihi etiam septiformis
operatio Spiritus sancti, de qua Isaias loquitur <note>(Isai. XI, 2, 3)</note>,
his gradibus sententiisque congruere.
Sed interest ordinis: nam ibi enumeratio ab excellentioribus
coepit, hic vero ab inferioribus. Ibi namque
incipit a sapientia, et desinit ad timorem Dei: sed <hi>initium sapientiae timor Domini</hi> 
 est. Quapropter si gradatim
tanquam ascendentes numeremus, primus ibi
est timor Dei, secunda pietas, tertia scientia, quarta
fortitudo, quintum consilium, sextus intellectus,
septima sapientia. Timor Dei congruit humilibus, de
quibus hic dicitur, <hi>Beati pauperes spiritu,</hi> id est non
inflati, non superbi: quibus Apostolus dicit, <hi>Noli
altum sapere, sed time <note>(Rom. XI, 20)</note>
            </hi>; id est, noli extolli.
Pietas congruit mitibus: qui enim pie quaerit,
honorat sanctam Scripturam, et non reprehendit quod
nondum intelligit, et propterea non resistit, quod est
mitem esse: unde hic dicitur, <hi>Beati mites.</hi> Scientia
congruit lugentibus, qui jam cognoverunt in Scripturis
quibus malis vincti teneantur, quae tanquam bona
et utilia ignorantes appetiverunt: de quibus hic dicitur, <hi>Beati qui lugent.</hi> 
 Fortitudo congruit esurientibus
et sitientibus: laborant enim desiderantes gaudium
de veris bonis, et amorem a terrenis et corporalibus
avertere cupientes: de quibus hic dicitur, <hi>Beati qui
esuriunt et sitiunt justitiam.</hi> Consilium congruit misericordibus:
hoc enim unum remedium est de tantis
<pb n="1235"/>
malis evadendi, ut dimittamus, sicut nobis dimitti volumus;
et adjuvemus in quo possumus alios, sicut
nos in quo non possumus cupimus adjuvari: de quibus
hic dicitur, <hi>Beati misericordes.</hi> Intellectus congruit
mundis corde, tanquam purgato oculo, quo cerni
possit quod corporeus oculus non vidit, nec auris audivit,
nec in cor hominis ascendit <note>(Isai. LXIV, 4;
et I Cor. II, 9)</note>: de quibus hic dicitur, <hi>Beati mundi
corde.</hi> Sapientia congruit pacificis, in quibus jam ordinata
sunt omnia, nullusque motus adversus rationem
rebellis est, sed cuncta obtemperant spiritui hominis,
cum et ipse obtemperet Deo: de quibus
hic dicitur, <hi>Beati pacifici.</hi> </p>
        </div3>
<div3>
          <head>12.</head>
          <p>
 Unum autem praemium quod est regnum coelorum,
pro his gradibus varie nominatum est. In primo,
sicut oportebat, positum est regnum coelorum, quod
est perfecta summaque sapientia animae rationalis.
Sic itaque dictum est, <hi>Beati pauperes spiritu; quoniam
ipsorum est regnum coelorum:</hi> tanquam diceretur, <hi>Initium sapientiae timor Domini.</hi> 
 Mitibus haereditas data
est, tanquam testamentum patris cum pietate quaerentibus: <hi>Beati mites; quoniam ipsi haereditate possidebunt
terram.</hi> 
 Lugentibus consolatio, tanquam scientibus
quid amiserint, et quibus mersi sint: <hi>Beati qui lugent;
quoniam ipsi consolabuntur.</hi> Esurientibus et sitientibus
saturitas, tanquam refectio laborantibus fortiterque
certantibus ad salutem: <hi>Beati qui esuriunt et sitiunt
justitiam; quoniam ipsi saturabuntur.</hi> Misericordibus
misericordia, tanquam vero et optimo consilio utentibus,
ut hoc eis exhibeatur a potentiore, quod invalidioribus
exhibent. <hi>Beati misericordes; quoniam ipsorum
miserebitur.</hi> Mundis corde facultas videndi Deum,
tanquam purum oculum ad intelligenda aeterna gerentibus. <hi>Beati mundi corde; quoniam ipsi Deum videbunt.</hi> 
Pacificis Dei similitudo, tanquam perfecte sapientibus
formatisque ad imaginem Dei per regenerationem
renovati hominis: <hi>Beati pacifici; quoniam ipsi filii
Dei vocabuntur.</hi> Et ista quidem in hac vita possunt
compleri, sicut completa esse in Apostolis credimus.
Nam illa omnimoda in angelicam formam
mutatio, quae post hanc vitam promittitur, nullis
verbis exponi potest. <hi>Beati</hi> ergo <hi>qui persecutionem
patiuntur propter justitiam; quoniam ipsorum est regnum
coelorum.</hi> Haec octava sententia, quae ad caput redit,
perfectumque hominem declarat, significatur fortasse
et circumcisione octavo die in Veteri Testamento; et
Domini resurrectione post sabbatum, qui est utique
octavus, idemque primus dies; et celebratione octavarum
feriarum, quas in regeneratione novi hominis
celebramus; et numero ipso Pentecostes. Nam septenario
numero septies multiplicato, quo fiunt quadraginta
novem, quasi octavus additur, ut quinquaginta
compleantur et tanquam redeatur ad caput: quo die
missus est Spiritus sanctus, quo in regnum coelorum
ducimur, et haereditatem accipimus, et consolamur;
et pascimur, et misericordiam consequimur, et mundamur,
et pacificamur; atque ita perfecti, omnes
<pb n="1236"/>
extrinsecus illatas molestias pro veritate et justitia
sustinemus.
</p>
          <p>CAPUT V.--13. <hi>Beati eritis,</hi> inquit, <hi>cum vobis maledicent,
et persequentur vos, et dicent omne malum adversum
vos, mentientes, propter me. Gaudete et exsultate,
quoniam merces vestra multa est in coelis.</hi> Animadvertat
quisquis delicias hujus saeculi et facultates rerum temporalium
quaerit in nomine christiano, intrinsecus esse
beatitudinem nostram; sicut de anima ecclesiastica
ore prophetico dicitur: <hi>Omnis pulchritudo filiae regis
intrinsecus <note>(Psal. XLIV, 14)</note>
            </hi>: nam extrinsecus maledicta
et persecutiones et detractiones promittuntur:
de quibus tamen magna merces est in coelis, quae
sentitur in corde patientium, eorum qui jam possunt
dicere,  « Gloriamur in tribulationibus; scientes quoniam
tribulatio patientiam operatur, patientia autem
probationem, probatio vero spem, spes autem non
confundit; quia charitas Dei diffusa est in cordibus
nostris per Spiritum sanctum qui datus est nobis » <note>(Rom. V, 3-5)</note>.
Non enim ista perpeti fructuosum est,
sed ista pro Christi nomine non solum aequo animo,
sed etiam cum exsultatione tolerare. Nam multi haeretici,
nomine christiano animas decipientes, multa
talia patiuntur: sed ideo excluduntur ab ista mercede,
quia non dictum est tantum, <hi>Beati qui persecutionem
patiuntur;</hi> sed additum est, <hi>propter justitiam:</hi> 
ubi autem sana fides non est, non potest esse justitia;
quia justus ex fide vivit <note>(Habac. II, 4, et Rom. I, 17)</note>.
Neque schismatici aliquid sibi ex ista mercede promittant;
quia similiter ubi charitas non est, non
potest esse justitia: dilectio enim proximi malum non
operatur <note>(Rom. XIII, 10)</note>, quam si haberent, non dilaniarent
corpus Christi, quod est Ecclesia <note>(Coloss. I, 24)</note>.</p>
        </div3>
<div3>
          <head>14.</head>
          <p>
 Quaeri autem potest quid intersit quod ait, <hi>Cum
vobis maledicent,</hi> et, <hi>Omne malum dicent adversum vos;</hi> 
cum maledicere, hoc sit, malum dicere. Sed aliter
maledictum jactatur cum contumelia coram illo cui
maledicitur, sicut Domino nostro dictum est, <hi>Nonne
verum dicimus, quia Samaritanus es, et daemonium habes <note>(Joan. VIII, 48)</note>
          </hi>?
aliter cum absentis fama laeditur,
sicut de illo item scribitur, <hi>Alii dicebant, Quia
propheta est: alii autem dicebant, Non, sed seducit
populum <note>(Id. VII, 12)</note>
          </hi>. Persequi autem, est vim inferre,
vel insidiis appetere: quod fecit qui eum tradidit,
et qui eum crucifixerunt. Sane quod etiam hoc
non est nude positum, ut diceretur, <hi>Et dicent omne
malum adversum vos,</hi> sed additum est, <hi>mentientes;</hi> additum
etiam, <hi>propter me:</hi> propter eos additum puto,
qui volunt de persecutionibus et de famae suae turpitudine
gloriari; et ideo dicere ad se pertinere Christum,
quia multa de illis dicuntur mala; cum et vera
dicantur, quando de illorum errore dicuntur: et si
aliquando etiam nonnulla falsa jactantur, quod temeritate
hominum plerumque accidit, non tamen propter
Christum ista patiuntur. Non enim Christum
sequitur, qui non secundum veram fidem et catholicam
disciplinam Christianus vocatur.</p>
        </div3>
<div3>
          <head>15.</head>
          <p>
 <hi>Gaudete,</hi> inquit, <hi>et exsultate, quoniam merces
vestra multa est in coelis.</hi> Non hic coelos dici puto superiores
<pb n="1237"/>
partes hujus visibilis mundi. Non enim merces
nostra, quae inconcussa et aeterna esse debet,
in rebus volubilibus et temporalibus collocanda est.
Sed <hi>in coelis</hi> dictum puto, in spiritualibus firmamentis,
ubi habitat sempiterna justitia: in quorum
comparatione terra dicitur anima iniqua, cui peccanti
dictum est, <hi>Terra es, et in terram ibis <note>(Gen. III,
19)</note>
          </hi>. De his coelis dicit Apostolus: <hi>Quoniam conversatio
nostra in coelis est <note>(Philipp. III, 20)</note>
          </hi>. Sentiunt
ergo jam istam mercedem, qui gaudent spiritualibus
bonis: sed tunc ex omni parte perficietur, cum etiam
hoc mortale induerit immortalitatem. <hi>Ita enim persecuti
sunt,</hi> inquit, <hi>et Prophetas qui ante vos fuerunt.</hi> 
Nunc persecutionem generaliter posuit, et in maledictis
et in dilaceratione famae; et bene exemplo
adhortatus est, quia vera dicentes solent persecutionem
pati: nec tamen ideo Prophetae antiqui timore
persecutionis a veritatis praedicatione defecerunt.
</p>
          <p>CAPUT VI.--16. Rectissime itaque sequitur, <hi>Vos
estis sal terrae:</hi> ostendens fatuos esse judicandos, qui
temporalium bonorum vel copiam sectantes, vel inopiam
metuentes, amittunt aeterna, quae nec dari possunt
ab hominibus, nec auferri. <hi>Itaque si sal infatuatum
fuerit, in quo salietur?</hi> id est, si vos per quos
condiendi sunt quodammodo populi, metu persecutionum
temporalium amiseritis regna coelorum; qui
erunt homines per quos a vobis error auferatur, cum
vos elegerit Deus, per quos errorem auferat caeterorum?
Ergo <hi>ad nihilum valet</hi> sal infatuatum, <hi>nisi ut
mittatur foras, et calcetur ab hominibus.</hi> Non itaque
calcatur ab hominibus qui patitur persecutionem, sed
qui persecutionem timendo infatuatur. Calcari enim
non potest nisi inferior: sed inferior non est qui
quamvis corpore multa in terra sustineat, corde tamen
fixus in coelo est.</p>
        </div3>
<div3>
          <head>17.</head>
          <p>
 <hi>Vos estis lumen mundi.</hi> Quomodo dixit superius <hi>sal terrae,</hi> 
 sic nunc dicit <hi>lumen mundi.</hi> Nam neque
superius ista terra accipienda est, quam pedibus corporeis
calcamus, sed homines qui in terra habitant,
vel etiam peccatores, quorum condiendis et exstinguendis
putoribus apostolicum salem Dominus misit.
Et hic mundum non coelum et terram, sed homines
qui sunt in mundo vel diligunt mundum, oportet
intelligi, quibus illuminandis Apostoli missi sunt. <hi>Non potest civitas abscondi super montem constituta:</hi> 
id est, fundata super insignem magnamque justitiam,
quam significat etiam ipse mons in quo disputat Dominus. <hi>Neque accendunt lucernam, et ponunt eam
sub modio.</hi> 
 Quid putamus? ita esse dictum <hi>sub modio,</hi> 
ut occultatio tantum lucernae accipienda sit, tanquam
si diceret, Nemo accendit lucernam, et occultat
illam? an aliquid etiam modius significat, ut hoc sit
ponere lucernam sub modio, superiora facere corporis
commoda, quam praedicationem veritatis; ut
ideo quisque veritatem non praedicet, dum timet ne
aliquid in rebus corporalibus et temporalibus molestiae
patiatur? Et bene modius dicitur, sive propter
retributionem mensurae, quia ea quisque recipit quae
gessit in corpore, <hi>ut illic,</hi> inquit Apostolus, <hi>recipiat
<pb n="1238"/>
unusquisque quae gessit in corpore <note>(II Cor. V, 10)</note>
          </hi>: et
tanquam de hoc modio corporis alio loco dicitur, <hi>In
qua enim mensura mensi fueritis, in ea remetietur vobis <note>(Matth. VII, 2)</note>
          </hi>:
sive quoniam temporalia bona, quae
in corpore peraguntur, certa dierum mensura et
inchoantur et transeunt, quam fortasse significat
modius; aeterna vero et spiritualia nullo tali fine
coercentur: <hi>Non enim ad mensuram dat Deus spiritum <note>(Joan. III, 34)</note>
          </hi>.
Sub modio ergo lucernam ponit,
quisquis lucem bonae doctrinae commodis temporalibus
obscurat et tegit. <hi>Sed super candelabrum.</hi> Super
candelabrum autem, qui corpus suum ministerio Dei
subjicit, ut superior sit praedicatio veritatis, et inferior
servitus corporis: per ipsam tamen corporis
servitutem excelsior luceat doctrina, quae per officia
corporalia, id est per vocem et linguam et caeteros
corporis motus in bonis operibus insinuatur discentibus.
Super candelabrum ergo ponit lucernam, cum
dicit Apostolus, <hi>Non sic pugno tanquam aerem caedens;
sed castigo corpus meum, et servituti subjicio,
ne forte aliis praedicans ipse reprobus inveniar <note>(I Cor.
IX, 26, 27)</note>
          </hi>. Quod vero ait, <hi>Ut luceat omnibus qui in
domo sunt,</hi> domum puto dictam habitationem hominum,
id est ipsum mundum, propter id quod superius
ait, <hi>Vos estis lumen mundi:</hi> aut si domum
quisque vult accipere Ecclesiam, nec hoc est absurdum.
</p>
          <p>CAPUT VII.--18. <hi>Sic luceat,</hi> inquit, <hi>lumen vestrum
coram hominibus, ut videant bona facta vestra, et
glorificent Patrem vestrum qui in coelis est.</hi> Si tantummodo
diceret, <hi>Sic luceat lumen vestrum coram hominibus,
ut videant bona facta vestra;</hi> finem constituisse
videretur in laudibus hominum, quas quaerunt hypocritae,
et qui ambiunt ad honores, et captant inanissimam
gloriam. Contra quos dicitur. « Si adhuc hominibus
placerem, Christi servus non essem »  <note>(Galat.
I, 10)</note>: et per prophetam,  « Qui hominibus placent,
confusi sunt, quia Deus nihili fecit illos; »  et iterum,
 « Deus confregit ossa hominibus placentium »  <note>(Psal.
LII, 6)</note>: et rursum Apostolus,  « Non efficiamur
inanis gloriae cupidi »  <note>(Galat. V, 26)</note>; et ipse iterum.
 « Probet autem se homo, et tunc in semetipso habebit
gloriam, et non in altero »  <note>(Id. VI, 4)</note>. Non ergo
tantum dixit,  « ut videant bona facta vestra; »  sed
addidit,  « et glorificent Patrem vestrum qui in coelis
est: »  ut hoc ipsum quod homo per bona opera placet
hominibus, non ibi finem constituat ut hominibus
placeat; sed referat hoc ad laudem Dei, et propterea
placeat hominibus ut in illo glorificetur Deus.
Hoc enim laudantibus expedit, ut non hominem, sed
Deum honorent: sicut in ipso homine qui portabatur,
Dominus ostendit, ubi admiratae turbae paralytico
sanato virtutes ejus, sicut in Evangelio scriptum
est,  « Timuerunt et glorificaverunt Deum, qui
dedit potestatem talem hominibus »  <note>(Matth. IX, 8)</note>.
Cujus imitator apostolus Paulus dicit:  « Tantum autem
<pb n="1239"/>
audientes erant quoniam qui aliquando nos persequebatur,
nunc evangelizat fidem quam aliquando
vastabat; et in me glorificabant Deum »  <note>(Galat. I, 23, 24)</note>.</p>
        </div3>
<div3>
          <head>19.</head>
          <p>
 Posteaquam ergo cohortatus est audientes ut
se praepararent ad omnia sustinenda pro veritate
atque justitia, et ut non absconderent bonum quod
accepturi erant, sed ea benevolentia discerent, ut
caeteros docerent, non ad laudem suam, sed ad gloriam
Dei bona sua opera referentes; incipit eos jam
informare et docere quid doceant, tanquam si quaererent
dicentes: Ecce volumus et omnia sustinere
pro tuo nomine, et doctrinam tuam non abscondere;
sed quid est hoc ipsum quod vetas abscondi, et pro
quo jubes omnia tolerari? numquid alia dicturus es
contra ea quae in Lege scripta sunt? Non, inquit. <hi>Nolite</hi> 
enim <hi>putare, quoniam veni solvere Legem aut Prophetas:
non veni solvere, sed implere.</hi> 
</p>
          <p>CAPUT VIII.--20. In hac sententia sensus duplex
est; secundum utrumque tractandum est. Nam
qui dicit, <hi>Non veni solvere Legem, sed implere;</hi> aut addendo
dicit quod minus habet, aut faciendo quod habet:
illud ergo prius consideremus, quod primo posui.
Nam qui addit quod minus habet, non utique solvit
quod invenit, sed magis perficiendo confirmat:
et ideo sequitur, et dicit, <hi>Amen dico vobis, donec transeat
coelum et terra, iota unum aut unus apex non transiet
a Lege, donec omnia fiant.</hi> Dum enim fiunt etiam
illa quae adduntur ad perfectionem, multo magis fiunt
illa quae praemissa sunt ad inchoationem. Quod autem
ait, <hi>Iota unum, aut unus apex non transiet a Lege,</hi> nihil
potest aliud intelligi nisi vehemens expressio perfectionis,
quando per litteras singulas demonstrata
est: inter quas litteras iota minor est caeteris, quia
uno ductu fit; apex autem est etiam ipsius aliqua in
summo particula. Quibus verbis ostendit in Lege ad
effectum etiam minima quaeque perduci. Deinde subjicit: <hi>Qui enim solverit unum de mandatis istis minimis,
et docuerit sic homines, minimus vocabitur in regno
coelorum.</hi> 
 Mandata ergo minima significantur per
unum iota et unum apicem. Qui ergo <hi>solverit et docuerit
sic,</hi> id est, secundum id quod solvit, non secundum
id quod invenit et legit, <hi>minimus vocabitur in regno
coelorum:</hi> et fortasse ideo non erit in regno coelorum,
ubi nisi magni esse non possunt. <hi>Qui autem
fecerit et docuerit sic</hi>, hoc est, qui non solverit,
et docuerit sic, secundum id quod non solvit, <hi>magnus
vocabitur in regno coelorum.</hi> Qui vero magnus vocabitur
in regno coelorum, sequitur ut etiam sit in regno
coelorum, quo magni admittuntur: ad hoc enim pertinet
quod sequitur.</p>
<p>CAPUT IX.--21. <hi>Dico enim vobis, quia nisi abundaverit
justitia vestra plus quam Scribarum et Pharisaeorum,
non intrabitis in regnum coelorum:</hi> id est, nisi
non solum illa minima Legis praecepta impleveritis
quae inchoant hominem, sed etiam ista quae a me adduntur,
qui non veni solvere Legem, sed implere,
<pb n="1240"/>
non intrabitis in regnum coelorum. Sed dicis mihi:
Si de illis mandatis minimis cum superius loqueretur,
dixit minimum vocari in regno coelorum quisquis
unum eorum solverit, et secundum suam solutionem
docuerit; magnum autem vocari quisquis ea fecerit,
et sic docuerit, et ex eo jam in regno coelorum futurum
esse quia magnus est: quid opus est addi praeceptis
Legis minimis, si jam in regno coelorum potest
esse, quia magnus est quisquis ea fecerit, et sic docuerit?
Quapropter sic est accipienda illa sententia, <hi>Qui autem fecerit et docuerit sic, magnus vocabitur in
regno coelorum:</hi> 
 id est, non secundum illa minima,
sed secundum ea quae ego dicturus sum. Quae sunt
autem ista? Ut abundet justitia, inquit, vestra super
Scribarum et Pharisaeorum; quia nisi abundaverit,
non intrabitis in regnum coelorum. Ergo qui solverit
illa minima, et sic docuerit, minimus vocabitur: qui
autem fecerit illa minima, et sic docuerit, non jam
magnus habendus est et idoneus regno coelorum; sed
tamen non tam minimus quam ille qui solvit: ut autem
sit magnus atque illi regno aptus, facere debet
et docere, sicut Christus nunc docet, id est, ut abundet
justitia ejus super Scribarum et Pharisaeorum.
Justitia Pharisaeorum est, ut non occidant; justitia
eorum qui intraturi sunt in regnum Dei, ut non irascantur
sine causa: minimum est ergo non occidere;
et qui illud solverit, minimus vocabitur in regno coelorum:
qui autem illud impleverit ut non occidat,
non continuo magnus erit et idoneus regno coelorum,
sed tamen ascendit aliquem gradum; perficietur autem,
si nec irascatur sine causa: quod si perfecerit,
multo remotior erit ab homicidio. Quapropter qui docet
ut non irascamur, non solvit Legem ne occidamus,
sed implet potius, ut et foris dum non occidimus,
et in corde dum non irascimur, innocentiam
custodiamus.</p>
        </div3>
<div3>
          <head>22.</head>
          <p>
 <hi>Audistis</hi> ergo, inquit, <hi>quia dictum est antiquis,
Non occides: qui autem occiderit, judicio reus erit. Ego
autem dico vobis, quia omnis qui irascitur fratri suo
sine causa, reus erit judicio: qui autem dixerit fratri
suo, Racha, reus erit concilio: qui autem dixerit, Fatue,
reus erit gehennae ignis.</hi> Quid interest inter reum judicio,
et reum concilio, et reum gehennae ignis? Nam
hoc postremum gravissimum sonat, et admonet quosdam
gradus factos a levioribus ad graviora, donec ad
gehennam ignis veniretur. Et ideo si levius est reum
esse judicio quam reum esse concilio; item levius est
reum esse concilio, quam esse reum gehennae ignis;
oportet levius esse intelligatur irasci sine causa fratri,
quam dicere <hi>Racha,</hi> et rursus levius esse dicere <hi>Racha,</hi> 
quam dicere <hi>Fatue.</hi> Non enim reatus ipse haberet
gradus, nisi gradatim etiam peccata commemorarentur.</p>
        </div3>
<div3>
          <head>23.</head>
          <p>
 Unum autem hic verbum obscurum positum
est, quia nec graecum nec latinum est <hi>Racha:</hi> caetera
vero in sermone nostro usitata sunt. Nonnulli autem
de graeco trahere voluerunt interpretationem hujus
vocis, putantes pannosum dici <hi>Racha,</hi> quoniam graece
pannus <foreign xml:lang="greek">ῥάκος</foreign> dicitur: a quibus tamen cum quaeritur
<pb n="1241"/>
quid dicatur graece pannosus, non respondent <hi>Racha;</hi> 
deinde posset latinus interpres ubi posuit <hi>Racha,</hi> pannosum
ponere, nec uti verbo quod et in latina lingua
nullum sit, et in graeca inusitatum. Probabilius est
ergo quod audivi a quodam Hebraeo, cum id interrogassem:
dixit enim esse vocem non significantem
aliquid, sed indignantis animi motum exprimentem.
Has interjectiones grammatici vocant particulas orationis
significantes commoti animi affectum: velut
cum dicitur a dolente, Heu; vel ab irascente, Hem.
Quae voces quarumque linguarum sunt propriae, nec
in aliam linguam facile transferuntur: quae causa
utique coegit tam graecum interpretem quam latinum
vocem ipsam ponere, cum quomodo eam interpretaretur
non inveniret.</p>
        </div3>
<div3>
          <head>24.</head>
          <p>
 Gradus itaque sunt in istis peccatis, ut primo
quisque irascatur, et eum motum retineat corde conceptum:
jam si extorserit vocem indignantis ipsa
commotio, non significantem aliquid, sed illum animi
motum ipsa eruptione testantem, qua feriatur ille cui
irascitur; plus est utique quam si surgens ira silentio
premeretur: si vero non solum vox indignantis audiatur,
sed etiam verbum quo jam certam ejus vituperationem
in quem profertur, designet et notet, quis
dubitet amplius hoc esse, quam si solus indignationis
sonus ederetur? Itaque in primo unum est, id est,
ira sola; in secundo duo, et ira, et vox quae iram significat;
in tertio tria, et ira, et vox quae iram significat:
et in voce ipsa, certae vituperationis expressio.
Vide nunc etiam tres reatus, judicii, concilii,
gehennae ignis. Nam in judicio adhuc defensioni datur
locus: in concilio autem quanquam et judicium
esse soleat, tamen quia interesse aliquid hoc loco fateri
cogit ipsa distinctio, videtur ad concilium pertinere
sententiae prolatio; quando non jam cum ipso
reo agitur, utrum damnandus sit, sed inter se qui
judicant conferunt quo supplicio damnari oporteat
quem constat esse damnandum: gehenna vero ignis,
nec damnationem habet dubiam, sicut judicium; nec
damnati poenam, sicut concilium; in gehenna quippe
ignis certa est et damnatio et poena damnati. Videntur
ergo aliqui gradus in peccatis et in reatu: sed quibus
modis invisibiliter exhibeantur meritis animarum,
quis potest dicere? Audiendum est itaque quantum
intersit inter justitiam Pharisaeorum, et istam majorem
quae in regnum coelorum introducit, quod cum
sit gravius occidere quam verbo irrogare convicium,
ibi occisio reum facit judicio, hic autem ira facit reum
judicio, quod trium illorum peccatorum levissimum
est: quia illic quaestionem homicidii inter homines agitabant;
hic autem omnia divino judicio dimittuntur,
ubi finis damnatorum est gehenna ignis. Quisquis autem
dixerit quod graviore supplicio in majore justitia
punitur homicidium, si gehenna ignis punitur convicium,
cogit intelligi esse differentias gehennarum.</p>
        </div3>
<div3>
          <head>25.</head>
          <p>
 Sane in tribus istis sententiis subauditio verborum
intuenda est. Habet enim prima sententia
<pb n="1242"/>
omnia verba necessaria, ut nihil subaudiatur: <hi>Qui irascitur,</hi> 
inquit, <hi>fratri suo sine causa, reus erit judicio.</hi> 
In secunda vero cum ait, <hi>Qui autem dixerit fratri suo,
Racha,</hi> subauditur, sine causa, et ita jungitur, <hi>reus
erit concilio</hi>. Jam in tertia ubi ait, <hi>Qui autem dixerit,
Fatue,</hi> duo subaudiuntur, et fratri suo, et sine
causa. Hoc est unde defenditur, quod Apostolus Galatas
vocat stultos <note>(Galat. III, 1)</note>, quos etiam fratres
nominat: non enim id facit sine causa. Ideo autem hic
frater subaudiendus est, quia de inimico postea dicitur
quomodo etiam ipse tractandus sit majore justitia.
</p>
          <p>CAPUT X.--26. Deinde hic sequitur: <hi>Si ergo
obtuleris munus tuum ad altare, et illic recordatus fueris
quod frater tuus habet aliquid adversum te; relinque
ibi munus tuum ante altare, et vade, prius reconciliare
fratri tuo</hi>: <hi>et tunc veniens offer munus tuum.</hi> Hinc
utique apparet de fratre dictum superius; quoniam
sententia quae sequitur, ea conjunctione connectitur
ut superiori attestetur: non enim ait, Si autem obtuleris
munus tuum ad altare; sed ait, <hi>Si ergo obtuleris
munus tuum ad altare.</hi> Nam si irasci fas non est fratri
suo sine causa, aut dicere <hi>Racha,</hi> aut dicere <hi>Fatue;</hi> 
multo minus fas est animo tenere aliquid ut in odium
indignatio convertatur. Quo pertinet etiam quod alio
loco dicitur, <hi>Non occidat sol super iracundiam vestram <note>(Ephes. IV, 26)</note>
            </hi>.
Jubemur ergo illaturi munus ad altare,
si recordati fuerimus aliquid adversum nos habere
fratrem, munus ante altare relinquere, et pergere
ac reconciliari fratri, deinde venire et munus
offerre. Quod si accipiatur ad litteram, fortassis aliquis
credat ita fieri oportere, si praesens frater sit
non enim diutius differri potest, cum munus tuum relinquere
ante altare jubearis: si ergo de absente, et,
quod fieri potest, etiam trans mare constituto aliquid
tale veniat in mentem, absurdum est credere ante altare
munus relinquendum, quod post terras et maria
pererrata offeras Deo. Et ideo prorsus intro ad spiritualia
refugere cogimur, ut hoc quod dictum est sine
absurditate possit intelligi.</p>
        </div3>
<div3>
          <head>27.</head>
          <p>
 Altare itaque spiritualiter in interiore Dei
templo ipsam fidem accipere possumus, cujus signum
est altare visibile. Quodlibet enim munus offerimus
Deo, sive prophetiam, sive doctrinam, sive
orationem, sive hymnum, sive psalmum, et si quid
tale aliud spiritualium donorum animo occurrit, acceptum
esse non potest Deo, nisi fidei sinceritate fulciatur,
et ei fixe atque immobiliter tanquam imponatur,
ut possit integrum atque illibatum esse
quod loquimur. Nam multi haeretici non habentes
altare, id est veram fidem, blasphemias pro laude
dixerunt; terrenis videlicet opinionibus aggravati,
votum suum tanquam in terram projicientes. Sed
debet esse sana etiam offerentis intentio. Et propterea
cum tale aliquid oblaturi sumus in corde nostro,
id est in interiore Dei templo; <hi>Templum enim Dei
sanctum est,</hi> inquit, <hi>quod estis vos <note>(I Cor. III, 17)</note>
          </hi>; et,
<pb n="1243"/> <hi>In interiore homine habitare Christum per fidem in
cordibus vestris 
 <note>(Ephes. III, 17)</note>
          </hi>: si in mentem venerit
quod aliquid habeat adversum nos frater, id est, si
nos eum in aliquo laesimus; tunc enim ipse habet
adversum nos: nam nos adversus illum habemus, si
ille nos laesit: ubi non opus est pergere ad reconciliationem;
non enim veniam postulabis ab eo qui tibi
fecit injuriam, sed tantum dimittes, sicut tibi dimitti
a Domino cupis, quod ipse commiseris: pergendum
est ergo ad reconciliationem, cum in mentem venerit
quod nos forte fratrem in aliquo laesimus; pergendum
autem non pedibus corporis, sed motibus animi,
ut te humili affectu prosternas fratri, ad quem chara
cogitatione cucurreris, in conspectu ejus cui munus
oblaturus es. Ita enim etiam si praesens sit, poteris
eum non simulato animo lenire, atque in gratiam revocare
veniam postulando, si hoc prius coram Deo
feceris, pergens ad eum non pigro motu corporis,
sed celerrimo dilectionis affectu; atque inde veniens,
id est, intentionem revocans ad id quod agere coeperas,
offeres munus tuum.</p>
        </div3>
<div3>
          <head>28.</head>
          <p>
 Quis autem hoc facit, ut fratri suo vel non
irascatur sine causa, vel <hi>Racha</hi> non dicat sine causa,
vel eum fatuum non appellet sine causa, quod totum
superbissime admittitur; vel forte si in aliquo horum
lapsus fuerit, quod est unum remedium, supplici
animo veniam deprecetur; nisi quisquis inanis jactantiae
spiritu non inflatur? <hi>Beati</hi> ergo <hi>pauperes
spiritu; quoniam ipsorum est regnum coelorum.</hi> Nunc
jam videamus quod sequitur.
</p>
          <p>CAPUT XI.--29. <hi>Esto,</hi> inquit, <hi>adversario tuo benevolus
cito dum es in via cum eo; ne forte te tradat
adversarius judici, et judex tradat te ministro, et in
carcerem mittaris. Amen dico tibi, non exies inde,
donec reddas novissimum quadrantem.</hi> Judicem intelligo: <hi>Pater enim non judicat quemquam, sed omne
judicium dedit Filio 
 <note>(Joan. V, 22)</note>
            </hi>. Ministrum intelligo: <hi>Et Angeli,</hi> 
 inquit, <hi>ministrabant ei <note>(Matth. IV, 11)</note>
            </hi>: et
cum Angelis suis venturum credimus ad judicandos
vivos et mortuos. Carcerem intelligo; poenas videlicet
tenebrarum, quas alio loco exteriores vocat <note>(Id.
VIII, 12)</note>: credo propterea quod intrinsecus sit in
ipsa mente, vel etiam si quid secretius cogitari potest,
gaudium divinorum praemiorum; de quo dicitur servo
bene merito, <hi>Intra in gaudium Domini tui <note>(Id.
XXV, 23)</note>
            </hi>: quemadmodum etiam in hac ordinatione
reipublicae, vel a secretario, vel a praetorio judicis
extra mittitur qui in carcerem truditur.</p>
        </div3>
<div3>
          <head>30.</head>
          <p>
 De solvendo autem novissimo quadrante,
potest non absurde intelligi aut pro eo positum quod
nihil relinquitur impunitum; sicut loquentes etiam
dicimus, Usque ad faecem, cum volumus exprimere
aliquid ita exactum, ut nihil relinqueretur: vel ut significarentur
nomine quadrantis novissimi, terrena
peccata. Quarta enim pars distinctorum membrorum
hujus mundi, et ea novissima, terra invenitur, ut incipias
<pb n="1244"/>
a coelo, secundum aerem numeres, aquam tertiam,
quartam terram. Potest ergo convenienter
videri dictum, <hi>Donec solvas novissimum quadrantem,</hi> 
donec luas terrena peccata: hoc enim et peccator audivit, <hi>Terra es, et in terram ibis 
 <note>(Gen. III, 19)</note>
          </hi>. <hi>Donec
solvas</hi> autem quod dictum est, miror si non eam significat
poenam quae vocatur aeterna. Unde enim solvitur
illud debitum, ubi jam non datur poenitendi et
correctius vivendi locus? Ita enim fortasse hic positum
est, <hi>Donec solvas,</hi> quomodo in illo ubi dictum est, <hi>Sede ad dexteram meam, donec ponam omnes inimicos
tuos sub pedibus tuis 
 <note>(Psal. CIX, 1)</note>
          </hi>; non enim cum
fuerint inimici sub pedibus positi, desinet ille sedere
ad dexteram: aut illud Apostoli, <hi>Oportet enim illum
regnare, donec ponat omnes inimicos suos sub pedibus
suis <note>(I Cor. XV, 25)</note>
          </hi>; non enim cum positi fuerint,
desinet regnare. Quemadmodum ergo ibi intelligitur,
de quo dictum est, <hi>Oportet eum regnare, donec ponat
inimicos sub pedibus suis,</hi> semper regnaturum, quoniam
semper illi erunt sub pedibus: ita hic accipi
potest, de quo dictum est, <hi>Non exies inde, donec solvas
novissimum quadrantem,</hi> semper non exiturum esse;
quia semper solvit novissimum quadrantem, dum
sempiternas poenas terrenorum peccatorum luit. Neque
ita hoc dixerim, ut diligentiorem tractationem
videar ademisse de poenis peccatorum, quomodo in
Scripturis dicantur aeternae: quanquam quolibet modo
vitandae sunt potius quam sciendae.</p>
        </div3>
<div3>
          <head>31.</head>
          <p>
 Sed videamus jam quis sit ipse adversarius,
cui jubemur esse benevoli cito, cum sumus cum illo
in via. Aut enim diabolus est, aut homo, aut caro,
aut Deus, aut praeceptum ejus. Sed diabolo non video
quomodo jubeamur benevoli esse, id est concordes
aut consentientes. Namque alii quod graece positum
est <foreign xml:lang="greek">εὑνοῶν,</foreign> interpretati sunt <hi>concors,</hi> alii <hi>consentiens:</hi> 
sed neque benevolentiam diabolo jubemur exhibere;
ubi enim benevolentia, ibi amicitia: neque quisquam
dixerit amicitiam cum diabolo esse faciendam; neque
concordare cum illo expedit, cui semel renuntiando
bellum indiximus, et quo victo coronabimur; neque
consentire illi jam oportet, cui si nunquam consensissemus,
nunquam in istas incidissemus miserias.
De homine autem, quanquam jubeamur cum omnibus,
quantum in nobis est, pacem habere, ubi utique et
benevolentia, et concordia, et consensio potest intelligi;
non video tamen quomodo accipiam ab homine
nos judici tradi, ubi Christum judicem intelligo, <hi>ante</hi> 
 cujus <hi>tribunal omnes oportet exhiberi,</hi> sicut dicit
Apostolus <note>(II Cor. V, 10)</note>: quomodo ergo judici traditurus
est, qui ante judicem pariter exhibebitur? Aut
si propterea traditur quisque judici, quia hominem
laesit, quamvis illo non tradente qui laesus est; multo
commodius accipitur a lege ipsa reum tradi judici,
contra quam fecit, cum hominem laederet. Quia et si
occidendo quis nocuerit homini, non erit jam tempus
quo concordet cum eo; quia jam non est cum illo in
via, id est in hac vita: nec tamen ideo non sanabitur
poenitendo, et ad illius misericordiam cum sacrificio
tribulati cordis refugiendo qui donat peccata conversis
<pb n="1245"/>
ad se, et qui plus gaudet de uno poenitente, quam
de nonaginta novem justis <note>(Luc. XV, 7)</note>. Carni vero
multo minus video quomodo benevoli vel concordes
vel consentientes esse jubeamur. Magis enim peccatores
amant carnem suam, et concordant cum illa,
et consentiunt ei: qui vero eam servituti subjiciunt,
non ipsi ei consentiunt, sed eam sibi consentire cogunt.</p>
        </div3>
<div3>
          <head>32.</head>
          <p>
 Fortasse ergo jubemur Deo consentire, et illi
esse benevoli, ut ei reconciliemur, a quo peccando
aversi sumus, ut adversarius noster dici possit. Quibus
enim resistit, recte dicitur eorum adversarius: <hi>Deus</hi> 
 enim <hi>superbis resistit, humilibus autem dat gratiam <note>(Jacobi IV, 6)</note>
          </hi>;
et, <hi>Initium omnis peccati superbia;
initium autem superbiae hominis, apostatare a Deo <note>(Eccli. X, 15, 14)</note>
          </hi>:
et Apostolas dicit, <hi>Si enim cum
inimici essemus, reconciliati sumus Deo per mortem
Filii ejus, multo magis reconciliati salvi erimus in vita
ipsius <note>(Rom. V, 10)</note>
          </hi>. Ex quo intelligi potest, nullam
naturam malam inimicam Deo esse, quandoquidem
ipsi reconciliantur qui inimici fuerunt. Quisquis ergo
in hac via, id est in hac vita, non fuerit reconciliatus
Deo per mortem Filii ejus, tradetur judici ab illo;
quia <hi>Pater non judicat quemquam, sed omne judicium
dedit Filio:</hi> atque ita caetera quae in hoc capitulo
scripta sunt consequuntur, de quibus jam tractavimus.
Unum solum est quod huic intellectui difficultatem
facit, quomodo possit recte dici in via nos esse cum
Deo, si hoc loco ipse accipiendus est adversarius impiorum,
cui jubemur cito reconciliari: nisi forte quia
ipse ubique est, nos etiam cum in hac via sumus, cum
illo utique sumus. <hi>Si</hi> enim <hi>ascendero in coelum,</hi> inquit, <hi>tu ibi es; si descendero in infernum, ades; si recipiam
pennas meas in directum, et habitabo in novissima 
 maris; etenim illuc manus tua deducet me, et
continebit me dextera tua <note>(Psal. CXXXVIII, 8-10)</note>
          </hi>. Aut
si non placet impios dici esse cum Deo, quanquam
nusquam non praesto sit Deus; quemadmodum non
dicimus caecos esse cum luce, tametsi oculos eorum lux
circumfundat; unum reliquum est, ut hic adversarium
praeceptum Dei, intelligamus. Quid enim sic adversatur
peccare volentibus quam praeceptum Dei, id est lex ejus
et Scriptura divina, quae data est nobis ad hanc vitam,
ut sit nobiscum in via, cui non oportet contradicere,
ne nos tradat judici; sed ei oportet consentire cito? Non
enim quisquam novit quando de hac vita exeat. Quis
autem consentit Scripturae divinae, nisi qui legit vel
audit pie, deferens ei culmen auctoritatis, ut quod
intelligit, non propter hoc oderit quod peccatis suis
adversari sentit; sed magis diligat correptionem
suam, et gaudeat quod morbis suis, donec sanentur,
non parcitur: quod vero aut obscurum, aut absurdum
illi sonat, non inde concitet contradictionum
certamina, sed oret ut intelligat; benevolentiam tamen
et reverentiam tantae auctoritati exhibendam
esse meminerit? Sed quis hoc facit, nisi quisquis ad
testamentum patris aperiendum et cognoscendum,
<pb n="1246"/>
non litium minitatione acerbus, sed pietate mitis accesserit? <hi>Beati</hi> 
 ergo <hi>mites; quoniam ipsi haereditate
possidebunt terram.</hi> Videamus sequentia.
</p>
          <p>CAPUT XII.--33. <hi>Audistis quia dictum est antiquis,
Non moechaberis. Ego autem dico vobis, quia omnis qui
viderit mulierem ad concupiscendum eam, jam moechatus
est eam in corde suo.</hi> Justitia ergo minor est, non
moechari corporum conjunctione: justitia vero major
regni Dei, non moechari in corde. Quisquis autem non
moechatur in corde, multo facilius custodit ne moechetur
in corpore. Illud ergo confirmavit qui hoc
praecepit: non enim venit Legem solvere, sed implere.
Sane considerandum est quod non dixit, <hi>Omnis</hi> 
qui concupiverit mulierem; sed, <hi>qui viderit mulierem
ad concupiscendum eam,</hi> id est, hoc fine et hoc
animo attenderit ut eam concupiscat: quod jam non
est titillari delectatione carnis, sed plene consentire
libidini; ita ut non refrenetur illicitus appetitus, sed
si facultas data fuerit, satietur.</p>
        </div3>
<div3>
          <head>34.</head>
          <p>
 Nam tria sunt quibus impletur peccatum; suggestione,
delectatione, et consensione. Suggestio, sive
per memoriam fit, sive per corporis sensus, cum
aliquid videmus, vel audimus, vel olfacimus, vel
gustamus, vel tangimus. Quo si frui delectaverit, delectatio
illicita refrenanda est. Velut cum jejunamus
et visis cibis palati appetitus assurgit, non fit nisi
delectatione: sed huic tamen non consentimus, et
eam dominantis rationis jure cohibemus. Si autem
consensio facta fuerit, plenum peccatum erit,
notum Deo in corde nostro, etiamsi facto non innotescat
hominibus. Ita ergo sunt isti gradus, quasi a
serpente suggestio fiat, id est, lubrico et volubili,
hoc est temporali corporum motu; quia et si qua
talia phantasmata intus versantur in anima, de
corpore forinsecus tracta sunt; et si quis occultus
praeter istos quinque sensus motus corporis animam
tangit, est etiam ipse temporalis et lubricus; et ideo
quanto illabitur occultius ut cogitationem contingat,
tanto convenientius serpenti comparatur. Tria ergo
haec, ut dicere coeperam, similia sunt illi gestae rei
quae in Genesi scripta est, ut quasi a serpente fiat
suggestio et quaedam suasio; in appetitu autem carnali,
tanquam in Eva, delectatio; in ratione vero,
tanquam in viro, consensio: quibus peractis, tanquam
de paradiso, hoc est, de beatissima luce justitiae
in mortem homo expellitur <note>(Gen. III, 1)</note>; justissime
omnino. Non enim cogit qui suadet. Et omnes naturae
in ordine suo gradibus suis pulchrae sunt: sed de superioribus
in quibus rationalis animus ordinatus est,
ad inferiora non est declinandum. Nec quisquam hoc
facere cogitur; et ideo si fecerit, justa Dei lege punitur:
non enim hoc committit invitus. Verumtamen
delectatio ante consuetudinem vel nulla est, vel
tam tenuis ut prope nulla sit: cui consentire magnum
<pb n="1247"/>
peccatum est, cum illicita est. Cum autem quisque
consenserit, committit peccatum in corde. Si
autem etiam in factum processerit, videtur satiari et
exstingui cupiditas: sed postea cum suggestio repetitur,
major accenditur delectatio; quae tamen adhuc
multo minor est quam illa quae assiduis factis in consuetudinem
vertit. Hanc enim vincere difficillimum
est: et tamen etiam ipsam consuetudinem, si se quisque
non deserat, et christianam militiam non reformidet,
illo duce atque adjutore superabit; ac sic in
pristinam pacem atque ordinem et vir Christo, et
mulier viro subjicitur <note>(I Cor. XI, 3, et Ephes. V, 23)</note>.</p>
        </div3>
<div3>
          <head>35.</head>
          <p>
 Sicut ergo tribus gradibus ad peccatum pervenitur,
suggestione, delectatione, consensione; ita
ipsius peccati tres sunt differentiae, in corde, in facto,
in consuetudine, tanquam tres mortes: una quasi in
domo, id est cum in corde consentitur libidini; altera
jam prolata quasi extra portam, cum in factum procedit
assensio; tertia, cum vi consuetudinis malae
tanquam mole terrena premitur animus, quasi in sepulcro
jam putens. Quae tria genera mortuorum Dominum
resuscitasse, quisquis Evangelium legit, agnoscit.
Et fortasse considerat quas differentias habeat
etiam ipsa vox resuscitantis, cum alibi dicit, <hi>Puella
surge <note>(Matth. IX, 25)</note>
          </hi>; alibi, <hi>Juvenis, tibi dico, surge <note>(Luc. VII, 14)</note>
          </hi>;
alibi, <hi>Infremuit spiritu, et flevit, et
rursus fremuit,</hi> et post deinde <hi>voce magna clamavit,
Lazare veni foras <note>(Joan. XI, 33-44)</note>
          </hi>.</p>
        </div3>
<div3>
          <head>36.</head>
          <p>
 Quapropter, nomine moechantium qui hoc capitulo
commemorantur, omnem carnalem et libidinosam
concupiscentiam oportet intelligi. Cum enim tam
assidue idololatriam Scriptura fornicationem dicat,
Paulus autem apostolus avaritiam idololatriae nomine
appellet <note>(Coloss. III, 5, et Ephes. V, 5)</note>; quis dubitet
omnem malam concupiscentiam recte fornicationem
vocari, quando anima neglecta superiore lege qua
regitur, inferiorum naturarum turpi voluptate, quasi
mercede, prostituta corrumpitur? Et ideo quisquis
carnalem delectationem adversus rectam voluntatem
suam rebellare sentit per consuetudinem peccatorum,
cujus indomitae violentia trahitur in captivitatem,
recolat quantum potest qualem pacem peccando amiserit,
et exclamet, <hi>Infelix ego homo, quis me liberabit
de corpore mortis hujus? Gratia Dei per Jesum Christum <note>(Rom. VII, 24, 25)</note>
          </hi>.
Ita enim cum se infelicem
exclamat, lugendo implorat consolatoris auxilium.
Nec parvus est ad beatitudinem accessus, cognitio
infelicitatis suae: et ideo, <hi>Beati</hi> etiam <hi>lugentes; quoniam
ipsi consolabuntur.</hi> 
</p>
          <p>CAPUT XIII.--37. Deinde sequitur, et dicit: <hi>Si
autem oculus tuus dexter scandalizat te, erue eum, et
projice abs te: expedit enim tibi ut pereat unum membrorum
tuorum, quam totum corpus tuum eat in gehennam.</hi> 
Hic vero magna opus est fortitudine ad membra
praecidenda. Quidquid enim est quod significat <hi>oculus,</hi> 
sine dubio tale est quod vehementer diligitur.
<pb n="1248"/>
Solet enim et ab eis qui vehementer volunt exprimere
dilectionem suam, ita dici, Diligo eum ut
oculos meos, aut etiam plus quam oculos meos. Quod
autem additum est, <hi>dexter,</hi> fortasse ad augendam vim
dilectionis valet. Quanquam enim ad videndum isti
oculi corporis communiter intendantur, et si ambo
intendantur, aequaliter possint; amplius tamen formidant
homines dextrum amittere. Ut iste sit sensus:
Quidquid illud est quod ita diligis, ut pro dextro
oculo habeas, si scandalizat te, id est, si tibi impedimento
est ad veram beatitudinem, erue illud, et
projice abs te. Expedit enim tibi ut pereat unum horum,
quae ita diligis ut tanquam membra tibi haereant,
quam totum corpus tuum eat in gehennam.</p>
        </div3>
<div3>
          <head>38.</head>
          <p>
 Sed quoniam sequitur de manu dextera, et similiter
dicitur, <hi>Si dextera manus tua scandalizat te,
abscide eam, et projice abs te: expedit enim tibi ut
pereat unum membrorum tuorum, quam totum corpus
tuum eat in gehennam;</hi> cogit quaerere diligentius quid
dixerit oculum. In qua quaestione nihil mihi occurrit
congruentius, quam dilectissimum amicum; nam hoc
est utique quod membrum recte possumus appellare,
quod vehementer diligimus: et hunc consiliarium;
quia oculus est, tanquam demonstrans iter; et in rebus
divinis, quia dexter est: ut sinister sit dilectus
quidem consiliarius, sed in rebus terrenis, ad necessitatem
corporis pertinentibus; de quo scandalizante
superfluum erat dicere, quandoquidem nec dextro
parcendum sit. In rebus autem divinis consiliarius
scandalizans est, si in aliquam perniciosam haeresim
nomine religionis atque doctrinae conatur inducere.
Ergo et dextera manus accipiatur dilectus adjutor et
minister in divinis operibus: nam quemadmodum in
oculo contemplatio, sic in manu recte actio intelligitur;
ut sinistra manus intelligatur in operibus quae
huic vitae et corpori sunt necessaria.
</p>
          <p>CAPUT XIV.--39. <hi>Dictum est autem, Quicumque
dimiserit uxorem suam, det illi libellum repudii.</hi> 
Haec justitia minor est Pharisaeorum, cui non est contrarium
quod Dominus dicit, <hi>Ego autem dico vobis,
Quicumque dimiserit uxorem suam excepta fornicationis
causa, facit eam moechari; et qui solutam a viro duxerit,
moechatur.</hi> Non enim qui praecepit dari libellum repudii,
hoc praecepit, ut uxor dimittatur: sed, <hi>Qui dimiserit,</hi> 
inquit, <hi>det illi libellum repudii;</hi> ut iracundiam
temerariam projicientis uxorem libelli cogitatio temperaret.
Qui ergo dimittendi moram quaesivit, significavit
quantum potuit duris hominibus, se nolle
discidium. Et ideo ipse Dominus alio loco de hoc interrogatus,
ita respondit: <hi>Hoc Moyses propter duritiam
vestram fecit <note>(Matth. XIX, 8)</note>
            </hi>. Quantumvis enim
durus esset qui vellet dimittere uxorem, cum cogitaret
libello repudii dato jam sine periculo eam posse nubere
alteri, facile placaretur. Dominus ergo ad illud
confirmandum ut non facile uxor dimittatur, solam
causam fornicationis excepit: caeteras vero universas
molestias, si quae forte exstiterint, jubet pro fide
conjugali et pro castitate fortiter sustineri; et moechum
dicit etiam virum qui eam duxerit, quae soluta
<pb n="1249"/>
est a viro. Cujus rei apostolus Paulus terminum ostendit,
quia tamdiu observandum dicit, quamdiu vir ejus
vivit: illo autem mortuo, dat nubendi licentiam <note>(Rom.
VII, 2, 3)</note>. Hanc enim etiam ipse regulam tenuit, et in
ea non suum consilium, sicut in nonnullis monitis,
sed praeceptum Domini jubentis ostendit, cum ait: <hi>Eis autem qui sunt in conjugio praecipio, non ego, sed
Dominus, mulierem a viro non discedere; quod si discesserit,
manere innuptam, aut viro suo reconciliari: et vir
uxorem non dimittat 
 <note>(I Cor. VII, 10, 11)</note>
            </hi>. Credo, simili
forma, ut si dimiserit non ducat aliam, aut reconcilietur
uxori. Fieri enim potest ut dimittat uxorem
causa fornicationis, quam Dominus exceptam esse
voluit. Jamvero si nec illi nubere conceditur vivo viro
a quo recessit, neque huic alteram ducere viva uxore
quam dimisit; multo minus fas est illicita cum quibuslibet
stupra committere. Beatiora sane conjugia
judicanda sunt, quae sive filiis procreatis, sive etiam
ista terrena prole contempta, continentiam inter se
pari consensu servare potuerint: quia neque contra
illud praeceptum fit, quo Dominus dimitti conjugem
vetat; non enim dimittit, qui cum ea non carnaliter,
sed spiritualiter vivit: et illud servatur, quod per Apostolum
dicitur, <hi>Reliquum est ut qui habent uxores,
quasi non habentes sint <note>(Ibid. 29)</note>
            </hi>.</p>
<p>CAPUT XV.--40. Illud magis solet sollicitare animum
parvulorum, qui tamen secundum praecepta Christi
jam vivere gestiunt, quod alio loco ipse Dominus
dicit, <hi>Quisquis venit ad me, et non odit patrem suum, et
matrem, et uxorem, et filios, et fratres, et sorores, insuper
et animam suam, non potest meus esse discipulus <note>(Luc. XIV, 26)</note>
            </hi>.
Videri enim potest contrarium minus
intelligentibus, quod hic vetat dimitti uxorem, excepta
causa fornicationis, alibi vero discipulum suum negat
esse posse quemquam qui non oderit uxorem. Quod
si propter concubitum diceret, non etiam patrem, et
matrem, et fratres in eadem conditione poneret. Sed
quam verum est quod <hi>regnum coelorum vim patitur, et
qui vim faciunt, diripiunt illud <note>(Matth. XI, 12)</note>
            </hi>! Quanta
enim vi opus est, ut homo diligat inimicos, et oderit
patrem, et matrem, et uxorem, et filios, et fratres!
Utrumque enim jubet, qui ad regnum coelorum vocat.
Et quomodo haec non sint contraria inter se, ipso duce
ostendere facile est; sed ea intellecta implere difficile:
quanquam et hoc eodem ipso adjuvante facillimum.
Regnum enim aeternum quo discipulos suos,
quos etiam fratres appellat, vocare dignatus est, non
habet hujusmodi necessitudines temporales. <hi>Non</hi> enim <hi>est Judaeus, neque Graecus, neque masculus, neque femina,
neque servus, neque liber; sed omnia et in omnibus
Christus 
 <note>(Galat. III, 28, et Coloss. III, 11)</note>
            </hi>. Et ipse
Dominus dicit: <hi>In resurrectione enim neque nubent,
neque uxores ducent; sed erunt sicut Angeli Dei in coelis <note>(Matth. XXII, 30)</note>
            </hi>.
Oportet ergo ut quisquis illius regni
vitam jam hic meditari voluerit, oderit non ipsos homines,
sed istas necessitudines temporales, quibus
ista quae transitura est vita fulcitur, quae nascendo et
moriendo peragitur: quod qui non odit, nondum amat
illam vitam ubi nulla erit conditio nascendi atque
<pb n="1250"/>
moriendi, quae copulat terrena conjugia.</p>
        </div3>
<div3>
          <head>41.</head>
          <p>
 Itaque si aliquem bene christianum, qui tamen
habet uxorem, quamvis cum ea adhuc filios generet,
interrogem, utrum in illo regno habere velit uxorem;
memor utique promissorum Dei et vitae illius, ubi
corruptibile hoc induet incorruptionem, et mortale
hoc induet immortalitatem <note>(I Cor. XV, 53, 54)</note>; jam
magno vel certe aliquo amore suspensus, cum exsecratione
respondebit, se vehementer id nolle. Rursus
si interrogem, utrum uxorem suam post resurrectionem
accepta angelica immutatione quae sanctis promittitur,
secum ibi vivere velit; tam vehementer se
id velle quam illud nolle respondebit. Sic invenitur
bonus christianus diligere in una femina creaturam
Dei, quam reformari et renovari desiderat; odisse
autem conjunctionem copulationemque corruptibilem
atque mortalem: hoc est, diligere in ea quod homo
est, odisse quod uxor est. Ita etiam diligit inimicum,
non in quantum inimicus est, sed in quantum homo
est; ut hoc ei velit provenire quod sibi, id est, ut ad
regnum coelorum correctus renovatusque perveniat.
Hoc et de patre et de matre et caeteris vinculis sanguinis
intelligendum est, ut in eis oderimus quod genus
humanum nascendo et moriendo sortitum est,
diligamus autem quod nobiscum potest ad illa regna
perduci, ubi nemo dicit, Pater meus; sed omnes uni
Deo, <hi>Pater noster:</hi> nec, Mater mea; sed omnes illi
Jerusalem, Mater nostra: nec Frater meus; sed omnes
de omnibus, Frater noster: conjugium vero cum illo
simul nobis in unum redactis, quasi unius conjugis
erit, qui nos de prostitutione hujus saeculi sui sanguinis
effusione liberavit. Necesse est ergo ut oderit ea
quae transeunt discipulus Christi, in iis quos secum
ad ea venire desiderat, quae semper manebunt; et
tanto magis haec in eis oderit, quanto magis eos diligit.</p>
        </div3>
<div3>
          <head>42.</head>
          <p>
 Potest igitur christianus cum conjuge concorditer
vivere; sive indigentiam carnalem cum ea supplens,
quod secundum veniam, non secundum imperium
 dicit Apostolus; sive filiorum propagationem,
quod jam nonnullo gradu potest esse laudabile; sive
fraternam societatem, sine ulla corporum commixtione,
habens uxorem tanquam non habens, quod est in
conjugio Christianorum excellentissimum atque sublime:
ut tamen oderit in ea nomen temporalis necessitatis,
et diligat spem sempiternae beatitudinis.
Odimus enim sine dubio, quod certe ut aliquando non
sit optamus, sicut istam ipsam praesentis saeculi vitam,
quam temporalem si non odissemus, non desideraremus
futuram, quae non est tempori obnoxia.
Pro hac enim vita posita est anima, de qua ibi dictum
est, <hi>Qui non oderit insuper et animam suam, non potest
esse meus discipulus <note>(Luc. XIV, 6)</note>
          </hi>. Huic namque vitae
cibus est necessarius iste corruptibilis, de quo ipse
<pb n="1251"/>
Dominus dicit, <hi>Nonne anima plus est quam esca <note>(Matth.
VI, 25)</note>
          </hi>? id est, haec vita cui necessaria est esca. Et
quod dicit, ut animam suam ponat pro ovibus suis <note>(Joan. X, 15)</note>;
hanc utique vitam dicit, cum se pro
nobis moriturum esse pronuntiat.
</p>
          <p>CAPUT XVI.--43. Exoritur hic altera quaestio, cum
Dominus causa fornicationis permittat dimitti uxorem,
quatenus hoc loco intelligenda sit fornicatio: utrum
quousque intelligunt omnes, id est, ut eam fornicationem
credamus dictam quae in stupris committitur; an
quemadmodum Scripturae solent fornicationem vocare,
sicut supra dictum est, omnem illicitam corruptionem,
sicut est idololatria vel avaritia, et ex eo jam
omnis transgressio legis propter illicitam concupiscentiam.
Sed consulamus Apostolum, ne aliquid temere
dicamus: <hi>His qui sunt in conjugio,</hi> inquit, <hi>praecipio,
non ego, sed Dominus, uxorem a viro non discedere;
quod si discesserit, manere innuptam, aut viro suo reconciliari.</hi> 
Potest enim fieri ut discedat ea causa qua
Dominus permittit. Aut si feminae licet virum dimittere
etiam praeter causam fornicationis, et non licet
viro; quid respondebimus de hoc quod dixit posterius, <hi>Et vir uxorem ne dimittat?</hi> 
 Quare non addidit, excepta
causa fornicationis, quod Dominus permittit; nisi
quia similem formam vult intelligi, ut si dimiserit
(quod causa fornicationis permittitur), maneat sine
uxore, aut reconcilietur uxori? Non enim male reconciliaretur
vir illi mulieri, quam cum lapidare nemo
ausus esset, dixit ei Dominus: <hi>Vade, et vide deinceps
ne pecces <note>(Id. VIII, 11)</note>
            </hi>. Quia et qui dicit, Non licet
dimittere uxorem, nisi causa fornicationis; cogit retinere
uxorem, si causa fornicationis non fuerit; si
autem fuerit, non cogit dimittere, sed permittit: sicut
dicitur, Non liceat mulieri nubere alteri, nisi mortuo
viro; si ante viri mortem nupserit, rea est: si post
viri mortem non nupserit, non est rea; non enim
jussa est nubere, sed permissa. Si ergo par forma est
in isto jure conjugii inter virum et mulierem, usque
adeo ut non tantum de femina, idem Apostolus dixerit, <hi>Mulier non habet potestatem sui corporis, sed vir;</hi> 
 sed
etiam de illo non tacuerit dicens, <hi>Similiter et vir sui
corporis potestatem non habet, sed mulier;</hi> si ergo similis
forma est, non oportet intelligi licere mulieri virum
dimittere, nisi causa fornicationis, sicut et viro.</p>
        </div3>
<div3>
          <head>44.</head>
          <p>
 Considerandum est itaque quatenus fornicationem
intelligere debeamus, et consulendus, ut coeperamus,
Apostolus. Sequitur enim et dicit, <hi>Caeteris
autem ego dico, non Dominus.</hi> Hic primo videndum est
quibus <hi>caeteris;</hi> dicebat enim superius ex Domini persona
iis qui sunt in conjugio, nunc vero ex sua persona
caeteris dicit: ergo fortasse iis qui non sunt in
conjugio: sed non hoc sequitur. Ita enim subjungit: <hi>Si quis frater habet uxorem infidelem, et haec consentit
habitare cum illo, non dimittat illam.</hi> 
 Ergo etiam nunc
iis dicit qui sunt in conjugio. Quid sibi ergo vult quod
ait, <hi>caeteris:</hi> nisi quia superius eis loquebatur, qui sic
copulati erant, ut pariter in fide Christi essent; <hi>caeteris</hi> 
vero nunc dicit, id est eis qui sic copulati sunt,
<pb n="1252"/>
ut non ambo fideles sint? Sed quid eis dicit? <hi>Si quis
frater habet uxorem infidelem, et haec consentit habitare
cum illo, non dimittat illam: et si qua mulier habet virum
infidelem, et hic consentit habitare cum illa, non
dimittat virum.</hi> Si ergo non praecipit ex Domini persona,
sed ex sua persona monet, ita est hoc bonum,
ut si quis aliter fecerit, non sit praecepti transgressor:
sicut de virginibus paulo post dicit, praeceptum Domini
se non habere, consilium autem dare; atque ita
laudat virginitatem, ut arripiat eam qui voluerit, non
tamen ut si non fecerit, contra praeceptum fecisse
judicetur. Aliud enim est quod jubetur, aliud quod
monetur, aliud quod ignoscitur. Jubetur mulier a viro
non discedere; quod si discesserit, manere innuptam
aut viro suo reconciliari: aliter ergo non licet facere.
Monetur autem vir fidelis, si habet uxorem infidelem
consentientem secum habitare, non eam dimittere:
licet ergo et dimittere; quia non est praeceptum Domini,
ne dimittat, sed consilium Apostoli: sicut monetur
virgo non nubere; sed si nupserit, consilium
quidem non tenebit, sed contra praeceptum non faciet.
Ignoscitur cum dicitur, <hi>Hoc autem dico secundum
veniam, non secundum imperium.</hi> Quapropter, si licet
ut dimittatur conjux infidelis, quamvis melius sit non
dimittere, et tamen non licet secundum praeceptum
Domini ut dimittatur conjux nisi causa fornicationis,
fornicatio est etiam ipsa infidelitas.</p>
        </div3>
<div3>
          <head>45.</head>
          <p>
 Quid enim tu dicis, Apostole? Certe ut vir fidelis
consentientem secum habitare mulierem infidelem
non dimittat. Ita, inquit. Cum ergo hoc et Dominus
praecipiat, ne dimittat vir uxorem, nisi causa fornicationis,
quare hic dicis, <hi>Ego dico, non Dominus?</hi> 
Quia scilicet idololatria quam sequuntur infideles, et
quaelibet noxia superstitio, fornicatio est. Dominus autem
permisit causa fornicationis uxorem dimitti: sed
quia permisit, non jussit, dedit locum Apostolo monendi,
ut qui voluerit non dimittat uxorem infidelem,
quo sic fortasse possit fieri fidelis. <hi>Sanctificatus
est enim,</hi> inquit, <hi>vir infidelis in uxore</hi>; <hi>et sanctificata
est mulier infidelis in fratre.</hi> Credo, jam provenerat ut
nonnullae feminae per viros fideles, et viri per uxores
fideles in fidem venirent; et quamvis non dicens nomina,
exemplis tamen hortatus est, ad confirmandum
consilium suum. Deinde sequitur: <hi>Alioquin filii vestri
immundi essent; nunc autem sancti sunt <note>(I Cor. VII)</note>
          </hi>.
Jam enim erant parvuli christiani, qui sive auctore
uno ex parentibus, sive utroque consentiente sanctificati
erant: quod non fieret, nisi uno credente dissociaretur
conjugium, et non toleraretur infidelitas conjugis
usque ad opportunitatem credendi. Hoc est ergo
consilium ejus, cui credo dictum esse, <hi>Si quid supererogaveris,
rediens reddam tibi <note>(Luc. X, 35)</note>
          </hi>.</p>
        </div3>
<div3>
          <head>46.</head>
          <p>
 Porro si infidelitas fornicatio est, et idololatria
infidelitas, et avaritia idololatria, non est dubitandum
et avaritiam fornicationem esse. Quis ergo jam quamlibet
<pb n="1253"/>
illicitam concupiscentiam potest recte a fornicationis
genere separare, si avaritia fornicatio est? Ex
quo intelligitur, quod propter illicitas concupiscentias,
non tantum quae in stupris cum alienis viris aut feminis
committuntur, sed omnino quaslibet, quae animam
corpore male utentem a lege Dei aberrare faciunt, et
perniciose turpiterque corrumpi, possit sine crimine
et vir uxorem dimittere, et uxor virum: quia exceptam
facit Dominus causam fornicationis; quam fornicationem,
sicut supra consideratum est, generalem
et universalem intelligere cogimur.</p>
        </div3>
<div3>
          <head>47.</head>
          <p>
 Cum autem ait, <hi>excepta causa fornicationis;</hi> non
dixit cujus ipsorum, viri, an feminae. Non enim tantum
fornicantem uxorem dimittere conceditur, sed
quisquis eam quoque uxorem dimittit, a qua ipse cogitur
fornicari, causa fornicationis utique dimittit.
Velut si aliquem cogat uxor sacrificare idolis, qui talem
dimittit, causa fornicationis dimittit, non tantum
illius, sed et suae: illius, quia fornicatur; suae, ne
fornicetur. Nihil autem iniquius, quam fornicationis
causa dimittere uxorem, si et ipse convincitur fornicari.
Occurrit enim illud, <hi>In quo enim alterum judicas,
temetipsum condemnas: eadem enim agis quae judicas <note>(Rom. II, 1)</note>
          </hi>.
Quapropter, quisquis fornicationis
causa vult abjicere uxorem, prior debet esse a fornicatione
purgatus: quod similiter etiam de femina dixerim.</p>
        </div3>
<div3>
          <head>48.</head>
          <p>
 Quod autem dicit, <hi>Quisquis solutam a viro duxerit,
moechatur;</hi> quaeri potest utrum quomodo moechatur
ille qui ducit, sic et illa quam ducit. Jubetur
enim et illa manere innupta, aut viro reconciliari:
sed si discesserit, inquit, a viro. Multum autem interest
utrum dimittat, an dimittatur. Si enim ipsa virum
dimiserit, et alteri nupserit; videtur cupiditate mutandi
conjugii virum priorem reliquisse, quae sine dubio
adulterina cogitatio est. Si autem dimittatur a
viro, cum quo esse cupiebat; moechatur quidem qui
eam duxerit, secundum Domini sententiam, sed utrum
et ipsa tali crimine teneatur, incertum est. Quamvis
multo minus inveniri possit quomodo cum vir et mulier
pari consensu sibi misceantur, unus eorum moechus
sit, et non sit alter. Huc accedit, quia si moechatur
ille ducendo eam quae soluta est a viro, quanquam
non dimiserit, sed dimissa sit, ipsa eum facit
moechari, quod nihilominus Dominus vetat. Ex quo
colligitur, sive dimissa fuerit, sive dimiserit, oportere
illam manere innuptam, aut viro reconciliari.</p>
        </div3>
<div3>
          <head>49.</head>
          <p>
 Rursum quaeritur utrum si uxoris permissu,
sive sterilis, sive quae concubitum pati non vult, adhibuerit
sibi alteram vir, non alienam, neque a viro
sejunctam, possit esse sine crimine fornicationis? Et
in historia quidem Veteris Testamenti invenitur exemplum;
sed nunc praecepta majora sunt, in quae per
illum gradum generatio humana pervenit: tractanda
illa sunt ad distinguendas aetates dispensationis divinae
providentiae, quae humano generi ordinatissime
subvenit; non autem ad vivendi regulas usurpandas.
Sed tamen utrum quod ait Apostolus, <hi>Mulier non habet
<pb n="1254"/>
potestatem sui corporis, sed vir; similiter et vir non
habet potestatem sui corporis, sed mulier;</hi> possit in
tantum valere, ut permittente uxore, quae maritalis
corporis potestatem habet, possit vir cum altera, quae
nec aliena uxor sit, nec a viro disjuncta, concumbere:
sed non ita est existimandum, ne hoc etiam femina,
viro permittente, facere posse videatur, quod omnium
sensus excludit.</p>
        </div3>
<div3>
          <head>50.</head>
          <p>
 Quanquam nonnullae causae possint existere,
ubi et uxor, mariti consensu, pro ipso marito hoc facere
debere videatur: sicut Antiochiae factum esse
perhibetur ante quinquaginta ferme annos, Constantii
temporibus. Nam Acyndinus tunc praefectus,
qui etiam consul fuit, cum quemdam librae auri debitorem
fisci exigeret, nescio unde commotus, quod plerumque
in istis potestatibus periculosum est, quibus
quodlibet licet, aut potius putatur licere, comminatus
est jurans et vehementer affirmans, quod si certo die
quem constituerat, memoratum aurum non exsolveret,
occideretur. Itaque cum ille teneretur immani custodia,
nec se posset debito illo expedire, dies metuendus
imminere et propinquare coepit. Et forte habebat
uxorem pulcherrimam, sed nullius pecuniae qua
subveniret viro: cujus mulieris pulchritudine cum
quidam dives esset accensus, et cognovisset maritum
ejus in illo discrimine constitutum, misit ad eam pollicens
pro una nocte, si ei misceri vellet, se auri libram
daturum. Tum illa quae se sciret non habere sui
corporis potestatem, sed virum suum, pertulit ad eum
dicens paratam se esse pro marito id facere, si tamen
ipse conjugalis corporis dominus, cui tota illa castitas
deberetur, tanquam de re sua pro vita sua vellet id
fieri. Egit ille gratias, et ut id fieret imperavit, nullo
modo judicans adulterinum esse concubitum, quod et
libido nulla et magna mariti charitas se jubente et volente
flagitaret. Venit mulier ad villam illius divitis,
fecit quod voluit impudicus: sed illa corpus nonnisi
marito dedit, non concumbere, ut solet, sed vivere
cupienti. Accepit aurum: sed ille qui dedit, fraude
subtraxit quod dederat, et supposuit simile ligamentum
cum terra. Quod ubi mulier jam domi suae posita
invenit, prosiluit in publicum eadem mariti charitate
clamatura quod fecerat, qua facere coacta est: interpellat
praefectum, fatetur omnia, quam fraudem
passa esset ostendit. Tum vero praefectus primo se
reum, quod suis minis ad id ventum esset, pronuntiat,
tanquam in alium sententiam dicens, de Acyndini bonis
auri libram fisco inferendam; illam vero mulierem
dominam in eam terram, unde pro auro terram accepisset,
induci. Nihil hinc in aliquam partem disputo;
liceat cuique aestimare quod velit: non enim de divinis
auctoritatibus deprompta historia est: sed tamen
narrato facto, non ita respuit hoc sensus humanus,
quod in illa muliere viro jubente commissum est,
quemadmodum antea, cum sine ullo exemplo res ipsa
poneretur, horruimus. Sed in hoc Evangelii capitulo
nihil fortius considerandum est, quam tantum malum
<pb n="1255"/>
esse fornicationis, ut cum tanto vinculo sibi conjugia
constringantur, haec una causa solutionis excepta sit:
quae sit autem fornicatio, jam tractatum est.
</p>
          <p>CAPUT XVII.--51. <hi>Iterum,</hi> inquit, <hi>audistis quia
dictum est antiquis, Non pejerabis, reddes autem Domino
jusjurandum tuum. Ego autem dico vobis, non jurare
omnino, neque per coelum, quia thronus Dei est; neque
per terram, quia scabellum est pedum ejus; neque per
Jerosolymam, quia civitas est magni regis; neque per
caput tuum juraveris, quia non potes facere capillum
unum album aut nigrum. Sit autem sermo vester, Est,
est; Non, non: quod autem amplius est, a malo est.</hi> 
Justitia Pharisaeorum est, non pejerare: hanc confirmat
qui vetat jurare, quod pertinet ad justitiam regni
coelorum. Sicut enim falsum loqui non potest qui non
loquitur, sic pejerare non potest qui non jurat. Sed
tamen quoniam jurat qui adhibet testem Deum, diligenter
considerandum est hoc capitulum, ne contra
praeceptum Domini Apostolus fecisse videatur, qui
saepe hoc modo juravit, cum dicit, <hi>Quae autem scribo
vobis, ecce coram Deo, quia non mentior <note>(Galat. 1, 20)</note>
            </hi>:
et iterum, <hi>Deus et Pater Domini nostri Jesu Christi, qui
est benedictus in saecula, scit quia non mentior <note>(II Cor.
XI, 31)</note>
            </hi>. Tale est etiam illud, <hi>Testis enim mihi est Deus,
cui servio in spiritu meo in Evangelio Filii ejus, quomodo
sine intermissione memoriam vestri facio semper in
orationibus meis <note>(Rom. I, 9, 10)</note>
            </hi>. Nisi forte quis dicat
tunc habendam esse jurationem, cum per aliquid dicitur
per quod juratur: ut non juraverit, quia non
dixit, per Deum; sed dixit, <hi>Testis est Deus.</hi> Ridiculum
est hoc putare: tamen propter contentiosos aut multum
tardos, ne aliquid interesse quis putet, sciat
etiam hoc modo jurasse Apostolum dicentem, <hi>Quotidie
morior, per vestram gloriam <note>(I Cor. XV, 31)</note>
            </hi>. Quod
ne quis existimet ita dictum, tanquam si diceretur,
Vestra gloria me facit quotidie mori; sicut dicitur,
Per illius magisterium doctus factus est, id est, illius
magisterio factum est ut perfecte doceretur: graeca
exemplaria dijudicant, in quibus scriptum est, <foreign xml:lang="greek">Νὴ τὴν
καύχησιν ὑμετέραν,</foreign> quod nonnisi a jurante dicitur. Ita
ergo intelligitur praecepisse Dominum ne juretur, ne
quisquam sicut bonum appetat jusjurandum, et assiduitate
jurandi ad perjurium per consuetudinem delabatur.
Quapropter qui intelligit, non in bonis, sed
in necessariis jurationem habendam, refrenet se quantum
potest, ut non ea utatur, nisi necessitate, cum
videt pigros esse homines ad credendum, quod eis
utile est credere, nisi juratione firmentur. Ad hoc
itaque pertinet quod sic dicitur, <hi>Sit autem sermo vester,
Est, est; Non, non:</hi> hoc bonum est, et appentendum. <hi>Quod autem amplius est, a malo est;</hi> 
 id est, si
jurare cogeris, scias de necessitate venire infirmitatis
eorum quibus aliquid suades: quae infirmitas utique
malum est, unde nos quotidie liberari deprecamur,
cum dicimus, <hi>Libera nos a malo <note>(Matth. VI, 13)</note>
            </hi>. Itaque
non dixit, Quod autem amplius est, malum est;
<pb n="1256"/>
tu enim non malum facis, qui bene uteris juratione,
quae etsi non bona, tamen necessaria est ut alteri persuadeas
quod utiliter suades: sed <hi>a malo est,</hi> illius cujus
infirmitate jurare cogeris. Sed nemo novit nisi qui
expertus est, quam sit difficile et consuetudinem jurandi
exstinguere, et nunquam temere facere quod
nonnunquam facere necessitas cogit.</p>
        </div3>
<div3>
          <head>52.</head>
          <p>
 Quaeri autem potest, cum diceretur, <hi>Ego autem
dico vobis non jurare omnino,</hi> cur additum sit, <hi>neque
per coelum, quia thronus Dei est,</hi> et caetera, usque ad
id quod dictum est, <hi>neque per caput tuum.</hi> Credo propterea,
quia non putabant Judaei se teneri jurejurando,
si per ista jurassent: et quoniam audierant, <hi>Reddes autem Domino jusjurandum tuum;</hi> 
 non se putabant
Domino debere jusjurandum, si per coelum aut
terram, aut per Jerosolymam, aut per caput suum jurarent:
quod non vitio praecipientis, sed illis male
intelligentibus, factum est. Itaque Dominus docet
nihil esse tam vile in creaturis Dei, ut per hoc quisque
pejerandum arbitretur; quando a summis usque
ad ima divina providentia creata regantur, incipiens a
throno Dei usque ad capillum album aut nigrum. <hi>Neque
per coelum,</hi> inquit, <hi>quia thronus Dei est; neque per
terram, quia scabellum pedum ejus est:</hi> id est, cum
juras per coelum aut terram, non te arbitreris non
debere Domino jusjurandum tuum; quia per eum jurare
convinceris cujus coelum thronus est, et cujus
scabellum terra est. <hi>Neque per Jerosolymam, quia civitas
est magni regis:</hi> melius quam si diceret, mea;
cum tamen hoc dixisse intelligatur. Et quia ipse utique
Dominus est, Domino jusjurandum debet, qui per
Jerosolymam jurat. <hi>Neque per caput tuum juraveris.</hi> 
Quid enim poterat quisque magis ad se pertinere arbitrari,
quam caput suum? Sed quomodo nostrum est,
ubi potestatem faciendi unius capilli albi aut nigri non
habemus? Ergo Deo debet jusjurandum ineffabiliter
tenenti omnia, et ubique praesenti, quisquis etiam per
caput suum jurare voluerit: et hic etiam caetera intelliguntur,
quae omnia utique dici non poterant; sicut
illud commemoravimus dictum ab Apostolo, <hi>Quotidie
morior, per vestram gloriam.</hi> Quam jurationem ut
Domino se debere ostenderet, addidit, <hi>quam habeo
in Christo Jesu.</hi> </p>
        </div3>
<div3>
          <head>53.</head>
          <p>
 Verumtamen propter carnales dico, non oportet
opinari quod dictum est coelum thronus Dei, et
terra scabellum pedum ejus, quod sic habeat Deus
collocata membra in coelo et in terra, ut nos cum sedemus;
sed illa sedes judicium significat: et quoniam
in hoc universo mundi corpore maximam speciem
coelum habeat, et terra minimam; tanquam praesentior
sit excellenti pulchritudini vis divina, minimam
vero ordinet in extremis atque in infimis, sedere in
coelo dicitur terramque calcare. Spiritualiter autem
sanctas animas coeli nomen significat; et terrae, peccatrices:
et quoniam spiritualis omnia judicat, ipse
autem a nemine judicatur <note>(I Cor. II, 15)</note>, convenienter
dicitur sedes Dei: peccator vero cui dictum est, <hi>Terra
es, et in terram ibis <note>(Gen. III, 19)</note>
          </hi>; quia per justitiam
meritis digna tribuentem, in infimis ordinatur, et qui
<pb n="1257"/>
in lege manere noluit, sub lege punitur, congruenter
accipitur scabellum pedum ejus.
</p>
          <p>CAPUT XVIII.--54. Sed jam ut istam quoque
concludamus summam, quid laboriosius et operosius
dici aut cogitari potest, ubi omnes nervos industriae
suae animus fidelis exerceat; quam in vitiosa consuetudine
superanda? praecidat membra impedientia
regnum coelorum, nec dolore frangatur: toleret in
conjugali fide omnia, quae quamvis sint molestissima,
crimen tamen illicitae corruptionis, id est, fornicationis
non habent: veluti si uxorem quisque habeat,
sive sterilem, sive deformem corpore, sive debilem
membris, vel caecam, vel surdam, vel claudam, vel
si quid aliud, sive morbis et doloribus languoribusque
confectam, et quidquid excepta fornicatione cogitari
potest vehementer horribile, pro fide et societate sustineat;
neque solum talem non abjiciat, sed etiam si
non habeat, non ducat eam quae soluta est a viro,
pulchram, sanam, divitem, fecundam. Quae si facere
non licet, multo minus sibi licere arbitretur ad ullum
alium illicitum concubitum accedere: fornicationemque
sic fugiat, ut ab omni turpi corruptione sese
extrahat. Verum loquatur, neque id jurationibus crebris,
sed morum probitate commendet: rebellantes
adversum se omnium malarum consuetudinum innumerabiles
turbas, de quibus ut omnes intelligerentur,
paucae commemoratae sunt, confugiens ad arcem
christianae militiae, tanquam de loco superiore prosternat.
Sed quis tantos labores inire audeat, nisi qui
sic flagrat amore justitiae, ut tanquam fame et siti vehementissime
accensus, et nullam sibi vitam donec ea
satietur existimans, vim faciat in regnum coelorum?
Non enim aliter esse poterit fortis ad toleranda
omnia, quae in praecidendis consuetudinibus laboriosa
et ardua et omnino difficilia saeculi hujus amatores
putant. <hi>Beati</hi> ergo <hi>qui esuriunt et sitiunt justitiam;
quoniam ipsi saturabuntur.</hi> </p>
        </div3>
<div3>
          <head>55.</head>
          <p>
 Verum tamen in his laboribus cum quisque difficultatem
patitur, et per dura et aspera gradum faciens
circumvallatus variis tentationibus, et hinc atque
hinc insurgere praeteritae vitae moles intuens, timet
ne aggressa implere non possit, arripiat consilium, ut
auxilium mereatur. Quod est autem aliud consilium,
nisi ut infirmitatem aliorum ferat, et ei quantum potest
opituletur, qui suae divinitus desiderat subveniri? Consequenter
itaque praecepta misericordiae videamus.
Mitis autem et misericors unum videntur: sed hoc
interest, quod mitis, de quo superius tractatum est,
pietate non contradicit divinis sententiis quae in sua
peccata proferuntur, neque illis Dei sermonibus quos
nondum intelligit; sed nullum beneficium praestat ei
cui non contradicit nec resistit: misericors autem ita
non resistit, ut propter ejus correctionem id faciat,
quem redderet resistendo pejorem.
</p>
          <p>CAPUT XIX.--56. Sequitur ergo Dominus, et dicit: <hi>Audistis quia dictum est, Oculum pro oculo, et
dentem pro dente. Ego autem dico vobis, non resistere
<pb n="1258"/>
adversus malum: sed si quis te percusserit in dexteram
maxillam tuam, praebe illi et alteram; et qui voluerit
tecum judicio contendere et tunicam tuam tollere, remitte
illi et vestimentum; et qui te angariaverit mille passus,
vade cum illo alia duo. Omni petenti te da, et qui voluerit
a te mutuari, ne aversatus fueris.</hi> 
 Pharisaeorum
justitia minor est non excedere in vindicta modum,
ne plus rependat quisque quam accepit: et magnus
hic gradus est. Nemo enim facile invenitur qui pugno
accepto pugnum reddere velit; et uno a conviciante
verbo audito, unum et quod tantumdem valeat referre
contentus sit: sed sive ira perturbatus immoderatius
vindicat; sive quia justum putat, eum qui laesit prior
gravius laedi, quam laesus est qui non laeserat. Talem
animum magna ex parte refrenavit lex, in qua scriptum
est, <hi>Oculum pro oculo, et dentem pro dente:</hi> 
quibus nominibus significatur modus, ut injuriam vindicta
non transeat. Et haec est pacis inchoatio: perfecta
autem pax est, talem penitus nolle vindictam.</p>
        </div3>
<div3>
          <head>57.</head>
          <p>
 Inter illud ergo primum quod praeter legem
est ut majus malum pro minore malo reddatur, et hoc
quod Dominus perficiendis discipulis dixit, ne pro
malo ullum malum reddatur; medium quemdam locum
tenet, ut tantum reddatur quantum acceptum
est, per quod a summa discordia ad summam concordiam
pro temporum distributione transitus factus est.
Quisquis ergo malum infert prior studio laedendi et nocendi,
vide quantum distet ab eo qui nec laesus rependit.
Quisquis autem nulli prior male fecit, sed tamen laesus
rependit gravius, vel voluntate vel facto, recessit aliquantum
a summa iniquitate, et processit ad summam
justitiam, et tamen nondum tenet quod lex quae per
Moysen data est imperavit. Qui ergo tantum reddit
quantum accepit, jam donat aliquid: non enim tantam
poenam meretur nocens, quantam ille qui ab eo laesus
innocens passus est. Hanc ergo inchoatam, non severam,
sed misericordem justitiam ille perficit, qui
legem venit implere, non solvere. Duos ergo adhuc
gradus qui intersunt, intelligendos reliquit, et de ipso
summo misericordiae culmine dicere maluit. Nam est
adhuc quod faciat, qui non implet istam magnitudinem
praecepti, quae pertinet ad regnum coelorum;
ut non reddat tantum, sed minus, velut pro duobus
pugnis unum, aut pro evulso oculo aurem praecidat.
Hinc ascendens qui omnino nihil rependerit, propinquat
praecepto Domini, nec tamen adhuc ibi est. Parum
enim adhuc videtur Domino, si pro malo quod
acceperis, nihil rependas mali, nisi etiam amplius sis
paratus accipere. Quapropter non ait, <hi>Ego autem dico
vobis,</hi> non reddere malum pro malo; quanquam hoc
etiam magnum praeceptum sit: sed ait, <hi>non resistere
adversus malum;</hi> ut non solum non rependas quod tibi
fuerit irrogatum, sed etiam non resistas quo minus
aliud irrogetur. Hoc est enim quod etiam consequenter
exponit: <hi>Sed si quis te percusserit in dexteram maxillam
tuam, praebe illi et alteram:</hi> non enim ait, Si quis
te percusserit, noli tu percutere; sed, Para te adhuc
percutienti. Quod ad misericordiam pertinere, In
maxime sentiunt, qui eis quos multum diligunt, tanquam
<pb n="1259"/>
filiis vel quibuslibet dilectissimis suis aegrotantibus
serviunt vel parvulis vel phreneticis: a quibus
multa saepe patiuntur, et si eorum salus id exigat,
praebent se etiam ut plura patiantur, donec vel aetatis
vel morbi infirmitas transeat. Quos ergo Dominus medicus
animarum, curandis proximis instruebat, quid
eos aliud docere posset, nisi ut eorum quorum saluti
consulere vellent, imbecillitates aequo animo tolerarent?
Omnis namque improbitas ex imbecillitate animi
venit: quia nihil innocentius est eo qui in virtute perfectus
est.</p>
        </div3>
<div3>
          <head>58.</head>
          <p>
 Quaeri autem potest quid sibi velit dextera
maxilla. Sic enim in exemplaribus graecis, quibus major
fides habenda est, invenitur: nam multa latina, maxillam
tantum habent, non etiam dexteram. Facies est
autem qua quisque cognoscitur: et legimus apud
Apostolum, <hi>Toleratis enim si quis vos in servitutem redigit,
si quis devorat, si quis accipit, si quis extollitur, si
quis in faciem vos caedit:</hi> deinde continuo subjungit, <hi>Secundum ignobilitatem dico 
 <note>(II Cor. XI, 20, 21)</note>
          </hi>; ut
exponat quid sit in faciem caedi, hoc est contemni
atque despici. Quod quidem non ideo dicit Apostolus,
ut illos non sustinerent; sed ut se magis qui eos sic
diligeret, ut seipsum pro eis vellet impendi <note>(Id. XII,
15)</note>. Sed quoniam facies non potest dici dextera et sinistra,
et tamen nobilitas et secundum Deum et secundum
hoc saeculum potest esse; ita distribuitur
tanquam in dexteram maxillam et sinistram, ut in
quocumque discipulo Christi contemptum fuerit quod
christianus est, multo magis in se contemni paratus
sit, si quos hujus saeculi honores habet. Sicut idem
Apostolus, cum in eo persequerentur homines nomen
christianum, si taceret de dignitate quam habebat in
saeculo, non praebuerat alteram maxillam caedentibus
dexteram. Non enim dicendo, <hi>Civis Romanus sum <note>(Act. XXII, 25)</note>
          </hi>,
non erat paratus hoc in se contemni
quod pro minimo habebat, ab eis qui in illo nomen
tam pretiosum et salutare contempserant. Numquid
enim ideo minus postea vincula toleravit, quae civibus
Romanis non licebat imponi, aut quemquam de hac
injuria voluit accusare? Et si qui ei propter civitatis
Romanae nomen pepercerunt, non tamen ille ideo non
praebuit quod ferirent, cum eos a tanta perversitate
corrigere cuperet patientia sua, quos videbat in se sinistras
partes magis quam dexteras honorare. Illud est
enim tantum attendendum, quo animo faceret omnia,
quam benevole et clementer in eos a quibus ista patiebatur.
Nam et pontificis jussu palma percussus,
quod contumeliose visus est dicere, cum ait, <hi>Percutiet
te Deus, paries dealbate,</hi> minus intelligentibus
convicium sonat; intelligentibus vero prophetia est.
Paries quippe dealbatus, hypocrisis est, id est simulatio
sacerdotalem praeferens dignitatem, et sub hoc nomine
tanquam candido tegmine interiorem quasi luteam
turpitudinem occultans. Nam quod humilitatis
fuit, mirabiliter custodivit, cum ei diceretur, <hi>Principi
sacerdotum maledicis?</hi> respondit, <hi>Nescivi, fratres, quia
princeps est sacerdotum; scriptum est enim, Principi
populi tui non maledices <note>(Act. XXIII, 3-5)</note>
          </hi>. Ubi ostendit
<pb n="1260"/>
quanta tranquillitate illud dixisset, quod iratus dixisse
videbatur, quod tam cito, tam mansuete respondit,
quod ab indignantibus et perturbatis fieri non potest.
Et in eo ipso intelligentibus verum dixit, <hi>Nescivi quia
princeps est sacerdotum:</hi> tanquam si diceret, Ego alium
scivi principem sacerdotum, pro cujus nomine ista
sustineo, cui maledicere fas non est, et cui vos maledicitis,
cum in me nihil aliud quam ejus odistis nomen.
Sic ergo oportet non simulate ista jactare, sed in
ipso corde esse ad omnia praeparatum, ut possit canere
illud propheticum: <hi>Paratum cor meum, Deus, paratum
cor meum <note>(Psal. LVI, 8)</note>
          </hi>. Multi enim alteram maxillam
praebere noverunt, diligere vero illum a quo feriuntur
ignorant. At vero ipse Dominus, qui utique praecepta
quae docuit primus implevit, percutienti se in maxillam
ministro sacerdotis non praebuit alteram; sed
insuper dixit: <hi>Si male locutus sum, exprobra de malo;
si bene, quid me caedis <note>(Joan. XVIII, 23)</note>
          </hi>? Non tamen
ideo paratus corde non fuit, non solum in alteram
maxillam caedi pro salute omnium, sed etiam toto
corpore crucifigi.</p>
        </div3>
<div3>
          <head>59.</head>
          <p>
 Ergo et illud quod sequitur, <hi>Et qui voluerit
tecum judicio contendere, et tunicam tuam tollere, remitte
illi et vestimentum,</hi> ad praeparationem cordis, non
ad ostentationem operis praeceptum recte intelligitur.
Sed de tunica et vestimento quod dictum est, non in
eis solis, sed in omnibus faciendum est, quae aliquo
jure temporaliter nostra esse dicimus. Si enim de necessariis
hoc imperatum est, quanto magis superflua
contemnere convenit? Verumtamen ea quae nostra
dixi, eo genere includenda sunt, quo Dominus ipse
praescribit, dicens, <hi>Si quis vult judicio tecum contendere,
et tunicam tuam tollere.</hi> Omnia ergo illa intelligantur,
de quibus judicio nobiscum contendi potest, ita
ut a nostro jure in jus illius transeant, qui contendit
vel pro quo contendit; sicuti est vestis, domus, fundus,
jumentum, et generaliter omnis pecunia. Quod
utrum etiam de servis accipiendum sit magna quaestio
est. Non enim christianum oportet sic possidere servum,
quomodo equum aut argentum: quanquam fieri
possit ut majore pretio valeat equus quam servus, et
multo magis aliquid aureum vel argenteum. Sed ille
servus, si rectius et honestius et ad Deum colondum
accommodatius abs te domino educatur, aut regitur,
quam ab illo potest qui eum cupit auferre; nescio
utrum quisquam dicere audeat, ut vestimentum eum
debere contemni. Hominem namque homo tanquam
seipsum diligere debet, cui ab omnium Domino, sicut
ea, quae sequuntur ostendunt, etiam ut inimicos diligat
imperatur.</p>
        </div3>
<div3>
          <head>60.</head>
          <p>
 Sane animadvertendum est omnem tunicam
vestimentum esse, non omne vestimentum tunicam
esse. Vestimenti ergo nomen plura significat quam
nomen tunicae. Et ideo sic dictum esse arbitror, <hi>Et
qui voluerit tecum judicio contendere, et tunicam tuam
tollere, remitte illi et vestimentum;</hi> tanquam si diceret,
Qui voluerit tunicam tuam tollere, remitte illi et si
<pb n="1261"/>
quid aliud indumenti habes. Ideo nonnulli <hi>pallium</hi> 
interpretati sunt, quod graece positum est <foreign xml:lang="greek">ἱμάτιον.</foreign>
        </p>
        </div3>
<div3>
          <head>61.</head>
          <p>
 <hi>Et qui te angariaverit,</hi> inquit, <hi>mille passus,
vade cum illo alia duo.</hi> Et hoc utique non tam ut pedibus
agas, quam ut animo sis paratus. Nam in ipsa
christiana historia, in qua est auctoritas, nihil tale
invenies factum esse a sanctis, vel ab ipso Domino,
cum in homine quem suscipere dignatus est, vivendi
nobis praeberet exemplum; cum tamen omnibus fere
locis eos invenias paratos fuisse aequo animo tolerare
quidquid eis improbe fuisset ingestum. Sed verbi
gratia dictum putamus. <hi>Vade cum eo alia duo?</hi> an
tria compleri voluit, quo numero significatur perfectio;
ut meminerit quisque cum hoc facit, perfectam
se implere justitiam, misericorditer perferendo infirmitates
eorum quos vult sanos fieri? Potest videri
propterea etiam tribus exemplis haec praecepta insinuasse:
quorum primum est, si quis te percusserit in
maxillam; secundum, si quis tunicam tollere voluerit;
tertium, si quis mille passus angariaverit: in quo
tertio exemplo simplo duplum additur, ut triplum
compleatur. Qui numerus hoc loco si non, ut dictum
est, significat perfectionem; illud accipiatur, quod in
praecipiendo tanquam tolerabilius incipiens paulatim
creverit, donec perveniret usque ad duplum aliud
perferendum. Nam primo praeberi voluit alteram
maxillam, cum fuerit dextra percussa, ut minus perferre
paratus sis quam pertulisti. Quidquid enim
dextera significat, et charius est utique quam id quod
sinistra significat, et qui in re chariore aliquid pertulit,
si et in viliore perferat, minus est. Deinde illi qui
tunicam vult tollere, jubet et vestimentum remitti:
quod aut tantumdem est, aut non multo amplius;
non tamen duplum. Tertio de mille passibus, quibus
addenda dicit duo millia, usque ad duplum aliud perferas
jubet: ita significans, sive aliquanto minus quam
jam fuit, sive tantumdem, sive amplius quisque improbus
in te esse voluerit, aequo animo tolerandum esse.
</p>
          <p>CAPUT XX.--62. In his sane generibus trium
exemplorum nullum genus injuriae praetermissum
esse video. Namque omnia in quibus improbitatem
aliquam patimur, in duo genera dividuntur: quorum
alterum est quod restitui non potest; alterum quod
potest. Sed in illo quod restitui non potest, vindictae
solatium quaeri solet. Quid enim prodest quod percussus
repercutis? Numquid propterea illud quod in
corpore laesum est, restituitur in integrum? Sed tumidus
animus talia fomenta desiderat: sanum autem
firmumque ista non juvant; quin potius misericorditer
perferendam alterius infirmitatem judicat, quam alieno
supplicio suam mitigandam, quae nulla est.</p>
        </div3>
<div3>
          <head>63.</head>
          <p>
 Neque hic ea vindicta prohibetur, quae ad correctionem
valet: etiam ipsa enim pertinet ad misericordiam;
nec impedit illud propositum, quo quisque
paratus est ab eo quem correctum esse vult, plura
perferre. Sed huic vindictae referendae non est idoneus,
nisi qui odium quo solent flagrare qui se vindicare
desiderant, dilectionis magnitudine superaverit. Non
<pb n="1262"/>
enim metuendum est ne odisse parvulum filium parentes
videantur, cum ab eis vapulat peccans, ne peccet
ulterius. Et certe perfectio dilectionis ipsius Dei Patris
imitatione nobis proponitur, cum in sequentibus
dicitur, <hi>Diligite inimicos vestros, benefacite his qui
oderunt vos, et orate pro eis qui vos persequuntur:</hi> et tamen
de ipso dicitur per prophetam. <hi>Quem enim diligit
Dominus, corripit; flagellat autem omnem filium quem
recipit <note>(Prov. III, 12)</note>
          </hi>. Dicit et Dominus: <hi>Servus qui
nescit voluntatem domini sui, et facit digna plagis, vapulabit
pauca; servus autem qui scit voluntatem domini
sui, et facit digna plagis, vapulabit multa <note>(Luc. XII, 48,
47)</note>
          </hi>. Non ergo quaeritur, nisi ut et ille vindicet, cui rerum
ordine potestas data est; et ea voluntate vindicet, qua
pater in parvulum filium, quem per aetatem odisse
nondum potest. Hinc enim aptissimum exemplum ducitur,
quo satis appareat posse peccatum amore potius
vindicari, quam impunitum relinqui: ut illum in quem
vindicat non poena miserum, sed correctione beatum
velit; paratus tamen, si opus sit, aequo animo plura
tolerare ab eo illata, quem vult esse correctum, sive in
eum habeat potestatem coercendi, sive non habeat.</p>
        </div3>
<div3>
          <head>64.</head>
          <p>
 Magni autem et sancti viri, qui jam optime
scirent mortem istam quae animam dissolvit a corpore,
non esse formidandam, secundum eorum tamen animum
qui illam timerent, nonnulla peccata morte punierunt,
quod et viventibus utilis metus incuteretur,
et illis qui morte puniebantur, non ipsa mors noceret,
sed peccatum, quod augeri posset, si viverent. Non
temere illi judicabant, quibus tale judicium donaverat
Deus. Inde est quod Elias multos morte affecit, et
propria manu <note>(III Reg. XVIII, 40)</note>, et igne divinitus impetrato <note>(IV Reg. I, 10)</note>:
quod et alii multi magni et
divini viri eodem spiritu consulendi rebus humanis
non temere fecerunt. De quo Elia cum exemplum dedissent
discipuli, Domino commemorantes quid ab eo
factum sit, ut etiam ipsis daret potestatem petendi de
coelo ignem ad consumendum eos qui sibi hospitium
non praeberent; reprehendit in eis Dominus non
exemplum prophetae sancti, sed ignorantiam vindicandi,
quae adhuc erat in rudibus <note>(Luc. IX, 52-56)</note>:
animadvertens eos non amore correctionem, sed odio
desiderare vindictam. Itaque posteaquam eos docuit
quid esset diligere proximum tanquam seipsum, infuso
etiam Spiritu sancto, quem decem diebus completis
post ascensionem suam desuper, ut promiserat,
misit <note>(Act. II, 1-4)</note>, non defuerunt tales vindictae, quamvis
multo rarius quam in Veteri Testamento. Ibi enim
ex majore parte servientes timore premebantur; hic
autem maxime dilectione liberi nutriebantur. Nam et
verbis apostoli Petri Ananias et uxor ejus, sicut in
Actibus Apostolorum legimus, exanimes ceciderunt,
nec resuscitati sunt, sed sepulti <note>(Id. V, 1-10)</note>.</p>
        </div3>
<div3>
          <head>65.</head>
          <p>
 Sed si huic libro haeretici qui adversantur
Veteri Testamento, nolunt credere, Paulum apostolum
quem nobiscum legunt, intueantur dicentem de quodam
peccatore quem tradidit satanae in interitum carnis,
<pb n="1263"/> <hi>ut anima salva sit 
 <note>(I Cor. V, 5)</note>
          </hi>. Et si nolunt hic
mortem intelligere (fortasse enim incertum est), quamlibet
vindictam per satanam factam ab Apostolo fateantur:
quod non eum odio, sed amore fecisse manifestat
illud adjectum, <hi>ut anima salva sit.</hi> Aut in illis
libris quibus ipsi magnam tribuunt auctoritatem,
animadvertant quod dicimus, ubi scriptum est apostolum
Thomam imprecatum cuidam, a quo palma
percussus esset, atrocissimae mortis supplicium,
anima tamen ejus commendata, ut in futuro ei saeculo
parceretur: cujus a leone occisi, a caetero corpore
discerptam manum canis intulit mensis in quibus convivabatur
Apostolus. Cui scripturae licet nobis non
credere; non est enim in catholico canone: illi tamen
eam et legunt, et tanquam incorruptissimam verissimamque
honorant, qui adversus corporales vindictas
quae sunt in Veteri Testamento, nescio qua caecitate
acerrime saeviunt, quo animo et qua distributione
temporum factae sint omnino nescientes.</p>
        </div3>
<div3>
          <head>66.</head>
          <p>
 Tenebitur ergo in hoc injuriarum genere, quod
per vindictam luitur, iste a Christianis modus, ut
accepta injuria non surgat in odium, sed infirmitatis
misericordia paratus sit animus plura perpeti; nec
correctionem negligat, qua vel consilio, vel auctoritate,
vel potestate uti potest. Aliud injuriarum genus
est, quod in integrum restitui potest: cujus duae species,
una ad pecuniam, altera ad operam pertinet.
Quapropter illius de tunica et vestimento, hujus de angaria
mille passuum et duum millium exempla subjecta
sunt: quia et reddi vestimentum potest; et quem
adjuveris opera, potest te etiam ipse, si opus fuerit,
adjuvare. Nisi forte ita potius distinguendum est, ut
prius quod positum est de percussa maxilla, omnia
significet quae sic ingeruntur ab improbis, ut restitui
non possint nisi vindicta: secundum quod positum est
de vestimento omnia significet quae possunt restitui
sine vindicta; et ideo forte additum est, <hi>Qui voluerit
tecum judicio contendere,</hi> quia quod per judicium aufertur,
non ea vi putatur auferri, cui vindicta debeatur:
tertium vero ex utroque confectum sit, ut et sine vindicta
et cum vindicta possit restitui. Nam qui operam
indebitam violenter exigit sine ullo judicio, sicut facit
qui angariat hominem improbe, et cogit se illicite adjuvari
ab invito, et poenam improbitatis potest luere,
et operam reddere, si hanc ille repetat qui improbum
pertulit. In his ergo omnibus generibus injuriarum
Dominus docet patientissimum et misericordissimum,
et ad plura perferenda paratissimum animum christiani
esse oportere.</p>
        </div3>
<div3>
          <head>67.</head>
          <p>
 Sed quoniam parum est non nocere, nisi etiam
praestes beneficium quantum potes, consequenter adjungit,
et dicit: <hi>Omni petenti te da, et qui voluerit
mutuari a te, ne aversatus fueris. Omni petenti,</hi> inquit;
non, omnia petenti: ut id des quod dare honeste
et juste potes. Quid si enim pecuniam petat,
qua innocentem conetur opprimere? quid si postremo
stuprum petat? Sed ne multa persequar quae sunt
<pb n="1264"/>
innumerabilia, id profecto dandum est quod nec tibi
nec alteri noceat, quantum sciri aut credi ab homine
potest: et cui juste negaveris quod petit, indicanda
est ipsa justitia, ut non eum inanem dimittas. Ita
omni petenti te dabis, quamvis non semper id quod
petit dabis; et aliquando melius aliquid dabis, cum
petentem injusta correxeris.</p>
        </div3>
<div3>
          <head>68.</head>
          <p>
 Quod autem, ait, <hi>Qui voluerit a te mutuari, ne
aversatus fueris;</hi> ad animum referendum est. Hilarem
enim datorem diligit Deus <note>(II Cor. IX, 7)</note>. Mutuatur
autem omnis qui accipit, etiam si non ipse soluturus
est: cum enim misericordibus Deus plura restittat,
omnis qui beneficium praestat, feneratur. Aut si non
placet accipere mutuantem nisi eum qui accipit redditurus,
intelligendum est Dominum duo ipsa genera praestandi
esse complexum. Namque aut donamus quod
damus benevole, aut reddituro commodamus. Et plerumque
homines, qui proposito divino praemio donare
parati sunt, ad dandum quod mutuum petitur pigri
fiunt, quasi nihil recepturi a Deo, cum rem quae datur,
ille qui accipit exsolvat. Recte itaque ad hoc beneficii
tribuendi genus nos divina hortatur auctoritas
dicens, <hi>Et qui voluerit a te mutuari, ne aversatus fueris:</hi> 
id est, ne propterea voluntatem alienes ab eo qui
petit, quia et pecunia tua vacabit, et Deus tibi non
redditurus est, cum homo reddiderit; sed cum id ex
praecepto Dei facis, apud illum qui haec jubet, infructuosum
esse non potest.
</p>
          <p>CAPUT XXI.--69. Deinde adjungit, et dicit: <hi>Audistis
quia dictum est, Diliges proximum tuum, et oderis inimicum
tuum. Ego autem dico vobis, diligite inimicos vestros,
benefacite his qui vos oderunt, et orate pro eis qui vos persequuntur:
ut sitis filii Patris vestri qui in coelis est, qui
solem suum oriri jubet super bonos et malos, et pluit super
justos et injustos. Si enim dilexeritis eos qui vos diligunt,
quam mercedem habebitis? nonne et Publicani hoc
faciunt? Et si salutaveritis fratres vestros tantum, quid
amplius facitis? nonne et Ethnici hoc ipsum faciunt?
Estote ergo vos perfecti, sicut et Pater vester qui in coelis
est, perfectus est.</hi> Nam sine ista dilectione, qua
etiam inimicos et persecutores nostros diligere jubemur,
ea quae superius dicta sunt implere quis potest?
Perfectio autem misericordiae, qua plurimum animae
laboranti consulitur, ultra dilectionem inimici porrigi
non potest; et ideo sic clauditur: <hi>Estote ergo vos perfecti,
sicut et Pater vester qui in coelis est, perfectus est.</hi> 
Ita tamen ut Deus intelligatur perfectus tanquam
Deus, et anima perfecta tanquam anima.</p>
        </div3>
<div3>
          <head>70.</head>
          <p>
 Gradum tamen esse aliquem in Pharisaeorum
justitia, quae ad Legem veterem pertinet, hinc intelligitur,
quod multi homines eos etiam a quibus diliguntur
oderunt; sicut luxuriosi filii parentes coercitores
luxuriae suae: ascendit ergo aliquem gradum qui proximum
diligit, quamvis adhuc oderit inimicum. Ejus
autem imperio, qui venit Legem implere, non solvere,
perficiet benevolentiam et benignitatem, cum eam
usque ad inimici dilectionem perduxerit. Nam ille gradus
quamvis nonnullus sit, tam parvus est tamen,
<pb n="1265"/>
ut cum Publicanis etiam possit esse communis. Nec
quod in Lege dictum est, <hi>Oderis inimicum tuum,</hi> vox
jubentis justo accipienda est, sed permittentis infirmo.</p>
        </div3>
<div3>
          <head>71.</head>
          <p>
 Oritur hic sane nullo modo dissimulanda quaestio,
quod huic praecepto Domini, quo nos hortatur diligere
inimicos nostros, et benefacere his qui nos oderunt,
et orare pro his qui nos persequuntur, multae aliae
Scripturarum partes minus diligenter et sobrie considerantibus
videntur adversae; quia et in Prophetis inveniuntur
multae imprecationes adversus inimicos, quae
maledictiones putantur: sicut est illud, <hi>Fiat mensa
eorum in laqueum <note>(Psal. LXVIII, 23)</note>
          </hi>; et caetera quae
ibi dicuntur: et illud, <hi>Fiant filii ejus pupilli, et uxor
ejus vidua <note>(Psal. CVIII, 9)</note>
          </hi>; et quae alia vel supra vel
infra in eodem psalmo in personam Judae per Prophetam
dicuntur. Multa alia usquequaque in Scripturis
reperiuntur, quae videantur esse contraria et
huic praecepto Domini, et illi apostolico, quo ait, <hi>Benedicite, et nolite maledicere 
 <note>(Rom. XII, 14)</note>
          </hi>: cum
et de Domino scriptum sit quod maledixerit civitatibus
quae verbum ejus non acceperunt <note>(Matth. XI,
20-24, et Luc. X, 13-15)</note>; et memoratus Apostolus de
quodam ita dixerit, <hi>Reddet illi Dominus secundum
opera illius <note>(II Tim. IV, 14)</note>
          </hi>.</p>
        </div3>
<div3>
          <head>72.</head>
          <p>
 Sed haec facile solvuntur, quia et Propheta per
imprecationem quid esset futurum cecinit, non optantis
voto, sed spiritu praevidentis; ita et Dominus,
ita et Apostolus: quanquam in horum etiam verbis
non hoc invenitur quod optaverint, sed quod praedixerint.
Non enim cum ait Dominus, <hi>Vae tibi, Capharnaum,</hi> 
aliud sonat nisi aliquid ei mali eventurum
merito infidelitatis: quod futurum Dominus non malevolentia
optabat, sed divinitate cernebat. Et Apostolus
non ait, Reddat; sed, <hi>Reddet illi Dominus secundum
opera ejus:</hi> quod verbum praenuntiantis est,
non imprecantis. Sicut et de illa hypocrisi Judaeorum,
de qua jam dictum est, cui eversionem imminere
cernebat, dixit, <hi>Percutiet te Deus, paries dealbate <note>(Supra, cap. 19, n. 58)</note>
          </hi>.
Prophetae autem maxime
solent figura imprecantis futura praedicere, sicut figura
praeteriti temporis ea quae ventura erant saepe cecinerunt:
sicut est illud, <hi>Quare fremuerunt gentes, et
populi meditati sunt inania <note>(Psal. II, 1)</note>
          </hi>? Non enim
dixit, Quare frement gentes, et populi meditabuntur
inania; cum ea non quasi jam transacta meminisset,
sed ventura prospiceret. Tale etiam illud est, <hi>Diviserunt
sibi vestimenta mea, et super vestimentum meum
miserunt sortem <note>(Psal. XXI, 19)</note>
          </hi>: et hic enim non dixit,
Divident sibi vestimenta mea, et super vestimentum
meum mittent sortem. Nec tamen de his
verbis quisquam calumniatur, nisi qui non sentit varietatem
istam figurarum in loquendo nihil veritati rerum
minuere, et plurimum addere affectibus animorum.
</p>
          <p>CAPUT XXII.--73. Sed illud magis urget istam
quaestionem, quod dicit apostolus Joannes, <hi>Si quis
scit peccare fratrem suum peccatum non ad mortem,
postulabit, et dabit illi Dominus vitam qui peccat non
ad mortem: est autem peccatum ad mortem; non pro
illo dico ut roget <note>(I Joan. V, 16)</note>
            </hi>. Aperte enim ostendit
<pb n="1266"/>
esse quosdam fratres pro quibus orare non nobis praecipitur,
cum Dominus etiam pro persecutoribus nostris
orare jubeat. Nec ista quaestio solvi potest, nisi fateamur
esse aliqua peccata in fratribus, quae inimicorum
persecutione graviora sint. Fratres autem Christianos
significare, multis divinarum Scripturarum
documentis probari potest. Manifestissimum tamen
illud est, quod Apostolus ita ponit, <hi>Sanctificatus est
enim vir infidelis in uxore, et sanctificata est mulier infidelis
in fratre.</hi> Non enim addidit, nostro; sed manifestum
existimavit, cum fratris nomine christianum
intelligi voluit, qui infidelem haberet uxorem. Et ideo
paulo post dicit, <hi>Quod si infidelis discedit, discedat:
non autem servituti subjectus est frater vel soror in hujusmodi <note>(I Cor. VII, 14, 15)</note>
            </hi>.
Peccatum ergo fratris ad
mortem puto esse, cum post agnitionem Dei per
gratiam Domini nostri Jesu Christi quisque oppugnat
fraternitatem, et adversus ipsam gratiam, qua reconciliatus
est Deo, invidentiae facibus agitatur.
Peccatum autem non ad mortem est, si quisquam
non amorem a fratre alienaverit, sed officia fraternitatis
debita per aliquam infirmitatem animi non exhibuerit.
Quapropter et Dominus in cruce ait, <hi>Pater,
ignosce illis, quia nesciunt quid faciunt <note>(Luc. XXIII, 34)</note>
            </hi>:
nondum enim gratiae Spiritus sancti participes facti
societatem sanctae fraternitatis inierant. Et beatus
Stephanus in Actibus Apostolorum orat pro eis a
quibus lapidatur <note>(Act. VII, 59)</note>; quia nondum Christo
crediderant, neque adversus illam communem gratiam
dimicabant. Et apostolus Paulus propterea,
credo, non orat pro Alexandro, quia jam frater
erat, et ad mortem, id est, invidentia fraternitatem
oppugnando, peccaverat. Pro his autem qui non
abruperant, amorem, sed timore succubuerant, orat
ut eis ignoscatur. Sic enim dicit: <hi>Alexander aerarius
multa mihi mala ostendit; reddet illi Dominus secundum
opera ejus: quem et tu devita; valde enim restitit
nostris sermonibus.</hi> Deinde subjungit pro quibus orat,
ita dicens: <hi>In prima mea defensione nemo mihi affuit,
sed omnes me dereliquerunt: non illis imputetur <note>(II Tim.
IV, 14-16)</note>
            </hi>.</p>
        </div3>
<div3>
          <head>74.</head>
          <p>
 Ista differentia peccatorum Judam tradentem a
Petro negante distinguit: non quia poenitenti non sit
ignoscendum, ne contra illam sententiam Domini veniamus,
qua praecipit semper ignoscendum esse fratri
petenti ut sibi frater ignoscat <note>(Luc. XVII, 3)</note>: sed
quia illius peccati tanta labes est, ut deprecandi humilitatem
subire non possit, etiam si peccatum suum
mala conscientia et agnoscere et enuntiare cogatur.
Cum enim dixisset Judas, <hi>Peccavi, quod tradiderim
sanguinem justum;</hi> facilius tamen desperatione cucurrit
ad laqueum <note>(Matth. XXVII, 4, 5)</note>, quam humilitate
veniam deprecatus est. Quapropter multum interest
quali poenitentiae ignoscat Deus. Multi enim
multo citius se fatentur peccasse, atque ita sibi succensent
ut vehementer se peccasse nollent; sed tamen
<pb n="1267"/>
animum ad humiliandum et obterendum cor,
implorandamque veniam non deponunt: quam mentis
affectionem, propter peccati magnitudinem, jam de
damnatione illos habere credendum est.</p>
        </div3>
<div3>
          <head>75.</head>
          <p>
 Et hoc est fortasse peccare in Spiritum sanctum,
id est, per malitiam et invidiam, fraternam oppugnare
charitatem post acceptam gratiam Spiritus sancti,
quod peccatum Dominus neque hic, neque in futuro
saeculo dimitti dicit. Unde quaeri potest utrum in Spiritum
sanctum Judaei peccaverint, quando dixerunt
quod in Beelzebub principe daemoniorum daemonia
Dominus expelleret: utrum hoc in ipsum Dominum
dictum accipiamus, quia de se dicit alio loco, <hi>Si enim
patrem familias Beelzebub vocaverunt, quanto magis
domesticos ejus <note>(Matth. X, 25)</note>
          </hi>? An quoniam de magna
invidentia dixerant, ingrati tam praesentibus beneficiis,
quamvis nondum christiani fuerint, tamen propter
ipsam invidentiae magnitudinem in Spiritum sanctum
peccasse credendi sunt? Non enim hoc colligitur
de verbis Domini. Quamvis enim eodem loco dixerit,
 « Quicumque enim dixerit verbum nequam adversus
Filium hominis, remittetur ei: qui autem dixerit verbum
adversus Spiritum sanctum, non remittetur ei,
neque in hoc saeculo, neque in futuro; »  tamen videri
potest ad hoc eos monuisse, ut accedant ad gratiam, et
post acceptam gratiam non ita peccent, ut nunc peccaverunt.
Nunc enim in Filium hominis dixerunt verbum
nequam, et potest eis dimitti, si conversi fuerint,
et ei crediderint, et Spiritum sanctum acceperint:
quo accepto si fraternitati invidere, et gratiam
quam acceperunt oppugnare voluerint, non eis dimitti,
neque in hoc saeculo neque in futuro. Nam si
eos sic haberet condemnatos, ut nulla spes illis reliqua
esset, non adhuc monendos judicaret, cum addidit
dicens: <hi>Aut facite arborem bonam, et fructum ejus
bonum: aut facite arborem malam, et fructum ejus malum <note>(Id. XII, 24-33)</note>
          </hi>.</p>
        </div3>
<div3>
          <head>76.</head>
          <p>
 Sic itaque accipiatur diligendos inimicos esse,
et benefaciendum his qui nos oderunt, et orandum
pro his qui nos persequuntur, ut pro quibusdam etiam
fratrum peccatis intelligatur non praeceptum esse ut
oremus; ne per imperitiam nostram divina Scriptura
(quod fieri non potest) a se dissentire videatur. Sed
utrum sicut pro quibusdam non est orandum, ita
etiam contra aliquos orandum sit, nondum satis apparuit.
Generaliter enim dictum est, <hi>Benedicite, et
nolite maledicere:</hi> et illud, <hi>Nemini malum pro malo
reddentes <note>(Rom. XII, 14, 17)</note>
          </hi>. Pro quo autem non
oras, non etiam contra illum oras: potes enim videre
certam ejus poenam, et penitus desperatam salutem,
et non quia odisti eum, ideo pro illo non oras; sed
quia sentis nihil te posse proficere, et orationem tuam
non vis repelli a justissimo judice. Sed quid agimus
de his contra quos oratum a sanctis accepimus, non
ut corrigerentur, nam hoc modo potius pro ipsis oratum
est; sed ad illam ultimam damnationem: non
sicut contra Domini traditorem per prophetam; nam
illa, ut dictum est, praedictio futurorum, non optatio
supplicii fuit: nec sicut ab Apostolo contra Alexandrum;
<pb n="1268"/>
nam et inde jam satis dictum est: sed
sicut in Apocalypsi Joannis legimus martyres orare
ut vindicentur <note>(Apoc. VI, 10)</note>; cum ille primus martyr
ut lapidatoribus suis ignosceretur, oraverit.</p>
        </div3>
<div3>
          <head>77.</head>
          <p>
 Sed hinc non oportet moveri. Quis enim audeat
affirmare, cum illi sancti candidati se vindicari
petierint, utrum contra ipsos homines, an contra regnum
peccati petierint? Nam ipsa est sincera et plena
justitiae et misericordiae vindicta martyrum, ut evertatur
regnum peccati, quo regnante tanta perpessi
sunt. Ad cujus eversionem nititur Apostolus, dicens: <hi>Non ergo regnet peccatum in vestro mortali corpore <note>(Rom. VI, 12)</note>
          </hi>.
Destruitur autem et evertitur peccati
regnum, partim correctione hominum, ut caro spiritui
subjiciatur; partim damnatione perseverantium
in peccato, ut ita justitia ordinentur, ut justis cum
Christo regnantibus molesti esse non possint. Intuere
apostolum Paulum; nonne tibi videtur in seipso Stephanum
martyrem vindicare, cum dicit: <hi>Non sic pugno,
tanquam aerem caedens; sed castigo corpus meum,
et servituti subjicio <note>(I Cor. IX, 26, 27)</note>
          </hi>? Nam hoc in se
utique prosternebat, et debilitabat, et victum ordinabat,
unde Stephanum caeterosque Christianos fuerat
persecutus. Quis ergo convincit martyres sanctos
non talem suam vindictam a Domino esse deprecatos,
cum etiam finem hujus saeculi, in quo tanta exitia
pertulerunt, ad suam vindictam potuerint licenter
optare? Quod qui orant, et pro inimicis suis orant
qui sanabiles sunt, et contra illos non orant qui insanabiles
esse voluerunt: quia Deus quoque puniendo
illos non est malevolus tortor, sed justissimus ordinator.
Sine ulla ergo dubitatione diligamus inimicos nostros,
benefaciamus his qui oderunt nos, et oremus
pro eis qui nos persequuntur.
</p>
          <p>CAPUT XXIII.--78. Quod autem consequenter
positum est, <hi>Ut sitis filii Patris vestri qui in coelis est,</hi> 
ex illa regula intelligendum est, qua et Joannes dicit, <hi>Dedit illis potestatem filios Dei fieri 
 <note>(Joan. I, 12)</note>
            </hi>. Unus
enim naturaliter Filius est, qui nescit omnino peccare:
nos autem potestate accepta efficimur filii, in
quantum ea quae ab illo praecipiuntur implemus. Unde
apostolica disciplina adoptionem appellat, qua in
aeternam haereditatem vocamur, ut cohaeredes Christi
esse possimus <note>(Rom. VIII, 17, et Galat. IV, 5)</note>. Filii
ergo efficimur regeneratione spirituali, et adoptamur
in regnum Dei, non tanquam alieni, sed tanquam ab
illo facti et creati: ut unum sit beneficium, quo nos
fecit esse per omnipotentiam suam, cum ante nihil
essemus; alterum quo adoptavit, ut cum eo tanquam
filii vita aeterna pro nostra participatione frueremur.
Itaque non ait, Facite ista, quia estis filii; sed, Facite
ista, ut sitis filii.</p>
        </div3>
<div3>
          <head>79.</head>
          <p>
 Cum autem ad hoc nos vocat per ipsum Unigenitum,
ad similitudinem suam nos vocat. Ille enim,
sicut consequenter dicit, <hi>solem suum oriri facit super
bonos et malos, et pluit super justos et injustos.</hi> Sive
solem suum non istum carneis oculis visibilem accipias,
<pb n="1269"/>
sed illam sapientiam, de qua dicitur, <hi>Candor
est enim lucis aeternae <note>(Sap. VII, 26)</note>
          </hi>; de qua item dicitur, <hi>Ortus est mihi justitiae sol;</hi> 
 et iterum, <hi>Vobis autem
qui timetis nomen Domini, orietur sol justitiae <note>(Malach.
IV, 2)</note>
          </hi>: ut etiam pluviam accipias irrigationem
doctrinae veritatis, quia bonis et malis apparuit, et
bonis et malis evangelizatus est Christus. Sive istum
solem mavis accipere non solum hominum, sed etiam
pecorum corporeis oculis propalatum; et istam pluviam
qua fructus gignuntur, qui ad refectionem corporis
dati sunt: quod probabilius intelligi existimo: ut
ille sol spiritualis non oriatur, nisi bonis et sanctis;
quia hoc ipsum est, quod plangunt iniqui in illo libro
qui Sapientia Salomonis inscribitur, <hi>Et sol non ortus
est nobis <note>(Sap. V, 6)</note>
          </hi>: et illa pluvia spiritualis non irriget
nisi bonos; quia malos significavit vinea, de qua
dictum est, <hi>Mandabo nubibus meis ne pluant super
cam <note>(Isai. V, 6)</note>
          </hi>. Sed sive hoc sive illud intelligas,
magna Dei bonitate fit, quae nobis imitanda praecipitur,
si filii Dei esse volumus. Quantum enim hujus vitae
solatium afferat lux ista visibilis, et pluvia corporalis,
quis tam ingratus est ut non sentiat? Quod solatium
videmus et justis in hac vita et peccatoribus
communiter exhiberi. Non autem ait, <hi>qui facit solem
<pb n="1270"/>
oriri super bonos et malos;</hi> sed addidit, <hi>suum,</hi> id est,
quem ipse fecit atque constituit, et a nullo aliquid
sumpsit ut faceret, sicut in Genesi de omnibus luminaribus
scribitur <note>(Gen. I, 16)</note>; qui proprie potest dicere
sua esse omnia quae de nihilo creavit: ut
hinc admoneremur quanta liberalitate inimicis nostris
ex praecepto ejus praestare debeamus quae nos
non creavimus, sed de muneribus ejus accepimus.</p>
        </div3>
<div3>
          <head>80.</head>
          <p>
 Quis autem potest vel paratus esse ab infirmis
injurias sustinere, quantum eorum saluti prodest; et
malle amplius iniquitatis alienae perpeti, quam id
quod perpessus est reddere; omni petenti a se aliquid,
vel id quod petit, si habetur, et si recte dari potest,
vel consilium bonum, vel benevolum dare animum,
nec se avertere ab eo qui mutuari cupit; diligere inimicos,
benefacere his qui se oderunt, orare pro eis
qui se persequuntur? quis ergo haec facit, nisi plene
perfecteque misericors? Quo uno consilio miseria
devitatur, opitulante illo qui ait, <hi>Misericordiam volo
magis quam sacrificium (Oseae VI, 6)</hi>: <hi>Beati</hi> ergo <hi>misericordes;
quia ipsorum miserebitur.</hi> Sed jam commode
fieri puto, ut hic lector tam longo volumine fatigatus
respiret aliquantum, et ad caetera se reficiat in
alio libro consideranda.
</p>
        </div3>
      </div1>

<div1>
        <head> <hi>LIBER SECUNDUS.</hi> In posteriorem partem sermonis Domini in monte, contentam Matthaei capp. sexto et septimo.</head>

<pb n="1269"/>
<p>
          <pb n="1269"/>CAPUT PRIMUM.--1. Misericordiam, usque ad cujus
tractationem liber primus terminum accepit, sequitur
cordis mundatio, unde iste sumit exordium. Cordis
autem mundatio est, tanquam oculi quo videtur Deus;
cujus simplicis habendi tantam curam esse oportet,
quantam ejus rei dignitas flagitat, quae tali oculo conspici
potest. Huic autem oculo magna ex parte mundato
difficile est non subrepere sordes aliquas de his
rebus quae ipsas bonas nostras actiones comitari solent,
veluti est laus humana. Si quidem non recte vixere,
perniciosum est: recte autem vivere, et nolle
laudari, quid est aliud quam inimicum esse rebus humanis,
quae utique tanto sunt miseriores, quanto minus
placet recta vita hominum? Si ergo inter quos vivis, te
recte viventem non laudaverint, illi in errore sunt: si
autem laudaverint, tu in periculo; nisi tam simplex
cor habueris et mundum, ut ea quae recte facis, non
propter laudes hominum facias; magisque illis recta
laudantibus gratuleris, quibus id quod bonum est placet,
quam tibi ipsi; quia recte viveres, etiam si nemo
laudaret: ipsamque laudem tuam tunc intelligas utilem
esse laudantibus, si non teipsum in tua bona vita,
sed Deum honorent, cujus sanctissimum templum est
quisquis vivit bene; ut illud impleatur quod ait David, <hi>In Domino laudabitur anima mea; audiant mites, et
jucundentur 
 <note>(Psal. XXXIII, 3)</note>
          </hi>. Pertinet ergo ad oculum
mundum non intueri in recte faciendo laudes hominum,
et ad eas referre quod recte facis, id est, propterea recte
<pb n="1270"/>
facere aliquid, ut hominibus placeas. Sic enim etiam simulare
bonum libebit, si non attenditur nisi ut homo
laudet; qui quoniam videre cor non potest, potest etiam
falsa laudare. Quod qui faciunt, id est, qui bonitatem
simulant, duplici corde sunt. Non ergo habet simplex,
id est, mundum cor, nisi qui transcendit humanas
laudes, et illum solum intuetur, cum recte vivit, et ei
placere nititur, qui conscientiae solus inspector est.
De cujus conscientiae puritate quidquid procedit, tanto
est laudabilius, quanto humanas laudes minus desiderat.</p>
<div3>
          <head>2.</head>
          <p>
 <hi>Cavete ergo,</hi> inquit, <hi>facere justitiam vestram coram
hominibus, ut videamini ab eis:</hi> id est, cavete hoc animo
juste vivere, et ibi constituere bonum vestrum,
ut vos videant homines. <hi>Alioquin mercedem non habebitis
apud Patrem vestrum qui in coelis est:</hi> non si ab
hominibus videamini; sed si propterea juste vivatis, ut
ab hominibus videamini. Nam ubi erit, quod in principio
sermonis hujus dictum est, <hi>Vos estis lumen mundi?
Non potest civitas abscondi super montem constituta;
neque accendunt lucernam et ponunt eam sub modio, sed
super candelabrum, ut luceat omnibus qui in domo sunt.
Sic luceat lumen vestrum coram hominibus, ut videant
bona facta vestra.</hi> Sed non ibi constituit finem; addidit
enim, <hi>et glorificent Patrem vestrum, qui in coelis est <note>(Matth. V, 14-16)</note>
          </hi>.
Hic autem, quia hoc reprehendit, si
ibi sit finis recte factorum, id est, si propterea recte faciamus,
ut tantum videamur ab hominibus; posteaquam
dixit, <hi>Cavete facere justitiam vestram coram hominibus,
ut videamini ab eis,</hi> nihil addidit. In quo apparet, non
<pb n="1271"/>
hoc eum prohibuisse ut recte fiat coram hominibus,
sed ne ob id forte recte fiat coram hominibus, ut videamur
ab eis, id est, ut hoc intueamur, et ibi finem
nostri propositi collocemus.</p>
        </div3>
<div3>
          <head>3.</head>
          <p>
 Nam et Apostolus dicit, <hi>Si adhuc hominibus placerem,
Christi servus non essem <note>(Galat. I, 10)</note>
          </hi>; cum
alio loco dicat, <hi>Placete omnibus per omnia, sicut et ego
omnibus per omnia placeo <note>(I Cor. X, 32, 33)</note>
          </hi>. Quod qui
non intelligunt, contrarium putant; cum ille se dixerit
non placere hominibus, quia non ideo recte faciebat
ut placeret hominibus, sed ut Deo, ad cujus amorem
corda hominum volebat convertere, eo ipso quo placebat
hominibus. Itaque et non se placere hominibus
recte dicebat, quia in eo ipso ut Deo placeret intuebatur:
et placendum esse hominibus recte praecipiebat,
non ut hoc appeteretur tanquam merces recte factorum;
sed quia Deo placere non posset, qui non se iis
quos salvos fieri vellet praeberet imitandum: imitari
autem illum qui sibi non placuerit, nullo pacto quisquam
potest. Sicut ergo non absurde loqueretur, qui
diceret, In hac opera qua navem quaero, non navem
quaero, sed patriam: sic et Apostolus convenienter
diceret, In hac opera, qua hominibus placeo, non hominibus,
sed Deo placeo, quia non hoc appeto, sed ad
id refero ut me imitentur, quos salvos fieri volo. Sicut
dicit de oblatione quae fit in sanctos, <hi>Non quia quaero
datum, sed inquiro fructum <note>(Philpp. IV, 17)</note>
          </hi>: id est,
Quod quaero datum vestrum, non hoc quaero, sed fructum
vestrum. Hoc enim indicio apparere poterat
quantum profecissent in Deum, cum id libenter offerrent,
quod non propter gaudium de muneribus, sed
propter communionem charitatis ab eo quaerebatur.</p>
        </div3>
<div3>
          <head>4.</head>
          <p>
 Quanquam et cum addit, et dicit, <hi>Alioquin mercedem
non habebitis apud Patrem vestrum qui in coelis
est,</hi> nihil aliud demonstrat nisi id nos cavere oportere,
ne humanam laudem pro nostrorum operum mercede
quaeramus, id est, ea nos beatos effici arbitremur.
</p>
          <p>CAPUT II.--5. <hi>Cum ergo facis eleemosynam,</hi> inquit, <hi>noli tuba canere ante te, sicut hypocritae faciunt in
synagogis et in vicis, ut glorificentur ab hominibus.</hi> 
 Noli,
inquit, sic velle innotescere, ut hypocritae. Manifestum
est autem hypocritas non quod oculis praetendunt
hominum, id etiam corde gestare. Sunt enim hypocritae
simulatores, tanquam pronuntiatores personarum
alienarum, sicut in theatricis fabulis.
Non enim qui agit partes Agamemnonis in tragoedia,
verbi gratia, sive alicujus alterius ad historiam
vel fabulam quae agitur pertinentis, vere ipse est; sed
simulat eum, et hypocrita dicitur. Sic in Ecclesia,
vel in omni vita humana, quisquis se vult videri quod
non est, hypocrita est. Simulat enim justum, non exhibet;
quia totum fructum in laude hominum ponit,
quam possunt etiam simulantes percipere, dum fallunt
eos quibus videntur boni, ab eisque laudantur.
Sed tales ab inspectore cordis Deo mercedem non accipiunt,
nisi fallaciae supplicium: ab hominibus autem,
inquit, <hi>perceperunt mercedem suam;</hi> rectissimeque
his dicetur, Recedite a me, operarii dolosi: nomen
<pb n="1272"/>
meum habuistis, sed opera mea non fecistis. Illi ergo
perceperunt mercedem suam, qui non ob aliud eleemosynam
faciunt, nisi ut glorificentur ab hominibus:
non si glorificentur ab hominibus, sed si ideo faciant
ut glorificentur, sicut superius tractatum est. Laus
enim humana non appeti a recte faciente, sed subsequi
debet recte facientem: ut illi proficiant, qui etiam
imitari possunt quod laudant; non ut hic putet aliquid
eos sibi prodesse, quem laudant.</p>
        </div3>
<div3>
          <head>6.</head>
          <p>
 <hi>Te autem faciente eleemosynam, non sciat sinistra tua
quid faciat dextera tua.</hi> Si intellexeris sinistram infideles
dici, videbitur nulla esse culpa, placere fidelibus
velle: cum prorsus nihilominus in quorumlibet hominum
laude fructum et finem boni operis constituere
prohibeamur. Quod autem ad id pertinet ut te imitentur,
quibus recte facta tua placuerint, non tantum
fidelibus, sed etiam infidelibus exhibendum est, ut
laudandis bonis operibus nostris Deum honorent, et
veniant ad salutem. Si autem sinistram inimicum putaveris,
ut nesciat inimicus tuus cum eleemosynam
facis; cur ipse Dominus inimicis Judaeis circumstantibus
misericorditer sanavit homines? cur apostolus
Petrus, sanato eo quem ad portam Speciosam, debilem
miseratus est, etiam iras inimicorum in se atque in
alios Christi discipulos pertulit <note>(Act. III, IV)</note>? Deinde
si non oportet scire inimicum, cum eleemosynam facimus,
quomodo cum ipso inimico faciemus, ut illud
impleamus praeceptum, <hi>Si esurierit inimicus tuus, ciba
illum, si sitierit, potum da illi <note>(Prov. XXV, 21)</note>
          </hi>?</p>
        </div3>
<div3>
          <head>7.</head>
          <p>
 Tertia solet esse carnalium opinio, tam absurda
et ridenda, ut non eam commemorarem, nisi expertus
essem non paucos eo errore detineri, qui dicunt sinistrae
nomine uxorem significari: ut quoniam in re familiari
tenaciores pecuniarum solent esse feminae, lateat
eas cum aliquid misericorditer viri earum egenis
impendunt propter domesticas lites. Quasi vero soli
viri christiani sint, et non hoc praeceptum etiam feminis
datum sit. Cui ergo sinistrae jubetur femina occultare
opus misericordiae suae? An etiam vir sinistra erit
feminae? quod absurdissime dicitur. Aut si quispiam
putat invicem sibi sinistras esse; si ab altero ita erogetur
aliquid de re familiari, ut sit contra alterius voluntatem,
non erit christianum tale conjugium: sed
necesse est ut quisquis eorum eleemosynam facere voluerit
ex praecepto Dei, quemcumque adversum habuerit,
inimicus sit praecepto Dei, et ideo inter infideles deputetur:
praeceptum est autem de talibus, ut bona sua
conversatione ac moribus lucrifaciat uxorem maritus
fidelis, vel maritum mulier fidelis; quapropter non
sibi debent occultare bona opera sua, quibus invitandi
sunt ad invicem, ut alter alterum possit ad christianae
fidei communionem invitare. Nec furta facienda
sunt, ut promereatur Deus. Quod si occultandum est
aliquid, quamdiu alterius infirmitas aequo animo id
non potest sustinere, quod tamen non injuste atque
illicite fit; non tamen ipsam nunc sinistram significari
totius capituli consideratione facile apparet, in qua
simul invenietur quam sinistram vocet.</p>
        </div3>
<div3>
          <head>8.</head>
          <p>
 <hi>Cavete,</hi> inquit, <hi>facere justitiam vestram coram
<pb n="1273"/>
hominibus ut videamini ab eis: alioquin mercedem non
habebitis apud Patrem vestrum qui in coelis est.</hi> Generaliter
hic justitiam nominavit, deinde particulariter
exsequitur. Est enim pars aliqua justitiae opus quod
per eleemosynam fit, et ideo connectit dicendo, <hi>Cum
ergo facis eleemosynam, noli tuba canere ante te, sicut
hypocritae faciunt in synagogis et in vicis, ut glorificentur
ab hominibus.</hi> Ad hoc respicit quod superius ait, <hi>Cavete facere justitiam vestram coram hominibus, ut videamini
ab eis.</hi> 
 Quod autem sequitur, <hi>Amen dico vobis,
perceperunt mercedem suam,</hi> ad illud respicit quod
supra posuit, <hi>Alioquin mercedem non habebitis apud
Patrem vestrum qui in coelis est.</hi> Deinde sequitur, <hi>Te
autem faciente eleemosynam.</hi> Cum dicit, <hi>Te autem,</hi> 
quid aliud dicit, quam, Non quomodo illi? Quid ergo
mihi jubet? <hi>Te autem faciente,</hi> inquit, <hi>eleemosynam,
non sciat sinistra tua quid faciat dextera tua.</hi> Ergo illi
sic faciunt, ut sciat sinistra eorum quid faciat dextera
eorum. Quod igitur in illis culpatum est, hoc tu facere
vetaris. In illis autem hoc culpatum est, quod ita faciunt
ut laudes hominum quaerant. Quapropter nihil
consequentius sinistra videtur significare, quam ipsam
delectationem laudis. Dextera autem significat intentionem
implendi praecepta divina. Cum itaque conscientiae
facientis eleemosynam miscet se appetitio
laudis humanae, fit sinistra conscia operis dexterae: <hi>Nesciat</hi> 
 ergo <hi>sinistra tua quid faciat dextera tua,</hi> id est,
non se misceat conscientiae tuae laudis humanae appetitio,
cum in eleemosyna facienda divinum praeceptum
contendis implere.</p>
        </div3>
<div3>
          <head>9.</head>
          <p>
 <hi>Ut sit eleemosyna tua in abscondito.</hi> Quid est, <hi>in
abscondito,</hi> nisi in ipsa bona conscientia, quae humanis
oculis demonstrari non potest, nec verbis aperiri?
Quandoquidem multi multa mentiuntur. Quapropter
si dextera intrinsecus agit in abscondito, ad sinistram
pertinent omnia exteriora, quae sunt visibilia et temporalia.
Sit ergo eleemosyna tua in ipsa conscientia
tua, ubi multi eleemosynam faciunt bona voluntate,
etiam si pecuniam, vel si quid aliud, quod inopi largiendum
est, non habent. Multi autem foris faciunt,
et intus non faciunt qui vel ambitione, vel
alicujus rei temporalis gratia volunt misericordes
videri, in quibus sola sinistra operari existimanda
est. Item alii quasi medium inter utrosque locum
tenent, ut et intentione quae in Deum est eleemosynam
faciant, et tamen inserat se huic optimae
voluntati nonnulla etiam laudis vel cujusce rei fragilis
et temporalis cupiditas. Sed Dominus noster
multo vehementius prohibet solam sinistram in nobis
operari, quando etiam misceri eam vetat operibus
dexterae: ut scilicet non modo sola temporalium rerum
cupiditate caveamus eleemosynam facere; sed
nec ita in hoc opere attendamus Deum, ut sese misceat
vel adjungat exteriorum appetitio commodorum.
Agitur enim de corde mundando, quod nisi fuerit
simplex, mundum non erit. Simplex autem quomodo
erit si duobus dominis servit, nec una intentione rerum
aeternarum purificat aciem suam, sed eam mortalium
quoque fragiliumque rerum amore obnubilat?
<pb n="1274"/> <hi>Sit</hi> 
 ergo <hi>eleemosyna tua in abscondito; et Pater tuus qui
videt in abscondito reddet tibi.</hi> Rectissime omnino et verissime.
Si enim praemium ab eo exspectas qui conscientiae
solus inspector est, sufficiat tibi ad promerendum
praemium ipsa conscientia. Multa latina exemplaria
sic habent, <hi>Et Pater tuus qui videt in abscondito, reddet
tibi palam:</hi> sed quia in graecis, quae priora sunt,
non invenimus, <hi>palam</hi>, non putavimus hinc esse
aliquid disserendum.
</p>
          <p>CAPUT III.--10. <hi>Et cum oratis,</hi> inquit, <hi>non eritis sicut
hypocritae, qui amant in synagogis et in angulis platea
rum stantes orare, ut videantur ab hominibus.</hi> Neque
hic videri ab hominibus nefas est; sed ideo haec agere
ut videaris ab hominibus: et superfluo toties eadem
dicuntur, cum sit jam una regula custodienda, qua
cognitum est, non si haec sciant homines, formidandum
esse aut fugiendum; sed si hoc animo fiant, ut
fructus in eis expetatur placendi hominibus. Servat
etiam ipse Dominus eadem verba, cum adjungit similiter, <hi>Amen dico vobis, perceperunt mercedem suam;</hi> 
hinc ostendens id se prohibere, ne ea merces appetatur,
qua stulti gaudent cum laudantur ab hominibus.</p>
        </div3>
<div3>
          <head>11.</head>
          <p>
 <hi>Vos autem cum oratis,</hi> inquit, <hi>introite in cubicula
vestra.</hi> Quae sunt ista cubicula, nisi ipsa corda, quae
in Psalmo etiam significantur, cum dicitur, <hi>Quae dicitis
in cordibus vestris, et in cubilibus vestris compungimini <note>(Psal. IV, 5)</note>
          </hi>?
 <hi>Et claudentes ostia orate,</hi> ait, <hi>Patrem
vestrum in abscondito.</hi> Parum est intrare in cubicula,
si ostium pateat importunis, per quod ostium
ea quae foris sunt improbe se immergunt, et interiora
nostra appetunt. Foris autem diximus esse omnia
temporalia et visibilia, quae per ostium, id est per
carnalem sensum, in cogitationes nostras penetrant,
et turba vanorum phantasmatum orantibus
obstrepunt. Claudendum est ergo ostium, id est, carnali
sensui resistendum est, ut oratio spiritualis dirigatur
ad Patrem, quae fit in intimis cordis, ubi oratur
Pater in abscondito. <hi>Et Pater,</hi> inquit, <hi>vester qui videt
in abscondito, reddet vobis.</hi> Et hoc tali clausula terminandum
fuit: non enim hoc monet nunc ut oremus,
sed quomodo oremus; neque superius, ut faciamus
eleemosynam, sed quo animo faciamus: quoniam de
corde mundando, praecipit, quod non mundat, nisi
una et simplex intentio in aeternam vitam solo et puro
amore sapientiae.</p>
        </div3>
<div3>
          <head>12.</head>
          <p>
 <hi>Orantes autem nolite,</hi> ait, <hi>multum loqui, sicut
Ethnici: arbitrantur enim quod in multiloquio suo exaudiantur.</hi> 
Sicut hypocritarum est praebere se spectandos
in oratione, quorum fructus est placere hominibus;
ita Ethnicorum, id est Gentilium, in multiloquio
se putare exaudiri. Et revera omne multiloquium
a Gentilibus venit, qui exercendae linguae potius
quam mundando animo dant operam. Et hoc nugatorii
studii genus etiam ad Deum prece flectendum
transferre conantur, arbitrantes sicut hominem judicem
verbis adduci in sententiam. <hi>Nolite itaque similes
illis esse,</hi> dicit unus et verus magister. <hi>Scit enim Pater
vester quid vobis necessarium sit, antequam petati,
<pb n="1275"/>
ab eo.</hi> Si enim verba multa ad id proferuntur, ut instruatur
et doceatur ignarus, quid eis opus est ad rerum
omnium cognitorem, cui omnia quae sunt, eo
ipso quo sunt, loquuntur, seseque indicant facta; et
ea quae futura sunt ejus artem sapientiamque non
latent, in qua sunt et quae transierunt, et quae transitura
sunt, omnia praesentia, et non transeuntia?</p>
        </div3>
<div3>
          <head>13.</head>
          <p>
 Sed quoniam, quamvis pauca, tamen verba et
ipse dicturus est quibus nos doceat orare; quaeri potest
cur vel his verbis paucis opus sit ad eum qui scit omnia
antequam fiant, et novit, ut dictum est, quid nobis sit
necessarium, antequam petamus ab eo? Hic primo
respondetur, non verbis nos agere debere apud Deum,
ut impetremus quod volumus, sed rebus quas animo
gerimus, et intentione cogitationis, cum dilectione
pura et simplici affectu: sed res ipsas verbis nos docuisse
Dominum nostrum, quibus memoriae mandatis
eos ad tempus orandi recordemur.</p>
        </div3>
<div3>
          <head>14.</head>
          <p>
 Sed rursus quaeri potest, sive rebus, sive verbis
orandum sit, quid opus sit ipsa oratione, si Deus jam
novit quid nobis necessarium sit: nisi quia ipsa orationis
intentio cor nostrum serenat et purgat, capaciusque
efficit ad excipienda divina munera, quae spiritualiter
nobis infunduntur. Non enim ambitione
precum nos exaudit Deus, qui semper paratus est
dare suam lucem nobis, non visibilem, sed intelligibilem
et spiritualem: sed nos non semper parati sumus
accipere, eum inclinamur in alia, et rerum temporalium
cupiditate tenebramur. Fit ergo in oratione
conversio cordis ad eum, qui semper dare paratus
est, si nos capiamus quod dederit; et in ipsa conversione
purgatio interioris oculi, cum excluduntur ea
quae temporaliter cupiebantur, ut acies cordis simplicis
ferre possit simplicem lucem, divinitus sine ullo
occasu aut immutatione fulgentem: nec solum ferre,
sed etiam manere in illa; non tantum sine molestia,
sed etiam cum ineffabili gaudio, quo vere ac sinceriter
beata vita perficitur.
</p>
          <p>CAPUT IV.--15. Sed jam considerandum est quae
nos orare ille praeceperit, per quem et discimus quid
oremus, et consequimur quod oramus. <hi>Sic itaque orate
vos,</hi> inquit: <hi>Pater noster qui es in coelis, sanctificetur
nomen tuum: adveniat regnum tuum: fiat voluntas tua
sicut in coelo et in terra: panem nostrum quotidianum
da nobis hodie: et dimitte nobis debita nostra, sicut et
nos dimittimus debitoribus nostris: et ne nos inferas in
tentationem; sed libera nos a malo.</hi> Cum in omni deprecatione
benevolentia concilianda sit ejus quem deprecamur,
deinde dicendum quid deprecemur; laude
illius ad quem oratio dirigitur, solet benevolentia
conciliari, et hoc in orationis principio poni solet: in
quo Dominus noster nihil aliud nos dicere jussit, nisi, <hi>Pater noster qui es in coelis.</hi> 
 Multa enim dicta sunt in
laudem Dei, quae per omnes sanctas Scripturas varie
lateque diffusa poterit quisque considerare, cum legit:
nusquam tamen invenitur praeceptum populo Israel ut
diceret, <hi>Pater noster,</hi> aut ut oraret Patrem Deum;
<pb n="1276"/>
sed Dominus eis insinuatus est, tanquam servientibus,
id est, secundum carnem adhuc viventibus. Hoc autem
dico, cum mandata Legis acciperent, quae observare
jubebantur: nam Prophetae saepe ostendunt
eumdem Dominum nostrum etiam Patrem eorum esse
potuisse, si ab ejus mandatis non aberrarent: sicuti
est illud, <hi>Filios genui, et exaltavi; ipsi autem spreverunt
me <note>(Isai. I, 2)</note>
            </hi>; et illud, <hi>Ego dixi, Dii estis, et filii Excelsi
omnes <note>(Psal. LXXXI, 6)</note>
            </hi>; et illud, <hi>Si Dominus
sum, ubi est timor meus? et si Pater sum, ubi est honor
meus <note>(Malach. I, 6)</note>
            </hi>? et alia permulta, ubi arguuntur
Judaei, quia filii esse peccando noluerunt: exceptis eis
quae in prophetia dicuntur de futuro populo christiano,
quod Patrem Deum esset habiturus, secundum illud
evangelicum, <hi>Dedit eis potestatem filios Dei fieri <note>(Joan.
I, 12)</note>
            </hi>: apostolus autem Paulus dicit, <hi>Quamdiu haeres
parvulus est, nihil distat a servo;</hi> et spiritum adoptionis
nos accepisse commemorat, <hi>in quo clamamus,
Abba, Pater <note>(Rom. VIII, 15-23, et Galat. IV, 1-6)</note>
            </hi>.</p>
        </div3>
<div3>
          <head>16.</head>
          <p>
 Et quoniam quod vocamur ad aeternam haereditatem,
ut simus Christi cohaeredes, et in adoptionem
filiorum veniamus, non est meritorum nostrorum,
sed gratiae Dei; eamdem ipsam gratiam in orationis
principio ponimus, cum dicimus, <hi>Pater noster.</hi> Quo
nomine et charitas excitatur; quid enim charius filiis
debet esse quam pater? et supplex affectus, cum homines
dicunt Deo, <hi>Pater noster:</hi> et quaedam impetrandi
praesumptio, quae petituri sumus; cum priusquam
aliquid peteremus, tam magnum donum accepimus,
ut sinamur dicere, <hi>Pater noster,</hi> Deo. Quid
enim jam non det filiis petentibus, cum hoc ipsum
ante dederit, ut filii essent? Postremo quanta cura
animum tangit, ut qui dicit, <hi>Pater noster,</hi> tanto Patre
non sit indignus? Si enim quisquam plebeius senatorem
grandioris aetatis ab eo ipso patrem vocare permittatur;
sine dubio trepidabit, nec facile audebit,
cogitans humilitatem generis sui, et opum indigentiam,
et plebeiae personae vilitatem: quanto ergo magis
trepidandum est appellare Patrem Deum, si tanta
est labes, tantaeque sordes in moribus, ut multo justius
eas a sua conjunctione Deus expellat, quam ille
senator cujusvis mendici egestatem? Quandoquidem
ille hoc contemnit in mendico, quo et ipse potest rerum
humanarum fragilitate devenire: Deus autem in
sordidos mores nunquam cadit. Et gratias misericordiae
ipsius, qui hoc a nobis exigit, ut Pater noster sit;
quod nullo sumptu, sed sola bona voluntate comparari
potest. Admonentur etiam hic divites, vel genere
nobiles secundum saeculum, cum christiani facti fuerint,
non superbire adversus pauperes et ignobiles;
quoniam simul dicunt Deo, <hi>Pater noster:</hi> quod non
possunt vere ac pie dicere, nisi se fratres esse cognoscant.
</p>
          <p>CAPUT V.--17. Utatur ergo voce Novi Testamenti
populus novus, ad aeternam haereditatem vocatus,
et dicat, <hi>Pater noster qui es in coelis:</hi> id est, in
sanctis et justis. Non enim spatio locorum continetur
Deus. Sunt enim coeli excellentia quidem mundi corpora,
<pb n="1277"/>
sed tamen corpora, quae non possunt esse nisi
in loco: sed si in coelis tanquam in superioribus
mundi partibus locus Dei esse creditur melioris meriti
sunt aves, quarum vita est Deo vicinior. Non autem
scriptum est, Prope est Dominus excelsis hominibus,
aut eis qui in montibus habitant: sed scriptum est, <hi>Prope est Dominus obtritis corde 
 <note>(Psal. XXXIII, 19)</note>
            </hi>;
quod magis pertinet ad humilitatem. Sed quemadmodum
terra appellatus est peccator, cum ei dictum est, <hi>Terra es, et in terram ibis 
 <note>(Gen. III, 19)</note>
            </hi>: sic coelum
justus e contrario dici potest. Justis enim dicitur, <hi>Templum enim Dei sanctum est, quod estis vos 
 <note>(I Cor. III,
17)</note>
            </hi>. Quapropter si in templo suo habitat Deus, et
sancti templum ejus sunt; recte dicitur, <hi>qui es in coelis,</hi> 
qui es in sanctis. Et accommodatissima ista similitudo
est, ut spiritualiter tantum interesse videatur inter
justos et peccatores, quantum corporaliter inter coelum
et terram.</p>
        </div3>
<div3>
          <head>18.</head>
          <p>
 Cujus rei significandae gratia, cum ad orationem
stamus, ad orientem convertimur, unde coelum
surgit: non tanquam ibi habitet et Deus, quasi caeteras
mundi partes deseruerit qui ubique praesens est,
non locorum spatiis, sed majestatis potentia; sed ut
admoneatur animus ad naturam excellentiorem se
convertere, id est ad Deum, cum ipsum corpus ejus
quod est terrenum, ad corpus excellentius, id est ad
corpus coeleste convertitur. Convenit etiam gradibus
religionis, et plurimum expedit, ut omnium sensibus
et parvulorum et magnorum bene sentiatur de Deo. Et
ideo qui visibilibus adhuc pulchritudinibus dediti sunt,
nec possunt aliquid incorporeum cogitare, quoniam
necesse est coelum praeferant terrae; tolerabilior est
opinio eorum, si Deum quem adhuc corporaliter cogitant,
in coelo potius credant esse, quam in terra: ut
cum aliquando cognoverint dignitatem animae coeleste
etiam corpus excedere, magis eum quaerant in anima,
quam in corpore etiam coelesti; et cum cognoverint
quantum distet inter peccatorum animas et justorum,
sicut non audebant, cum adhuc carnaliter saperent,
eum in terra collocare, sed in coelo, sic postea meliori
fide vel intelligentia magis eum in animis justorum
quam in peccatorum requirant. Recte ergo intelligitur
quod dictum est, <hi>Pater noster qui es in coelis,</hi> 
in cordibus justorum esse dictum, tanquam in templo
sancto suo. Simul etiam ut qui orat, in se quoque ipso
velit habitare quem invocat: et cum hoc affectat, teneat
justitiam; quo munere invitatur ad inhabitandum
animum Deus.</p>
        </div3>
<div3>
          <head>19.</head>
          <p>
 Jam videamus quae sint petenda. Dictum est
enim quis sit qui petitur, et ubi habitet. Primum autem
omnium quae petuntur hoc est, <hi>Sanctificetur nomen
tuum.</hi> Quod non sic petitur, quasi non sit sanctum
nomen Dei, sed ut sanctum habeatur ab hominibus:
id est, ita illis innotescat Deus, ut non existiment aliquid
sanctius, quod magis offendere timeant. Neque
enim quia dictum est, <hi>Notus in Judaea Deus, in Israel
<pb n="1278"/>
magnum nomen ejus <note>(Psal. LXXV, 1)</note>
          </hi>; sic intelligendum
est quasi alibi minor sit Deus, alibi major: sed ibi
magnum est nomen ejus, ubi pro suae majestatis magnitudine
nominatur. Ita ibi dicitur sanctum nomen
ejus, ubi cum veneratione et offensionis timore nominatur.
Et hoc est quod nunc agitur, dum Evangelium
adhuc usque per diversas gentes innotescendo, commendat
unius Dei nomen per administrationem Filii
ejus.
</p>
          <p>CAPUT VI.--20. Deinde sequitur, <hi>Adveniat regnum
tuum.</hi> Sicut ipse Dominus in Evangelio docet,
tunc futurum esse judicii diem, cum Evangelium praedicatum
fuerit in omnibus gentibus <note>(Matth. XXIV, 14)</note>:
quae res pertinet ad sanctificationem nominis Dei.
Non enim et hic ita dictum est, <hi>Adveniat regnum tuum,</hi> 
quasi nunc Deus non regnet. Sed forte quis dicat, <hi>Adveniat</hi> 
 dictum esse in terram. Quasi vero non etiam
ipse nunc regnet in terra, semperque in ea regnaverit
a constitutione mundi. <hi>Adveniat</hi> ergo accipiendum est,
manifestetur hominibus. Quemadmodum enim etiam
praesens lux absens est caecis, et eis qui oculos claudunt;
ita Dei regnum, quamvis nunquam discedat de
terris, tamen absens est ignorantibus. Nulli autem licebit
ignorare regnum Dei, cum ejus Unigenitus non
solum intelligibiliter, sed etiam visibiliter in homine
Dominico de coelo venerit judicaturus vivos et mortuos.
Post quod judicium, id est, cum discretio et
separatio justorum ab injustis facta fuerit, ita inhabitabit
justos Deus, ut non opus sit quemquam doceri
per hominem, sed sint omnes, ut scriptum est, <hi>docibiles
Deo <note>(Isai. LIV, 13, Joan. VI, 45)</note>
            </hi>. Deinde beata
vita omni ex parte perficietur in sanctis in aeternum,
sicuti nunc coelestes Angeli sanctissimi atque beatissimi,
solo Deo illustrante sapientes et beati sunt;
quia et hoc promisit Dominus suis: <hi>In resurrectione
erunt,</hi> inquit, <hi>sicut Angeli in coelis <note>(Matth. XXII, 30)</note>
            </hi>.</p>
        </div3>
<div3>
          <head>21.</head>
          <p>
 Et ideo post illam petitionem qua dicimus, <hi>Adveniat regnum tuum,</hi> 
 sequitur, <hi>Fiat voluntas tua sicut
in coelo et in terra:</hi> id est, sicut est in Angelis qui
sunt in coelis, voluntas tua, ut omnimodo tibi ad
haereant teque perfruantur, nullo errore obnubilante
sapientiam eorum, nulla miseria impediente beatitudinem
eorum; ita fiat in sanctis tuis qui in terra sunt,
et de terra, quod ad corpus attinet, facti sunt, et
quamvis in coelestem habitationem atque immutationem,
tamen de terra assumendi sunt. Ad hoc respicit
etiam illa Angelorum praedicatio, <hi>Gloria in excelsis
Deo, et in terra pax hominibus bonae voluntatis <note>(Luc.
II, 14)</note>
          </hi>: ut cum praecesserit bona voluntas nostra,
quae vocantem sequitur, perficiatur in nobis voluntas
Dei, sicuti est in coelestibus Angelis; ut nulla adversitas
resistat nostrae beatitudini, quod est pax. Item <hi>Fiat voluntas tua,</hi> 
 recte intelligitur, obediatur praeceptis
tuis: <hi>sicut in coelo et in terra,</hi> id est, sicut ab
Angelis, ita ab hominibus. Nam fieri voluntatem Dei,
cum obtemperatur praeceptis ejus, ipse Dominus dicit,
cum ait, <hi>Meus cibus est ut faciam voluntatem ejus qui
<pb n="1279"/>
rie misit <note>(Joan. IV, 34)</note>
          </hi>; et saepe, <hi>Non veni facere voluntatem
meam, sed voluntatem ejus qui me misit <note>(Joan.
VI, 38)</note>
          </hi>; et cum ait, <hi>Ecce mater mea, et ecce fratres
mei, et quicumque fecerit voluntatem Dei, hic mihi est
frater, et mater, et soror <note>(Matth. XII, 49 et 50)</note>
          </hi>. Qui ergo
faciunt voluntatem Dei, in illis utique fit voluntas
Dei: non quia ipsi faciunt ut velit Deus; sed quia faciunt
quod ille vult, id est, faciunt secundum voluntatem
ejus.</p>
        </div3>
<div3>
          <head>22.</head>
          <p>
 Est etiam ille intellectus: <hi>Fiat voluntas tua sicut
in coelo et in terra,</hi> sicut in sanctis et justis, ita etiam
in peccatoribus. Quod adhuc duobus modis accipi potest:
sive ut oremus etiam pro inimicis nostris; (quid
enim sunt aliud habendi, contra quorum voluntatem
christianum et catholicum nomen augetur?) ut ita
dictum sit, <hi>Fiat voluntas tua sicut in coelo et in terra,</hi> 
tanquam si diceretur, Faciant voluntatem tuam sicut
justi, ita etiam peccatores, ut ad te convertantur: sive
ita, <hi>Fiat voluntas tua sicut in coelo et in terra,</hi> ut sua
cuique tribuantur; quod fiet extremo judicio, ut justis
praemium, peccatoribus damnatio retribuatur, cum
agni ab haedis separabuntur <note>(Id. XXV, 33-46)</note>.</p>
        </div3>
<div3>
          <head>23.</head>
          <p>
 Ille etiam non absurdus, imo et fidei et spei
nostrae convenientissimus intellectus est, ut coelum et
terram accipiamus, spiritum et carnem. Et quoniam
dicit Apostolus, <hi>Mente servio legi Dei, carne autem legi
peccati <note>(Rom. VII, 25)</note>
          </hi>; videmus factam voluntatem
Dei in mente, id est, in spiritu: cum autem absorpta
fuerit mors in victoriam, et mortale hoc induerit immortalitatem,
quod fiet carnis resurrectione, atque
illa immutatione quae promittitur justis, secundum
ejusdem apostoli praedicationem <note>(I Cor. XV, 42, 55)</note>:
fiat voluntas Dei et in terra, sicut in coelo: id est, ut
quemadmodum spiritus non resistit Deo, sequens et
faciens voluntatem ejus; ita et corpus non resistat
spiritui vel animae, quae nunc corporis infirmitate
vexatur, et in carnalem consuetudinem prona est:
quod erit summae pacis in vita aeterna, ut non solum
velle adjaceat nobis, sed etiam perficere bonum. <hi>Nunc
enim velle,</hi> inquit, <hi>adjacet mihi; perficere autem bonum
non:</hi> quia nondum in terra sicut in coelo, id est, nondum
in carne sicut in spiritu facta est voluntas Dei.
Nam et in miseria nostra fit voluntas Dei, cum ea
patimur per carnem, quae nobis mortalitatis jure debentur,
quam peccando meruit nostra natura: sed id
orandum est, ut sicut in coelo, ita et in terra fiat voluntas
Dei; id est, ut quemadmodum corde condelectamur
legi secundum interiorem hominem <note>(Rom. VII,
18, 22)</note>, ita etiam corporis immutatione facta, huic
nostrae delectationi nulla pars nostra terrenis doloribus
seu voluptatibus adversetur.</p>
        </div3>
<div3>
          <head>24.</head>
          <p>
 Nec illud a veritate abhorret, ut accipiamus, <hi>Fiat voluntas tua sicut in coelo et in terra,</hi> 
 sicut in ipso
Domino nostro Jesu Christo, ita et in Ecclesia: tanquam
in viro qui Patris voluntatem implevit, ita et in
femina quae illi desponsata est. Coelum enim et terra
convenienter intelligitur, quasi vir et femina; quoniam
terra coelo fecundante fructifera est.
</p>
          <p>CAPUT VII.--25. Quarta petitio est, <hi>Panem nostrum
<pb n="1280"/>
quotidianum da nobis hodie.</hi> Panis quotidianus,
aut pro iis omnibus dictus est, quae hujus vitae necessitatem
sustentant, de quo cum praeciperet, ait, <hi>Nolite cogitare de crastino;</hi> 
 ut ideo sit additum, <hi>de
nobis hodie:</hi> aut pro Sacramento corporis Christi,
quod quotidie accipimus: aut pro spirituali cibo, de
quo idem Dominus dicit, <hi>Operamini escam quae non
corrumpitur;</hi> et illud, <hi>Ego sum panis vitae, qui de coelo
descendi <note>(Joan. VI, 17, 41)</note>
            </hi>. Sed horum trium quid sit
probabilius, considerari potest. Nam forte quispiam
moveatur, cur oremus pro his adipiscendis quae huic
vitae sunt necessaria, veluti est victus et tegumentum,
cum ipse Dominus dicat, <hi>Nolite solliciti esse quid edatis,
vel quid induamini.</hi> An potest quisque de ea re
pro qua adipiscenda orat, non esse sollicitus; cum
tanta intentione animi oratio dirigenda sit, ut ad hoc
totum illud referatur quod de claudendis cubiculis dictum
est, et illud quod ait, <hi>Quaerite primum regnum
Dei et justitiam ejus, et haec omnia apponentur vobis?</hi> 
Non ait utique, Quaerite primum regnum Dei, et deinde
ista quaerite; sed, <hi>haec omnia,</hi> inquit, <hi>apponentur vobis,</hi> 
scilicet etiam non quaerentibus. Quomodo autem
recte dicatur non quaerere aliquis, quod ut accipiat
intentissime Deum deprecatur, nescio utrum inveniri
queat.</p>
        </div3>
<div3>
          <head>26.</head>
          <p>
 De Sacramento autem corporis Domini ut illi
non moveant quaestionem, qui plurimi in orientalibus
partibus, non quotidie coenae dominicae communicant,
cum iste panis quotidianus dictus sit: ut ergo illi taceant,
neque de hac re suam sententiam defendant
vel ipsa auctoritate ecclesiastica, quod sine scandalo
ista faciunt, neque ab eis qui ecclesiis praesunt facere
prohibentur, neque non obtemperantes damnantur;
unde probatur non hunc in illis partibus intelligi quotidianum
panem; nam magni peccati crimine arguerentur,
qui ex eo non accipiunt quotidie: sed ut de
istis, ut dictum est, nihil in aliquam partem disseramus,
illud certe debet occurrere cogitantibus, regulam
nos orandi a Domino accepisse, quam transgredi
non oportet vel addendo aliquid, vel praetereundo.
Quod cum ita sit, quis est qui audeat dicere, semel
tantum nos orare debere orationem dominicam; aut
certe etiam si iterum vel tertio, usque ad eam tantum
horam qua corpori Domini communicamus, postea
vero non sic orandum per reliquas partes diei? Non
enim jam dicere poterimus, <hi>da nobis hodie,</hi> quod
jam accepimus: aut poterit quisque cogere, ut
etiam ultima diei parte Sacramentum illud celebremus.</p>
        </div3>
<div3>
          <head>27.</head>
          <p>
 Restat igitur ut quotidianum panem accipiamus
spiritualem, praecepta scilicet divina, quae quotidie
oportet meditari et operari. Nam de ipsis Dominus
dicit, <hi>Operamini escam quae non corrumpitur.</hi> Quotidianus
autem iste cibus nunc dicitur, quamdiu ista
vita temporalis per dies decedentes succedentesque
peragitur. Et revera quamdiu nunc in superiora, nunc
in inferiora, id est, nunc in spiritualia, nunc in carnalia
<pb n="1281"/>
animi affectus alternat, tanquam ei qui aliquando
pascitur cibo, aliquando famem patitur; quotidie panis
necessarius est, quo reficiatur esuriens, et relabens
erigatur. Sicut itaque corpus nostrum in hac
vita, ante illam scilicet immutationem, cibo reficitur,
quia sentit dispendium: sic et animus, quoniam temporalibus
affectibus quasi dispendium ab intentione
Dei patitur, praeceptorum cibo reficiatur. <hi>Da nobis hodie</hi> 
autem dictum est, quamdiu dicitur hodie, id est,
in hac temporali vita. Sic enim cibo spirituali post
hanc vitam saturabimur in aeternum, ut non tunc dicatur
quotidianus panis; quia ibi temporis volubilitas,
quae diebus dies succedere facit, unde appelletur
quotidie, nulla erit. Ut autem dictum est, <hi>Hodie si vocem
ejus audieritis <note>(Psal. XCIV, 8)</note>
          </hi>; quod interpretatur
Apostolus in Epistola quae est ad Hebraeos, Quamdiu
dicitur hodie <note>(Hebr. III, 13)</note>: ita et hic accipiendum
est, <hi>Da nobis hodie.</hi> Si quis autem etiam de victu corporis
necessario, vel de Sacramento Dominici corporis
istam sententiam vult accipere, oportet ut conjuncte
accipiantur omnia tria; ut scilicet quotidianum
panem simul petamus, et necessarium corpori, et
sacratum visibilem, et invisibilem verbi Dei.
</p>
          <p>CAPUT VIII.--28. Sequitur quinta petitio, <hi>Et
dimitte nobis debita nostra, sicut et nos dimittimus debitoribus
nostris.</hi> Debita, peccata dici manifestum est,
vel illo quod ait idem Dominus, <hi>Non exies inde donec
reddas novissimum quadrantem <note>(Matth. V, 26)</note>
            </hi>; vel illo
quo debitores appellavit qui ei nuntiati sunt exstincti,
vel in ruina turris, vel quorum sanguinem Herodes
sacrificio miscuit. Dixit enim putare homines quod
illi ultra modum debitores essent, id est peccatores;
et addidit, <hi>Amen dico vobis, nisi poenitentiam egeritis,
similiter moriemini <note>(Luc. XIII, 1-5)</note>
            </hi>. Non hic ergo quisque
urgetur pecuniam dimittere debitoribus, sed quaecumque
in eum alius peccaverit. Nam pecuniam dimittere
illo potius jubemur praecepto, quod superius
dictum est, <hi>Si quis tibi tunicam tollere voluerit, et
judicio tecum contendere, remitte ei et vestimentum <note>(Matth. V, 40)</note>
            </hi>:
nec ibi necesse est omni pecuniario
debitori dimittere debitum, sed ei qui reddere noluerit,
in tantum ut velit etiam litigare; <hi>Servum autem
Domini,</hi> ut ait Apostolus, <hi>non oportet litigare <note>(II
Tim. II, 24)</note>
            </hi>. Qui ergo vel sponte vel conventus pecuniam
debitam reddere noluerit, dimittenda illi est.
Duas enim ob res nolet reddere, vel quod non habeat,
vel quod avarus sit reique alienae cupidus: utrumque
autem pertinet ad inopiam; nam illa inopia est rei
familiaris, haec animi. Quisquis itaque tali dimittit
debitum, inopi dimittit, opusque christianum operatur,
manente illa regula, ut in animo paratus sit amittere
quod sibi debetur. Nam si modeste ac leniter
omni modo egerit, ut sibi restituatur, non tam intendens
fructum pecuniae, quam ut hominem corrigat,
cui sine dubio perniciosum est habere unde reddat, et
non reddere; non solum non peccabit, sed proderit
etiam plurimum, ne ille dum alienam pecuniam lucrum
<pb n="1282"/>
facere vult, damnum fidei patiatur; quod tanto
est gravius, ut nulla sit comparatio. Ex quo intelligitur
etiam in ista quinta petitione, qua dicimus, <hi>Dimitte
nobis debita nostra,</hi> non de pecunia quidem dici;
sed de omnibus quae in nos quisque peccat, ac per
hoc etiam de pecunia. Peccat namque in te, qui tibi
pecuniam debitam, cum habeat unde reddat, recusat
reddere. Quod peccatum si non dimiseris, non poteris
dicere, <hi>Dimitte nobis, sicut et nos dimittimus:</hi> 
si autem ignoveris, vides etiam de pecunia dimittenda
admoneri eum cui tali prece orare praecipitur.</p>
        </div3>
<div3>
          <head>29.</head>
          <p>
 Illud sane tractari potest, ut quoniam dicimus, <hi>Dimitte nobis debita nostra, sicut et nos dimittimus,</hi> 
tunc convincamur contra istam regulam fecisse, si
eis non dimittamus, qui veniam petunt, quia et nos
veniam petentibus nobis a benignissimo Patre dimitti
volumus. Sed illo rursus praecepto, quo jubemur orare
pro inimicis nostris <note>(Matth. V, 44)</note>, non pro his
jubemur qui veniam petunt. Jam enim qui tales sunt,
non sunt inimici. Nullo modo autem quisquam vere
dixerit orare se pro eo cui non ignoverit. Quapropter
fatendum est omnia peccata dimittenda esse quae in
nos admittuntur, si volumus nobis a Patre dimitti
quae admittimus. Nam de vindicta superius, ut arbitror,
satis disputatum est <note>(Supra, lib. 1, ec. 19 et
20)</note>.
</p>
          <p>CAPUT IX.--30. Sexta petitio est, <hi>Et ne nos inferas
in tentationem.</hi> Nonnulli codices habent, <hi>inducas,</hi> quod
tantumdem valere arbitror: nam ex uno graeco quod
dictum est, <foreign xml:lang="greek">εἰσενέγκης,</foreign> utrumque translatum est. Multi
autem precando ita dicunt, <hi>Ne nos patiaris induci in
tentationem;</hi> exponentes videlicet quomodo dictum
sit, <hi>inducas.</hi> Non enim per seipsum inducit Deus, sed
induci patitur eum quem suo auxilio deseruerit, ordine
occultissimo ac meritis. Causis etiam saepe manifestis
dignum judicat ille quem deserat, et in tentationem
induci sinat. Aliud est autem induci in tentationem,
aliud tentari. Nam sine tentatione probatus esse
nullus potest, sive sibi ipsi, sicut scriptum est, <hi>Qui
non est tentatus, qualia scit <note>(Eccli. XXXIV, 9, 11)</note>
            </hi>? sive
alii, sicut Apostolus ait, <hi>Et tentationem vestram in carne
mea non sprevistis <note>(Galat. IV, 13, 14)</note>
            </hi>: hinc enim
eos firmos ipse cognovit, quod eis tribulationibus,
quae Apostolo secundum carnem acciderant, non sunt
a charitate deflexi. Nam Deo noti sumus et ante omnes
tentationes, qui scit omnia antequam fiant.</p>
        </div3>
<div3>
          <head>31.</head>
          <p>
 Quod itaque scriptum est, <hi>Tentat vos Dominus
Deus vester, ut sciat si diligitis eum <note>(Deut. XIII, 3)</note>
          </hi>;
illa locutione positum est, <hi>ut sciat,</hi> pro eo quod est,
ut scire vos faciat: sicut diem laetum dicimus, quod
laetos faciat: frigus pigrum, quod pigros facit; et innumerabilia
hujusmodi, quae sive in consuetudine loquendi,
sive in sermone doctorum, sive in Scripturis
sanctis reperiuntur. Quod non intelligentes haeretici
qui Veteri Testamento adversantur, velut ignorantiae
vitio notandum putant eum de quo dictum est, <hi>Tentat
vos Dominus Deus vester:</hi> quasi in Evangelio de Domino
scriptum non sit, <hi>Hoc autem dicebat tentans eum
<pb n="1283"/>
nam ipse sciebat quid esset facturus <note>(Joan. VI, 6)</note>
          </hi>. Si
enim noverat cor ejus quem tentabat, quid est quod
voluit videre tentando? Sed profecto illud factum est,
ut ipse sibi notus fieret qui tentabatur, suamque desperationem
condemnaret, saturatis turbis de pane
Domini, qui eas non habere quod ederent existimaverat.</p>
        </div3>
<div3>
          <head>32.</head>
          <p>
 Non ergo hic oratur, ut non tentemur, sed ut
non inferamur in tentationem: tanquam si quispiam
cui necesse est igne examinari, non oret ut igne non
contingatur, sed ut non exuratur. Vasa enim figuli
probat fornax, et homines justos tentatio tribulationis <note>(Eccli. XXVII, 6)</note>.
Joseph ergo tentatus est illecebra
stupri, sed non est illatus in tentationem <note>(Gen.
XXXIX, 7-12)</note>: Susanna tentata est, nec ipsa inducta
vel illata in tentationem <note>(Dan. XIII, 19-24)</note>; multique
alii utriusque sexus: sed Job maxime, cujus admirabilem
stabilitatem in Deo Domino suo, cum illi haeretici
hostes Veteris Testamenti ore sacrilego irridere voluerint,
illud prae caeteris ventilant, quod satanas petierit
eum tentandum <note>(Job I, 11)</note>. Quaerunt enim ab
imperitis hominibus talia intelligere nequaquam valentibus,
quomodo satanas cum Deo loqui potuerit:
non intuentes (non enim possunt, cum superstitione
et contentione caecati sint) Deum non loci spatium
mole corporis occupare; et sic alibi esse, alibi non
esse, vel certe hic habere partem aliam, et alibi aliam:
sed majestate ubique praesto esse, non per partes divisum,
sed ubique perfectum. Quod si carnaliter intuentur
quod dictum est, <hi>Coelum mihi thronus est, et
terra scabellum pedum meorum <note>(Isai. LXVI, 1)</note>
          </hi>; cui loco
et Dominus attestatur dicens, <hi>Non juretis, neque
per coelum, quia thronus Dei est; neque per terram,
quia scabellum est pedum ejus <note>(Matth. V, 34-35)</note>
          </hi>: quid
mirum si in terra diabolus constitutus, ante pedes Dei
stetit, et coram illo aliquid locutus est? Nam quando
illi valent intelligere, nullam esse animam, quamvis
perversam, quae tamen ullo modo ratiocinari potest,
in cujus conscientia non loquatur Deus? Quis enim
scripsit in cordibus hominum naturalem legem, nisi
Deus? De qua lege Apostolus ait: <hi>Cum enim Gentes,
quae Legem non habent, naturaliter quae legis sunt faciunt,
hi Legem non habentes ipsi sibi sunt lex, qui ostendunt
opus legis scriptum in cordibus suis, contestante
conscientia ipsorum, et inter se invicem cogitationum
accusantium, aut etiam excusantium, in die qua judicabit
Dominus occulta hominum <note>(Rom. II, 14-16)</note>
          </hi>. Quapropter
si omnis anima rationalis etiam cupiditate caecata,
tamen cum cogitat et ratiocinatur, quidquid in
ea ratiocinatione verum est, non ei tribuendum est,
sed ipsi lumini veritatis, a quo vel tenuiter pro sui
capacitate illustratur, ut verum aliquid in ratiocinando
sentiat; quid mirum si diaboli anima prava cupiditate
perversa, quidquid tamen verum de justo viro
cogitavit, cum eum tentare vellet, ipsius Dei voce, id
est, ipsius veritatis voce audisse perhibetur? Quidquid
autem falsum, illi cupiditati tribuitur, qua diaboli
nomen accepit. Quanquam etiam per creaturam corporalem
atque visibilem Deus plerumque locutus est
<pb n="1284"/>
seu bonis seu malis, tanquam omnium Dominus et
rector, et pro cujusque rei meritis ordinator: sicut
per Angelos, qui hominum quoque aspectibus apparuerunt;
et per Prophetas dicentes, Haec dicit Dominus.
Quid ergo mirum, si quanquam non in ipsa cogitatione,
per aliquam certe creaturam tali operi accommodatam
Deus locutus cum diabolo dicitur?</p>
        </div3>
<div3>
          <head>33.</head>
          <p>
 Nec dignitatis esse arbitrentur, et quasi justitia
meritum, quod cum illo Deus locutus est: quoniam locutus
est cum anima angelica, quanquam stulta et cupida,
tanquam si loqueretur cum anima humana stulta et cupida.
Aut ipsi dicant quomodo locutus est cum illo divite,
cujus cupiditatem stultissimam arguere voluit, dicens: <hi>Stulte, hac nocte anima tua expostulatur a te; haec quae
praeparasti, cujus erunt 
 <note>(Luc. XII, 20)</note>
          </hi>? Certe hoc
ipse Dominus in Evangelio dicit, cui haeretici isti, velint,
nolint, colla submittunt. Si autem hoc moventur,
quod tentandum justum satanas petit a Deo; non ego
expono quare sit factum, sed ipsos cogo exponere
quare sit dictum in Evangelio ab ipso Domino discipulis, <hi>Ecce satanas petiit vos vexare quomodo triticum:</hi> 
et Petro ait, <hi>Ego autem postulavi ne deficiat fides tua <note>(Id. XXII, 31, 32)</note>
          </hi>.
Cum autem hoc exponunt mihi,
simul illud quod a me quaerunt exponunt sibi. Si vero
non valuerint hoc exponere, non audeant id quod in
Evangelio sine offensione legunt, in aliquo libro
cum temeritate culpare.</p>
        </div3>
<div3>
          <head>34.</head>
          <p>
 Fiunt igitur tentationes per satanam non potestate
ejus, sed permissu Domini, ad homines aut pro
suis peccatis puniendos, aut pro Domini misericordia
probandos et exercendos. Et interest plurimum in
qualem quisque tentationem incidat. Non enim in talem
incidit Judas, qui vendidit Dominum, in qualem
incidit Petras, cum territus Dominum negavit. Sunt
etiam tentationes humanae, credo, cum bono quisque
animo, secundum humanam tamen fragilitatem, in
aliquo consilio labitur, aut irritatur in fratrem studio
corrigendi, paulo tamen amplius quam christiana
tranquillitas postulat: de quibus Apostolus dicit, <hi>Tentatio vos non apprehendat, nisi humana;</hi> 
 cum idem
dicat, <hi>Fidelis Deus, qui vos non sinat tentari supra quam
potestis ferre; sed faciet cum tentatione etiam proventum,
ut possitis tolerare <note>(I Cor. X, 13)</note>
          </hi>. In qua sententia
satis ostendit non id nobis orandum esse ut non tentemur,
sed ne in tentationem inducamur. Inducimur
enim, si tales acciderint quas ferre non possumus.
Sed cum tentationes periculosae in quas inferri atque
induci perniciosum est, aut prosperis rebus temporalibus,
aut adversis oriantur, nemo frangitur adversarum
molestia, qui prosperarum delectatione non
capitur.</p>
        </div3>
<div3>
          <head>35.</head>
          <p>
 Ultima et septima petitio est, <hi>Sed libera nos a
malo.</hi> Orandum est enim ut non solum non inducamur
in malum, quo caremus, quod sexto loco petitur;
sed ab illo etiam liberemur, quo jam inducti sumus.
Quod cum factum fuerit, nihil remanebit formidolosum,
nec omnino metuenda erit ulla tentatio. Quod
tamen in hac vita quamdiu istam mortalitatem circumferimus,
<pb n="1285"/>
in quam serpentina persuasione inducti
sumus, non sperandum est posse fieri; sed tamen
aliquando futurum sperandum est, et haec est spes
quae non videtur: de qua cum loqueretur Apostolus,
ait, <hi>Spes autem quae videtur, non est spes <note>(Rom. VIII,
24)</note>
          </hi>. Sed tamen sapientia, quae in hac quoque vita
concessa est, fidelibus servis Dei non est desperanda.
Ea est autem, ut id quod Domino revelante fugiendum
esse intellexerimus, cautissima vigilantia fugiamus;
et id quod Domino revelante appetendum esse intellexerimus,
flagrantissima charitate appetamus. Ita
enim reliquo mortalitatis hujus onere ipsa morte deposito,
ex omni hominis parte opportuno tempore
perficietur beatitudo, quae in hac vita inchoata est,
et cui capessendae atque obtinendae aliquando nunc
omnis conatus impenditur.
</p>
          <p>CAPUT X.--36. Sed harum septem petitionum
consideranda et commendanda distinctio est. Nam
cum vita nostra temporaliter nunc agatur, atque speretur
aeterna, et cum aeterna priora sint dignitate,
quamvis temporalibus prius actis ad illa transeatur;
trium primarum petitionum impetrationes quanquam
in hac vita, quae isto saeculo agitur, exordium capiant
(nam et sanctificatio nominis Dei ab ipso humilitatis
Domini adventu agi coepit; et adventus regni ejus,
quo in claritate venturus est, non jam finito saeculo,
sed in fine saeculi manifestabitur; et perfectio voluntatis
ejus, sicut in coelo et in terra, sive justos et
peccatores coelum et terram intelligas, sive spiritum
et carnem, sive Dominum et Ecclesiam, sive omnia
simul, ipsa perfectione nostrae beatitudinis, et ideo
saeculi terminatione complebitur), tamen omnia tria
in aeternum manebunt. Nam et sanctificatio nominis
Dei sempiterna erit, et regni ejus nullus est finis, et
perfectae nostrae beatitudini aeterna vita promittitur.
Permanebunt ergo ista tria consummata atque cumulata
in illa vita quae nobis promittitur.</p>
        </div3>
<div3>
          <head>37.</head>
          <p>
 Reliqua vero quatuor quae petimus, ad temporalem
istam vitam pertinere mihi videntur. Quorum
primum est, <hi>Panem nostrum quotidianum da nobis
hodie.</hi> Hoc ipso enim quod dictus est quotidianus
panis, sive spiritualis significetur, sive in Sacramento
aut in victu isto visibilis, ad hoc tempus pertinet,
quod appellavit <hi>hodie:</hi> non quia spiritualis cibus non
est sempiternus; sed quia iste qui quotidianus dictus
est in Scripturis, sive in strepitu sermonis, sive quibusque
temporalibus signis exhibetur animae: quae
omnia tunc utique non erunt, cum omnes erunt docibiles
Deo <note>(Isai. LIV, 13; Joan. VI, 45)</note>, et ipsam
ineffabilem lucem veritatis non motu corporum significantes,
sed puritate mentis haurientes. Nam fortasse
et propterea panis dictus est, non potus, quia panis
frangendo atque mandendo, in alimentum convertitur,
sicut Scripturae aperiendo et disserendo animam pascunt;
potus vero paratus, sicuti est, transit in corpus:
ut isto tempore panis sit veritas, cum quotidianus
panis dicitur; tunc autem potus, cum nullo labore
disputandi et sermocinandi, quasi frangendi atque
mandendi, opus erit, sed solo haustu sincerae et perspicuae
<pb n="1286"/>
veritatis. Et peccata nunc nobis dimittuntur,
et nunc dimittimus; quae harum quatuor reliquarum
secunda petitio est: tunc autem nulla erit venia
peccatorum, quia nulla peccata. Et tentationes temporalem
istam vitam infestant; non autem erunt, cum
perfectum erit quod dictum est, <hi>Abscondes eos in abscondito
vultus tui <note>(Psal. XXX, 21)</note>
          </hi>. Et malum, a quo
liberari optamus, et ipsa liberatio a malo ad hanc
utique vitam pertinet, quam et justitia Dei mortalem
meruimus, et unde ipsius misericordia liberamur.
</p>
          <p>CAPUT XI.--38. Videtur etiam mihi septenarius
iste numerus harum petitionum congruere illi septenario
numero, ex quo totus iste sermo manavit. Si
enim timor Dei est quo beati sunt pauperes spiritu,
quoniam ipsorum est regnum coelorum; petamus ut
sanctificetur in hominibus nomen Dei, timore casto
permanente in saecula saeculorum <note>(Psal. XVIII, 10)</note>.
Si pietas est qua beati sunt mites, quoniam ipsi haereditate
possidebunt terram; petamus ut veniat regnum
ejus, sive in nos ipsos, ut mitescamus, nec ei resistamus;
sive de coelo in terras in claritate adventus
Domini, quo nos gaudebimus, et laudabimur, dicente
illo, <hi>Venite, benedicti Patris mei, accipite regnum
quod vobis paratum est ab origine mundi <note>(Matth. XXV,
34)</note>
            </hi>. <hi>In Domino</hi> enim, inquit propheta, <hi>laudabitur
anima mea; audiant mites, et jucundentur <note>(Psal. XXXIII,
2)</note>
            </hi>. Si scientia est qua beati sunt qui lugent, quoniam
ipsi consolabuntur; oremus ut fiat voluntas ejus sicut
in coelo et in terra, quia cum corpus tanquam terra,
spiritui tanquam coelo, summa et tota pace consenserit,
non lugebimus: nam nullus alius hujus temporis
luctus est, nisi cum adversum se ista confligunt,
et cogunt nos dicere, <hi>Video aliam legem in membris
meis, repugnantem legi mentis meae;</hi> et luctum nostrum
lacrymosa voce testari, <hi>Miser ego homo, quis me liberabit
de corpore mortis ejus <note>(Rom. VII, 23, 24)</note>
            </hi>? Si
fortitudo est qua beati sunt qui esuriunt et sitiunt
justitiam, quoniam ipsi saturabuntur; oremus ut panis
noster quotidianus detur nobis hodie, quo fulti
atque sustentati, ad plenissimam illam saturitatem
venire possimus. Si consilium est quo beati sunt misericordes,
quoniam ipsorum miserebitur; dimittamus
debita debitoribus nostris, et oremus ut nobis
nostra dimittantur. Si intellectus est quo beati sunt
mundi corde, quoniam ipsi Deum videbunt; oremus
non induci in tentationem, ne habeamus duplex cor,
non appetendo simplex bonum, quo referamus omnia
quae operamur, sed simul temporalia et terrena sectando.
Tentationes enim de his rebus quae graves
et calamitosae videntur hominibus, non in nos valent,
si non valeant illae quae blanditiis earum rerum accidunt,
quas homines bonas et laetandas putant. Si
sapientia est qua beati sunt pacifici, quoniam ipsi
filii Dei vocabuntur <note>(Matth. V, 3-9)</note>; oremus ut liberemur
a malo: ipsa enim liberatio liberos nos faciet,
id est filios Dei, ut spiritu adoptionis clamemus, <hi>Abba,
<pb n="1287"/>
Pater <note>(Rom. VIII, 15, et Galat. IV, 6)</note>
            </hi>.</p>
        </div3>
<div3>
          <head>39.</head>
          <p>
 Sane non negligenter praetereundum est quod
ex omnibus iis sententiis, quibus nos orare Dominus
praecepit, eam potissimum commendandam esse judicavit,
quae pertinet ad dimissionem peccatorum: in
qua nos misericordes esse voluit, quod unum est
consilium miserias evadendi. In nulla enim alia sententia
sic oramus, ut quasi paciscamur cum Deo:
dicimus enim, <hi>Dimitte nobis sicut et nos dimittimus.</hi> In
qua pactione si mentimur, totius orationis nullus est
fructus. Sic enim dicit: <hi>Si enim dimiseritis hominibus
delicta eorum, dimittet et vobis Pater vester qui in coelis
est. Si autem non dimiseritis hominibus, neque Pater
vester dimittet vobis peccata vestra.</hi> 
</p>
          <p>CAPUT XII.--40. Sequitur de jejunio praeceptum,
pertinens ad eamdem cordis mundationem, de qua
nunc agitur. Nam et in hoc opere cavendum est ne
subrepat aliqua ostentatio et appetitus laudis humanae,
qui duplicet cor, et non sinat mundum et simplex
esse ad intelligendum Deum. « Cum autem jejunatis,
inquit, nolite fieri, sicut hypocritae, tristes: exterminant
enim vultum suum, ut videantur hominibus jejunantes.
Amen dico vobis, perceperunt mercedem
suam. Vos autem jejunantes ungite capita vestra, et
facies vestras lavate, ne videamini hominibus jejunantes,
sed Patri vestro qui est in abscondito: et
Pater vester qui videt in abscondito, reddet vobis. » 
Manifestum est his praeceptis omnem nostram intentionem
in interiora gaudia dirigi, ne foris quaerentes
mercedem huic saeculo conformemur, et amittamus
promissionem tanto solidioris atque firmioris, quanto
interioris beatitudinis, qua nos elegit Deus conformes
fieri imaginis Filii ejus <note>(Rom. VIII, 29)</note>.</p>
        </div3>
<div3>
          <head>41.</head>
          <p>
 In hoc autem capitulo maxime animadvertendum
est, non in solo rerum corporearum nitore atque
pompa, sed etiam in ipsis sordibus luctuosis esse
posse jactantiam; et eo periculosiorem, quo sub
nomine servitutis Dei decipit. Qui ergo immoderato
cultu corporis atque vestitus vel caeterarum rerum
nitore praefulget, facile convincitur rebus ipsis, pomparum
saeculi esse sectator, nec quemquam fallit
dolosa imagine sanctitatis: qui autem in professione
Christianitatis inusitato squalore ac sordibus intentos
in se oculos hominum facit, cum id voluntate facit,
non necessitate patitur, caeteris ejus operibus potest
conjici utrum hoc contemptu superflui cultus, an ambitione
aliqua faciat; quia et sub ovina pelle cavendos
lupos Dominus praecepit; sed <hi>ex fructibus,</hi> inquit, <hi>eorum cognoscetis eos.</hi> 
 Cum enim coeperint aliquibus
tentationibus ea ipsa illis subtrahi vel negari, quae
isto velamine vel consecuti sunt, vel consequi cupiunt,
tunc necesse est appareat utrum lupus in ovina pelle
sit, an ovis in sua. Non enim propterea ornatu superfluo
debet aspectus hominum mulcere christianus,
quia illum parcum habitum ac necessarium etiam simulatores
saepius usurpant, ut incautos decipiant:
quia et illae oves non debent pelles suas deponere, si
aliquando eis lupi se contegunt.</p>
        </div3>
<div3>
          <head>42.</head>
          <p>
 Quaeri ergo solet quid sit quod ait, <hi>Vos autem
<pb n="1288"/>
cum jejunatis, ungite capita vestra, et facies vestras lavate,
ne videamini hominibus jejunantes.</hi> Non enim
quispiam recte praeceperit, quamvis faciem quotidiana
consuetudine lavemus, unctis etiam capitibus cum
jejunamus, nos esse debere. Quod si turpissimum
omnes fatentur, intelligendum est hoc praeceptum
ungendi caput, et faciem lavandi, ad interiorem hominem
pertinere. Ungere ergo caput, ad laetitiam
pertinet; lavare autem faciem, ad munditiam: et ideo
caput ungit qui laetatur interius mente atque ratione.
Hoc enim recte accipimus caput, quod in anima
praeeminet, et quo caetera hominis regi et gubernari
manifestum est. Et hoc facit qui non foris quaerit laetitiam,
ut de laudibus hominum carnaliter gaudeat.
Caro enim quae subjecta esse debet, nullo modo est
totius naturae humanae caput. <hi>Nemo</hi> quidem <hi>unquam
carnem suam odio habuit,</hi> sicut Apostolus dicit, cum
de diligenda uxore praecipit <note>(Ephes. V, 25-33)</note>: sed
caput mulieris vir, cui viro caput est Christus <note>(I Cor.
XI, 3)</note>. Interius ergo gaudeat in jejunio suo, eo ipso
quo sic se jejunando avertit a voluptate saeculi ut sit
subditus Christo, qui secundum hoc praeceptum caput
unctum habere desiderat. Ita enim et faciem lavabit,
id est, cor mundabit, quo visurus est Deum, non interposito
velamine propter infirmitatem contractam
de sordibus; sed firmus et stabilis, quoniam mundus
et simplex. <hi>Lavamini,</hi> inquit, <hi>mundi estote, auferte nequitias
ab animis vestris, atque a conspectu oculorum
meorum <note>(Isai. I, 16)</note>
          </hi>. Ab his igitur sordibus facies
nostra lavanda est, quibus Dei aspectus offenditur. Nos
enim revelata facie gloriam Domini speculantes, in
eamdem imaginem transformabimur <note>(II Cor. III, 18)</note>.</p>
        </div3>
<div3>
          <head>43.</head>
          <p>
 Saepe etiam cogitatio necessariarum rerum ad
istam vitam pertinentium, sauciat et sordidat interiorem
oculum nostrum; et plerumque cor duplicat, ut
ea quae videmur cum hominibus recte facere, non eo
corde faciamus quo Dominus praecipit, id est, non
quia eos diligimus, sed quia commodum ab eis aliquod
propter necessitatem praesentis vitae adipisci
volumus. Debemus autem benefacere illis propter salutem
ipsorum aeternam, non propter temporale commodum
nostrum. Inclinet ergo Deus cor nostrum in
testimonia sua, et non in emolumentum <note>(Psal. CXVIII,
36)</note>. Finis enim praecepti est charitas de corde puro,
et conscientia bona, et fide non ficta <note>(I Tim. I, 5)</note>.
Qui autem propter suam in hac vita necessitatem
fratri consulit, non utique charitate consulit; quia
non illi, quem debet tanquam seipsum diligere, sed
sibi consulit: vel potius nec sibi; quandoquidem
hinc sibi facit duplex cor, quo impeditur ad videndum
Deum; in qua sola visione beatitudo est certa atque
perpetua.
</p>
          <p>CAPUT XIII.--44. Recte ergo sequitur, et praecipit,
qui mundando cordi nostro instat, dicens:
 « Nolite vobis condere thesauros in terra, ubi tinea
et comestura exterminant, et ubi fures effodiunt et
<pb n="1289"/>
furantur: thesaurizate autem vobis thesauros in
coelo, ubi neque tinea neque comestura exterminant,
et ubi fures non effodiunt nec furantur. Ubi enim est
thesaurus tuus, ibi erit et cor tuum. »  Ergo si in
terra erit cor, id est, si eo corde quisque operetur
aliquid, ut terrenum commodum adipiscatur, quomodo
erit mundum, quod in terra volutatur? Si autem
in coelo, mundum erit, quia munda sunt quaecumque
coelestia. Sordescit enim aliquid, cum inferiori miscetur
naturae, quamvis in suo genere non sordidae;
quia etiam de puro argento sordidatur aurum, si
misceatur: ita et animus noster terrenorum cupiditate
sordescit, quamvis ipsa terra in suo genere atque
ordine munda sit. Coelum autem hoc loco non corporeum
acceperimus, quia omne corpus pro terra
habendum est. Totum enim mundum debet contemnere,
qui sibi thesaurizat in coelo. In illo ergo coelo
de quo dictum est, <hi>Coelum coeli Domino <note>(Psal. CXIII,
16)</note>
            </hi>, id est in firmamento spirituali, non enim in eo quod
transiet, constituere et collocare debemus thesaurum
nostrum et cor nostrum, sed in eo quod semper manet:
coelum autem et terra transient <note>(Matth. XXIV, 35)</note>.</p>
        </div3>
<div3>
          <head>45.</head>
          <p>
 Et hic manifestat de mundando corde se cuncta
ista praecipere, cum dicit:  « Lucerna corporis tui
oculus tuus est. Si ergo oculus tuus simplex fuerit,
totum corpus tuum lucidum erit. Si autem oculus tuus
nequam est, totum corpus tuum tenebrosum erit. Si
ergo lumen quod in te est, tenebrae sunt, tenebrae
quantae? »  Qui locus sic intelligendus est, ut noverimus
omnia opera nostra tunc esse munda et placere
in conspectu Dei, si fiant simplici corde, id est, intentione
superna fine illo charitatis; quia et plenitudo
legis charitas <note>(Rom. XIII, 10)</note>. Oculum ergo hic
accipere debemus ipsam intentionem qua facimus
quidquid facimus: quae si munda fuerit et recta, et
illud aspiciens quod aspiciendum est; omnia opera
nostra, quae secundum eam operamur, necesse est
bona sint. Quae omnia opera totum corpus appellavit;
quia et Apostolus membra nostra dicit quaedam opera,
quae improbat, et mortificanda praecipit dicens, <hi>Mortificate ergo membra vestra quae sunt super terram,
fornicationem, immunditiam, avaritiam 
 <note>(Coloss. III, 5)</note>
          </hi>,
et caetera talia.</p>
        </div3>
<div3>
          <head>46.</head>
          <p>
 Non ergo quid quisque faciat, sed quo animo
faciat, considerandum est. Hoc est enim lumen in
nobis, quia hoc nobis manifestum est bono animo
nos facere quod facimus: omne enim quod manifestatur,
lumen est <note>(Ephes. V, 13)</note>. Nam ipsa facta quae ad
hominum societatem a nobis procedunt, incertum habent
exitum; et ideo tenebras eas vocavit. Non enim
novi, cum pecuniam porrigo indigenti et petenti,
quid inde aut facturus sit, aut passurus; et fieri potest
ut vel faciat ex ea, vel propter eam patiatur aliquid
mali, quod ego cum darem, non evenire voluerim,
neque hoc animo dederim. Itaque si bono animo feci,
quod mihi cum facerem, notum erat, et ideo lumen
vocatur; illuminatur etiam factum meum, qualemcumque
<pb n="1290"/>
exitum habuerit: qui exitus quoniam incertus
et ignotus est, tenebrae appellatae sunt. Si autem
malo animo feci, etiam ipsum lumen tenebrae sunt.
Lumen enim dicitur, quia novit quisque quo animo
faciat, etiam cum malo animo facit: sed ipsum lumen
tenebrae sunt, quia non in superna dirigitur simplex
intentio, sed ad inferiora declinatur, et duplici corde
quasi umbram facit. <hi>Si ergo lumen quod in te est, tenebrae
sunt, tenebrae quantae?</hi> hoc est, Si ipsa cordis
intentio, qua facis quod facis, quae tibi nota est, sordidatur
appetitu rerum terrenarum et temporalium,
atque caecatur; quanto magis ipsum factum, cujus
incertus est exitus, sordidum et tenebrosum est?
quia etsi bene alicui proveniat, quod tu non recta et
munda intentione facis; quomodo tu feceris, tibi imputatur,
non quomodo illi provenerit.
</p>
          <p>CAPUT XIV.--47. Quod autem sequitur, et dicit, <hi>Nemo potest duobus dominis servire,</hi> 
 ad hanc ipsam
intentionem referendum est, quod consequenter exponit,
dicens: <hi>Aut enim unum odio habebit, et alterum
diliget; aut alterum patietur, et alterum contemnet.</hi> 
Quae verba diligenter consideranda sunt: nam qui
sint duo domini, deinceps ostendit, cum dicit, <hi>Non
potestis Deo servire et mammonae.</hi> Mammona apud
Hebraeos divitiae appellari dicuntur. Congruit et punicum
nomen: nam lucrum, punice mammon dicitur.
Sed qui servit mammonae, illi utique servit, qui
rebus istis terrenis merito suae perversitatis praepositus,
magistratus hujus saeculi a Domino dicitur <note>(Joan. XII, 31, et XIV, 30)</note>.
 <hi>Aut</hi> ergo hunc <hi>odio habebit</hi> 
homo, <hi>et alterum diliget,</hi> id est, Deum; <hi>aut
alterum patietur, et alterum contemnet.</hi> Patitur enim
durum et perniciosum dominum, quisquis servit
mammonae; sua enim cupiditate implicatus, subditur
diabolo: et non eum diligit; quis enim est qui diligat
diabolum? sed tamen patitur: sicut in majore aliqua
domo, qui ancillae alienae conjunctus est, propter
cupiditatem suam duram patitur servitutem, etiam si
non diligat eum, cujus ancillam diligit.</p>
        </div3>
<div3>
          <head>48.</head>
          <p>
 <hi>Alterum autem contemnet,</hi> dixit; non, odio habebit.
Nullius enim fere conscientia Deum odisse potest: 
contemnit autem, id est non timet eum, quasi
de ejus bonitate securus est. Ab hac negligentia et
perniciosa securitate revocat Spiritus sanctus, cum
per Prophetam dicit, <hi>Fili, ne adjicias peccatum super
peccatum, et dicas, Miseratio Dei magna est <note>(Eccli. V,
5, 6)</note>
          </hi>; et, <hi>Ignoras quia patientia Dei ad poenitentiam te
invitat <note>(Rom. II, 4)</note>
          </hi>? Cujus enim tanta misericordia
commemorari potest, quam ejus qui omnia donat peccata
conversis, et oleastrum facit participem pinguedinis
olivae? et cujus tanta severitas, quam ejus qui
naturalibus ramis non pepercit, sed propter infidelitatem
fregit illos <note>(Id. XI, 17-24)</note>? Sed quisquis vus
diligere Deum, et cavere ne offendat, non se arbitretur
duobus dominis posse servire, et intentionem
cordis sui rectam ab omni duplicitate explicet: ita
enim sentiet de Domino in bonitate, et in simplicitate
<pb n="1291"/>
cordis quaeret illum <note>(Sap. I, 1)</note>.
</p>
          <p>CAPUT XV.--49. <hi>Ideo,</hi> inquit, <hi>dico vobis, non habere
sollicitudinem animae vestrae quid edatis, neque corpori vestro
quid induatis.</hi> Ne forte, quamvis jam superflua non
quaerantur, propter ipsa necessaria cor duplicetur, et
ad ipsa conquirenda nostra detorqueatur intentio, cum
aliquid quasi misericorditer operamur; id est, ut cum
consulere alicui videri volumus, nostrum emolumentum
ibi potius, quam illius utilitatem attendamus: et
ideo nobis non videamur peccare, quia non superflua,
sed necessaria sunt quae consequi volumus. Dominus
autem admonet ut meminerimus multo amplius nobis
Deum dedisse, quod nos fecit et composuit ex anima
et corpore, quam est alimentum atque tegumentum,
quorum cura nos duplicare cor non vult. <hi>Nonne,</hi> inquit, <hi>anima plus est quam esca?</hi> 
 Ut tu intelligas cum qui
dedit animam, multo facilius escam esse daturum. <hi>Et
corpus quam vestimentum,</hi> id est, plus est: ut similiter
intelligas, eum qui corpus dedit, multo facilius
daturum esse vestimentum.</p>
        </div3>
<div3>
          <head>50.</head>
          <p>
 Quo loco quaeri solet utrum ad animam cibus
iste pertineat, cum anima incorporea sit, iste autem
cibus corporeus. Sed animam hoc loco pro ista vita
positam noverimus, cujus retinaculum est alimentum
istud corporeum. Secundum hanc significationem dictum
est etiam illud: <hi>Qui amat animam suam, perdet
illam <note>(Joan. XII, 25)</note>
          </hi>. Quod nisi de hac vita acceperimus,
quam oportet pro regno Dei perdere, quod potuisse
Martyres claruit, contrarium hoc praeceptum
erit illi sententiae qua dictum est:  « Quid prodest homini,
si totum mundum lucretur, animae autem suae
detrimentum faciat »  <note>(Matth. XVI, 26)</note>?</p>
        </div3>
<div3>
          <head>51.</head>
          <p>
 « Respicite, inquit, volatilia coeli, quoniam non
serunt, neque metunt, neque congregant in horrea;
et Pater vester coelestis pascit illa: nonne vos pluris
estis illis? »  id est, carius vos valetis. Quia utique
rationale animal, sicuti est homo, sublimius ordinatum
est in rerum natura, quam irrationabilia, sicut
sunt aves. « Quis autem, vestrum curans, inquit, potest
adjicere ad staturam suam cubitum unum? Et de
vestimento quid solliciti estis? id est, cujus potestate
atque dominatu factum est ut ad hanc staturam corpus
vestrum perduceretur, ejus providentia etiam vestiri
potest; non autem vestra cura factum esse ut ad hanc
staturam veniret corpus vestrum, ex hoc intelligi potest,
quod si curetis, et velitis adjicere unum cubitum
huic staturae, non potestis: illi ergo etiam tegendi
corporis curam relinquite, cujus videtis cura factum
esse ut tantae staturae corpus habeatis.</p>
        </div3>
<div3>
          <head>52.</head>
          <p>
 Dandum autem erat etiam documentum propter
vestimentum, sicut datum est propter alimentum.
Itaque sequitur, et dicit:  « Considerate lilia agri quomodo
crescunt; non laborant neque nent: dico autem
vobis quia nec Salomon in omni gloria sua sic vestitus
est ut unum ex his. Si autem fenum agri, quod
hodie est et cras in clibanum mittitur, Deus sic vestit;
quanto magis ergo vos, modicae fidei? »  Sed ista documenta
non sicut allegoriae discutienda sunt, ut
quaeramus quid significent aves coeli, aut lilia agri;
<pb n="1292"/>
posita sunt enim, ut de rebus minoribus majora persuaderentur:
sicuti illud est de judice qui nec Deum
timebat, nec hominem reverebatur, et tamen saepe
interpellanti viduae cessit, ut ejus causam consideraret;
non propter pietatem aut humanitatem, sed ne
taedium pateretur. Non enim ullo modo ille injustus
judex personam Dei allegorice sustinet: sed tamen
quantum Deus, qui bonus est et justus. curet deprecantes
se, hinc conjici Dominus voluit, quod nec injustus
homo eos qui illum assiduis precibus tundunt,
vel propter taedium devitandum, potest contemnere <note>(Luc. XVIII, 2-8)</note>.
</p>
          <p>CAPUT XVI.--53. « Nolite ergo, inquit, solliciti esse,
dicentes. Quid edemus, aut quid bibemus, aut quid vestiemur:
haec enim omnia Gentes quaerunt. Scit enim Pater
vester quia horum omnium indigetis. Quaerite ergo
primum regnum Dei et justitiam ejus, et haec omnia apponentur
vobis. »  Hic manifestissime ostendit non haec
esse appetenda, tanquam talia bona nostra, ut propter
ipsa debeamus bene facere, si quid facimus, sed tamen
esse necessaria. Quid enim intersit inter bonum
quod appetendum est, et necessarium quod sumendum
est, hac sententia declaravit, cum ait,  « Quaerite
primum regnum Dei et justitiam ejus, et haec omnia
apponentur vobis. »  Regnum ergo et justitia Dei bonum
nostrum est, et hoc appetendum, et ibi finis constituendus,
propter quod omnia faciamus quaecumque
facimus. Sed quia in hac vita militamus, ut ad illud
regnum pervenire possimus, quae vita sine his necessariis
agi non potest;  « Apponentur vobis haec, »  inquit,
 « sed vos regnum Dei et justitiam ejus primum quaerite. » 
Cum enim dixit illud  « primum, »  significavit quia hoc
posterius quaerendum est, non tempore, sed dignitate:
illud tanquam bonum nostrum, hoc tanquam necessarium
nostrum; necessarium autem propter illud bonum.</p>
        </div3>
<div3>
          <head>54.</head>
          <p>
 Neque enim, verbi gratia, ideo debemus evangelizare,
ut manducemus; sed ideo manducare, ut
evangelizemus: nam si propterea evangelizamus, ut
manducemus, vilius habemus Evangelium quam cibum;
et erit jam bonum nostrum in manducando,
necessarium autem in evangelizando. Quod etiam
Apostolus prohibet, cum dicit licere sibi quidem, et
permissum esse a Domino, ut qui Evangelium annuntiant,
de Evangelio vivant, id est, de Evangelio
habeant ea quae huic vitae sunt necessaria; sed tamen
se non esse abusum hac potestate. Erant enim multi
qui occasionem habere cupiebant acquirendi et vendendi
Evangelium, quibus cam volens amputare Apostolus,
manibus suis victum suum toleravit <note>(Act. XX,
34)</note>. De his enim alio loco dicit,  « Ut amputem occasionem,
iis qui quaerunt occasionem »  <note>(II Cor. XI, 12)</note>.
Quanquam etiam si, ut caeteri boni apostoli, permissu
Domini de Evangelio viveret, non ideo in eo victu
constitueret finem evangelizandi, sed magis ipsius
victus sui finem in Evangelio collocaret: id est, ut
superius dixi, non ideo evangelizaret, ut perveniret
ad cibum, et si qua sunt alia necessaria; sed ideo
ista sumeret, ut illud impleret, ne non volens, sed necessitate
evangelizaret. Hoc enim improbat, cum dicit:
<pb n="1293"/>
 « Nescitis quoniam qui in templo operantur, quae de
templo sunt edunt; et qui altario deserviunt, altario
compartiuntur: sic et Dominus ordinavit iis qui Evangelium
annuntiant, de Evangelio vivere: ego autem
nullius horum usus sum. »  Hinc ostendit permissum
esse, non jussum; alioquin contra praeceptum Domini
fecisse tenebitur. Deinde sequitur, et dicit:  « Non
autem scripsi haec, ut ita fiant in me. Bonum est mihi
magis mori, quam gloriam meam quisquam inanem
faciat. »  Hoc dixit, quia jam statuerat, propter quosdam
occasionem quaerentes, manibus suis victum
transigere. <hi>Si enim evangelizavero,</hi> inquit, <hi>non est mihi
gloria:</hi> id est, si evangelizavero, ut ista fiant in me,
id est, si propterea evangelizavero, ut ad illa perveniam,
et finem Evangelii in cibo et potu et vestitu
collocavero. Sed quare non est ei gloria? <hi>Necessitas
enim,</hi> inquit, <hi>mihi incumbit;</hi> id est, ut ideo evangelizem,
quia unde vivam non habeo, aut ut acquiram
temporalem fructum de praedicatione aeternorum: sic
enim jam necessitas erit in Evangelio, non voluntas. <hi>Vae enim mihi est,</hi> 
 inquit, <hi>si non evangelizavero.</hi> Sed
quomodo debet evangelizare? Scilicet ut in ipso
Evangelio et in regno Dei ponat mercedem: ita enim
potest non coactus evangelizare, sed volens. <hi>Si enim
volens,</hi> inquit, <hi>hoc facio, mercedem habeo; si autem invitus,
dispensatio mihi credita est <note>(I Cor. IX, 13-17)</note>
          </hi>:
id est, si coactus inopia carum rerum, quae temporali
vitae sunt necessariae, praedico Evangelium, alii per
me habebunt mercedem Evangelii, qui Evangelium
ipsum me praedicante diligent; ego autem non habebo,
quia non ipsum Evangelium diligo, sed ejus pretium
in illis temporalibus constitutum. Quod nefas est fieri,
ut non tanquam filius ministret quisque Evangelium,
sed tanquam servus cui dispensatio credita est; ut
tanquam alienum eroget, nihil inde ipse accipiat praeter
cibaria, quae non de participatione regni, sed ad
sustentaculum miserae servitutis dantur extrinsecus.
Quanquam alio loco et dispensatorem se dicat. Potest
enim et servus in filiorum numerum adoptatus, eam
rem in qua cohaeredis sortem meruit, fideliter dispensare
participibus suis. Sed nunc ubi ait, <hi>Si autem invitus,
dispensatio mihi credita est;</hi> talem dispensatorem
intelligi voluit, qui alienum dispensat, unde ipse
nihil accipiat.</p>
        </div3>
<div3>
          <head>55.</head>
          <p>
 Ergo quaecumque res propter aliud aliquid quaeritur,
sine dubio inferior est, quam id propter quod
quaeritur: et ideo illud primum est propter quod istam
rem quaeris, non ista res quam propter illud quaeris.
Quapropter si Evangelium et regnum Dei propter cibum
quaerimus, priorem facimus cibum, et posterius regnum
Dei; ita ut si non desit cibus non quaeramus regnum
Dei: hoc est primum quaerere cibum, et deinde regnum
Dei, id est, hoc priore loco ponere, illud posteriore.
Si autem ideo quaeramus cibum, ut habeamus regnum
Dei, facimus quod dictum est, <hi>Quaerite primum regnum
Dei et justitiam ejus, et haec omnia apponentur vobis.</hi> 
</p>
          <p>CAPUT XVII.--56. Quaerentibus enim primum
regnum et justitiam Dei, id est, hoc praeponentibus
caeteris rebus, ut propter hoc caetera quaeramus, non
<pb n="1294"/>
debet subesse sollicitudo ne illa desint quae huic vitae
propter regnum Dei sunt necessaria. Dixit enim superius, <hi>Scit Pater vester quod horum omnium indigetis.</hi> 
Et ideo cum dixisset, <hi>Quaerite primum regnum Dei et
justitiam ejus,</hi> non dixit, Deinde ista quaerite; quamvis
sint necessaria: sed ait, <hi>haec omnia apponentur vobis,</hi> 
id est consequentur, si illa quaeratis, sine ullo vestro
impedimento: ne cum ista quaeritis, illinc avertamini;
aut ne duos fines constituatis, ut et regnum Dei propter
se appetatis, et ista necessaria; sed haec potius
propter illud: ita vobis non deerunt. Quia duobus dominis
servire non potestis. Duobus autem dominis
servire conatur, qui et regnum Dei pro magno bono
appetit, et haec temporalia. Non poterit autem simplicem
habere oculum, et uni Domino Deo servire,
nisi quaecumque sunt caetera, si sunt necessaria, propter
hoc unum assumat, id est propter regnum Dei.
Sicut autem omnes militantes accipiunt annonam et
stipendium, sic omnes evangelizantes accipiunt victum
et tegumentum. Sed non omnes propter salutem reipublicae
militant, sed propter illa quae accipiunt: sic
et non omnes propter salutem Ecclesiae ministrant
Deo, sed propter haec temporalia, quae tanquam annonam
et stipendia consequantur; aut et propter hoc,
et propter illud. Sed supra jam dictum est, <hi>Non potestis
duobus dominis servire.</hi> Ergo simplici corde tantummodo
propter regnum Dei debemus operari bonum
ad omnes; non autem in hac operatione, vel
solam, vel cum regno Dei mercedem, temporalium
cogitare: quorum omnium temporalium nomine
crastinum posuit, dicens, <hi>Nolite cogitare de crastino</hi>.
Non enim dicitur crastinus dies, nisi in tempore, ubi
praeterito succedit futurum. Ergo cum aliquid boni
operamur, non temporalia, sed aeterna cogitemus:
tunc erit illud bonum et perfectum opus. <hi>Crastinus
enim dies,</hi> inquit, <hi>sollicitus erit sibi ipsi:</hi> id est ut cum
oportuerit sumas cibum vel potum, vel indumentum,
cum ipsa scilicet necessitas urgere coeperit. Aderunt
enim haec, quia novit Pater noster quod horum
omnium indigeamus. <hi>Sufficit enim,</hi> inquit, <hi>diei malitia
sua:</hi> id est, sufficit quod ista sumere urgebit ipsa necessitas.
Quam propterea malitiam nominatam arbitror,
quia poenalis est nobis: pertinet enim ad hanc
fragilitatem et mortalitatem, quam peccando meruimus.
Huic ergo poenae temporalis necessitatis noli
addere aliquid gravius, ut non solum patiaris harum
rerum indigentiam, sed etiam propter hanc explendam
milites Deo.</p>
        </div3>
<div3>
          <head>57.</head>
          <p>
 Hoc autem loco vehementer cavendum est, ne
forte cum viderimus aliquem servum Dei providere
ne ista necessaria desint, vel sibi, vel eis quorum
sibi cura commissa est, judicemus eum contra praeceptum
Domini facere, et de crastino esse sollicitum.
Nam et ipse Dominus, cui ministrabant Angeli <note>(Matth.
IV, 11)</note>, tamen propter exemplum, ne quis postea
scandalum pateretur, cum aliquem servorum ejus
animadvertisset ista necessaria procurare, loculos
<pb n="1295"/>
habere dignatus est cum pecunia, unde usibus necessariis
quidquid opus fuisset praeberetur: quorum
loculorum custos et fur, sicut scriptum est, Judas
fuit, qui eum tradidit <note>(Joan. XII, 6)</note>. Sicut et apostolus
Paulus potest videri de crastino cogitasse, cum
dixit:  « De collectis autem in sanctos, sicut ordinavi
Ecclesiis Galatiae, ita et vos facite: secundum unam
sabbati unusquisque vestrum apud se ponat thesaurizans,
quod ei placuerit, ut non cum venero, tunc
collectae fiant. Cum autem advenero, quoscumque
probaveritis per epistolas, hos mittam perferre gratiam
vestram in Jerusalem: quod si dignum fuerit ut
et ego eam, mecum ibunt. Veniam autem ad vos,
cum Macedoniam transiero; nam Macedoniam pertransibo:
apud vos autem forsitan remanebo, vel
etiam hiemabo, ut vos me deducatis quocumque iero.
Nolo enim vos nunc in transitu videre: spero enim
me aliquod temporis manere apud vos, si permiserit
Dominus. Permanebo autem Ephesi usque ad Pentecosten » <note>(I Cor. XVI, 1-8)</note>.
Item in Actibus Apostolorum
scriptum est, ea quae ad victum sunt necessaria,
procurata esse in futurum propter imminentem famem.
Sic enim legimus:  « In illis autem diebus descenderunt
ab Jerosolymis prophetae Antiochiam,
eratque magna exsultatio. Congregatis autem nobis,
surgens unus ex illis nomine Agabus, significabat per
Spiritum, famem magnam futuram in universo mundo,
quae et facta est sub Claudio Caesare. Discentium
autem ut quisque abundabat, statuerunt unusquisque
eorum in ministerium mittere presbyteris habitantibus
in Judaea fratribus, qui et miserunt per manum Barnabae
et Sauli »  <note>(Act. XI, 27-30)</note>. Et quod naviganti
eidem apostolo Paulo imposita sunt utensilia, quae
offerebantur <note>(Id. XXVIII, 10)</note>, non ad unum tantum
diem videtur victus esse procuratus. Et quod idem
scribit, <hi>Qui furabatur, jam non furetur; magis autem
laboret operans manibus suis bonum, ut habeat unde
tribuere cui opus est <note>(Ephes. IV, 28)</note>
          </hi>: male intelligentibus
non videtur servare praeceptum Domini, quod
ait, <hi>Respicite volatilia coeli, quoniam non serunt, neque
metunt, neque congregant in horrea;</hi> et, <hi>Considerate lilia
agri quomodo crescunt; non laborant neque nent;</hi> cum
istis praecipit ut laborent, operantes manibus suis, ita
ut habeant quod etiam aliis possint tribuere. Et quod
saepe de scipso dicit, quod manibus suis operatus sit,
ne quem gravaret <note>(I Thess. II, 9, et II Thess. III, 8)</note>; et
de illo scriptum est quod conjunxerit se Aquilae propter
artis similitudinem, ut simul operarentur unde victum
transigerent <note>(Act. XVIII, 2, 3)</note>: non videtur imitatus aves
coeli et lilia agri. His et hujusmodi Scripturarum locis,
satis apparet Dominum nostrum non hoc improbare,
si quis humano more ista procuret; sed si quis
propter ista Deo militet, ut in operibus suis non regnum
Dei, sed istorum acquisitionem intucatur.</p>
        </div3>
<div3>
          <head>58.</head>
          <p>
 Ad hanc ergo regulam hoc totum praeceptum
<pb n="1296"/>
redigitur, ut etiam in istorum provisione regnum Dei
cogitemus, in militia vero regni Dei ista non cogitemus.
Ita enim etiamsi aliquando defuerint, quod
plerumque propter exercitationem nostram Deus sinit,
non solum non debilitant propositum nostrum, sed
etiam examinatum probatumque confirmant. « Gloriamur
enim, inquit, in tribulationibus, scientes quod
tribulatio patientiam operatur, patientia autem probationem,
probatio autem spem, spes vero non confundit;
quia charitas Dei diffusa est in cordibus nostris
per Spiritum sanctum qui datus est nobis »  <note>(Rom. V,
3-5)</note>. In commemoratione autem tribulationum ac
laborum suorum idem apostolus non tantum in carceribus
et naufragiis, atque hujusmodi multis molestiis,
sed etiam in fame et siti, in frigore et nuditate
se laborasse commemorat <note>(II Cor. XI, 23-27)</note>. Quod
cum legimus, non aestimemus Domini promissa titubasse,
ut famem ac sitim et nuditatem pateretur Apostolus,
quaerens regnum et justitiam Dei, cum dictum
sit nobis, <hi>Quaerite primum regnum Dei et justitiam ejus,
et haec omnia apponentur vobis:</hi> quandoquidem ista
sicut adjutoria novit ille medicus, cui semel nos totos
commisimus, et a quo habemus promissionem vitae
praesentis et futurae, quando apponat, quando detrahat,
sicut nobis judicat expedire; quos et consolandos et
exercendos in hac vita, et post hanc vitam in perpetua
requie stabiliendos atque firmandos gubernat, ac dirigit.
Non enim et homo, cum plerumque jumento suo
cibaria detrahit, deserit illud cura sua, ac non potius
curando haec facit.
</p>
          <p>CAPUT XVIII.--59. Et quoniam cum ista vel
procurantur in futurum, vel si causa non est quare
illa impendas, reservantur, incertum est quo animo
fiat, cum possit simplici corde fieri, possit et duplici,
opportune hoc loco subjecit: <hi>Nolite judicare, ne judicetur
de vobis: in quo enim judicio judicaveritis, judicabitur
de vobis; et in qua mensura mensi fueritis,
remetietur vobis.</hi> Hoc loco nihil aliud nobis praecipi
existimo, nisi ut ea facta quae dubium est quo animo
fiant, in meliorem partem interpretemur. Quod enim
scriptum est, <hi>Ex fructibus eorum cognoscetis eos,</hi> de
manifestis dictum est, quae non possunt bono animo
fieri: sicut sunt stupra, vel blasphemiae, vel furta,
vel ebriositates, et si qua sunt talia, de quibus nobis judicare
permittitur, dicente Apostolo, <hi>Quid enim mihi
de iis qui foris sunt judicare? Nonne de iis qui intus
sunt vos judicatis <note>(I Cor. V, 12)</note>
            </hi>? De genere autem ciborum,
quia possunt bono animo et simplici corde
sine vitio concupiscentiae quicumque humani cibi indifferenter
sumi, prohibet idem apostolus judicari eos
qui carnibus vescebantur et vinum bibebant, ab eis
qui se ab hujusmodi alimentis temperabant: <hi>Qui
manducat,</hi> inquit, <hi>non manducantem non spernat; et
qui non manducat, manducantem non judicet.</hi> Ibi etiam
ait: <hi>Tu quis es, qui judices alienum servum? domino
suo stat, aut cadit <note>(Rom. XIV, 3, 4)</note>
            </hi>. De talibus enim rebus
quae possunt bono et simplici et magno animo
fieri, quamvis possint etiam non bono, volebant illi
cum homines essent, in occulta cordis ferre sententiam,
<pb n="1297"/>
de quibus solus Deus judicat.</p>
        </div3>
<div3>
          <head>60.</head>
          <p>
 Ad hoc pertinet etiam illud quod alio loco dicit: <hi>Nolite ante tempus quidquam judicare, quoadusque
veniat Dominus, qui et illuminabit abscondita tenebrarum,
et manifestabit cogitationes cordis: et tunc laus
erit unicuique a Deo 
 <note>(I Cor. IV, 5)</note>
          </hi>. Sunt ergo quaedam
facta media, quae ignoramus quo animo fiant, quia et
bono et malo fieri possunt, de quibus temerarium est
judicare, maxime ut condemnemus. Horum autem
veniet tempus ut judicentur, cum <hi>Dominus illuminabit
abscondita tenebrarum, et manifestabit cogitationes cordis.</hi> 
Item alio loco dicit idem apostolus: <hi>Quorumdam
hominum peccata manifesta sunt, praecedentia ad judicium;
quaedam autem et subsequuntur.</hi> Manifesta ea dicit,
de quibus clarum est quo animo fiant: haec praecedunt
ad judicium; id est, quia si fuerit ista subsecutum
judicium, non est temerarium. Subsequuntur
autem illa quae occulta sunt; quia nec ipsa latebunt
tempore suo. Sic et de bonis factis intelligendum est.
Nam ita subjungit: <hi>Similiter et facta bona manifesta
sunt; et quaecumque aliter se habent, abscondi non possunt <note>(I Tim. V, 24, 25)</note>
          </hi>.
De manifestis ergo judicemus;
de occultis vero Deo judicium relinquamus: quia et
ipsa abscondi non possunt, sive mala sive bona, cum
tempus advenerit quo manifestentur.</p>
        </div3>
<div3>
          <head>61.</head>
          <p>
 Duo sunt autem in quibus temerarium judicium
cavere debemus; cum incertum est quo animo quidque
factum sit, vel cum incertum est qualis futurus sit
qui nunc vel bonus vel malus apparet. Si ergo quispiam,
verbi gratia, conquestus de stomacho jejunare noluit,
et tu id non credens edacitatis id vitio tribueris, temere
judicabis. Item si manifestam edacitatem ebriositatemque
cognoveris, et ita reprehenderis quasi
nunquam ille possit corrigi atque mutari, nihilominus
temere judicabis. Non ergo reprehendamus ea quae
nescimus quo animo fiant; neque ita reprehendamus
quae manifesta sunt, ut desperemus sanitatem; et vitabimus
judicium de quo nunc dicitur, <hi>Nolite judicare,
ne judicetur de vobis.</hi> </p>
        </div3>
<div3>
          <head>62.</head>
          <p>
 Potest autem movere quod ait, <hi>In quo enim judicio
judicaveritis, judicabitur de vobis; et in qua mensura
mensi fueritis, in ea remetietur vobis.</hi> Numquid
enim si nos judicio temerario judicaverimus, temere
etiam de nobis Deus judicabit? aut numquid si in
mensura iniqua mensi fuerimus, et apud Deum iniqua
mensura est unde nobis remetietur? nam et mensurae
nomine ipsum judicium significatum arbitror. Nullo
modo Deus vel temere judicat, vel iniqua mensura
cuiquam rependit: sed hoc dictum est, quoniam temeritas
qua punis alium, eadem ipsa te puniat necesse
est. Nisi forte arbitrandum est quod iniquitas ei noceat
aliquid in quem procedit, ei autem nihil a quo
procedit: imo vero saepe nihil nocet ei, qui patitur
injuriam, ei autem qui facit necesse est ut noceat.
Quid enim nocuit martyribus iniquitas persequentium?
ipsis autem persecutoribus plurimum. Quia etsi aliqui
eorum correcti sunt, eo tamen tempore quo persequebantur,
excaecabat illos malitia eorum. Sic et temerarium
judicium pierumque nihil nocet ei de
<pb n="1298"/>
quo temere judicatur; ei autem qui temere judicat,
ipsa temeritas necesse est ut noceat. Ista regula
etiam illud dictum arbitror: <hi>Omnis qui percusserit
gladio, gladio morietur <note>(Matth. XXVI, 52)</note>
          </hi>.
Quam multi enim gladio percutiunt, nec tamen gladio
moriuntur, sicut neque ipse Petrus? Sed ne
istum venia peccatorum talem evasisse poenam quis
putet, quanquam nihil absurdius, quam ut majorem
putet gladii poenam esse potuisse, quae Petro
non accidit, quam crucis quae accidit: quid tamen
de latronibus dicturus est, qui cum Domino crucifixi
sunt; quia et ille qui meruit veniam, posteaquam
crucifixus est meruit <note>(Luc. XXIII, 33-43)</note>, et
alter omnino non meruit? An forte omnes quos occiderant,
crucifixerant; et propterea hoc etiam ipsi
pati meruerunt? Ridiculum est hoc putare. Quid ergo
aliud dictum est, <hi>Omnis enim qui gladio percusserit,
gladio morietur,</hi> nisi quia ipso peccato anima moritur,
quodcumque commiserit?
</p>
          <p>CAPUT XIX.--63. Et quoniam de temerario et
iniquo judicio nos hoc loco Dominus monet: vult
enim ut simplici corde et in unum Deum intento faciamus
quaecumque facimus; et multa incertum est
quo corde fiant, de quibus judicare temerarium est;
maxime autem hi temere judicant de incertis, et facile
reprehendunt, qui magis amant vituperare et
damnare, quam emendare atque corrigere; quod vitium
vel superbiae est, vel invidentiae: consequenter
subjecit, et dicit, <hi>Quid autem vides festucam in oculo
fratris tui, trabem autem in oculo tuo non vides?</hi> Ut si
forte, verbi gratia, ira ille peccavit, tu odio reprehendas:
quantum autem inter festucam et trabem,
quasi tantum inter iram distat et odium. Odium enim
est ira inveterata, quasi quae vetustate ipsa tantum
robur acceperit, ut merito appelletur trabes. Fieri autem
potest ut si irascaris homini, velis eum corrigi; si
autem oderis hominem, non potes eum velle corrigere.</p>
        </div3>
<div3>
          <head>64.</head>
          <p>
 <hi>Quomodo enim dicis fratri tuo, Sine ejiciam festucam
de oculo tuo, et ecce trabes est in oculo tuo? Hypocrita,
ejice primum trabem de oculo tuo, et tunc videbis
ejicere festucam de oculo fratris tui:</hi> id est, primum
abs te expelle odium, et deinde poteris jam eum
quem diligis, emendare. Et bene ait, <hi>Hypocrita.</hi> Accusare
enim vitia, officium est bonorum virorum et
benevolorum: quod cum mali faciunt, alienas partes
agunt; sicut hypocritae, qui tegunt sub persona quod
sunt, et ostentant in persona quod non sunt. Hypocritarum
ergo nomine simulatores acceperis. Et est
vere multum cavendum et molestum simulatorum genus,
qui cum omnium vitiorum accusationes odio et
livore suscipiant, etiam consultores videri se volunt.
Et ideo pie cauteque vigilandum est, ut, cum aliquem
reprehendere vel objurgare nos necessitas coegerit,
primum cogitemus utrum tale sit vitium, quod nunquam
habuimus, vel quo jam caruimus: et si nunquam
habuimus, cogitemus nos homines esse, et habere
potuisse; si vero habuimus, et non habemus,
tangat memoriam communis infirmitas, ut illam reprehensionem
aut objurgationem non odium, sed misericordia
<pb n="1299"/>
praecedat: ut sive ad correctionem ejus,
propter quem id facimus, sive ad perversionem valuerit
(nam incertus est exitus), nos tamen de simplicitate
oculi nostri securi simus. Si autem cogitantes
nosmetipsos invenerimus in eo esse vitio, in quo est
ille quem reprehendere parabamus, non reprehendamus,
neque objurgemus: sed tamen congemiscamus;
et non illum ad obtemperandum nobis, sed ad pariter
conandum invitemus.</p>
        </div3>
<div3>
          <head>65.</head>
          <p>
 Nam et illud quod dicit Apostolus,  « Factus
sum Judaeis tanquam Judaeus, ut Judaeos lucrifacerem;
his qui sub Lege sunt, quasi sub Lege, cum non
sim ipse sub Lege, ut eos qui sub Lege erant lucrifacerem;
his qui sine Lege sunt, quasi sine Lege, cum
sine lege Dei non sim, sed sim in lege Christi, ut lucrifacerem
eos qui sine Lege sunt. Factus sum infirmis
infirmus, ut infirmos lucrifacerem: omnibus
omnia factus sum, ut omnes lucrifacerem: »  non utique
simulatione faciebat, quemadmodum quidam intelligi
volunt, ut eorum detestanda simulatio tanti
exempli auctoritate muniatur; sed hoc faciebat charitate;
qua ejus infirmitatem, cui volebat subvenire,
tanquam suam cogitabat. Hoc enim et praestruit dicendo: <hi>Cum enim liber sim ex omnibus, me omnium
servum feci, ut plures lucrifacerem 
 <note>(I Cor. IX, 19-22)</note>
          </hi>.
Quod ut intelligas non simulatione, sed charitate fieri,
qua infirmis hominibus tanquam nos simus compatimur,
ita monet alio loco, dicens: <hi>Vos in libertatem
vocati estis, fratres; tantum ne libertatem in occasionem
carnis detis, sed per charitatem servite invicem <note>(Galat. V,
13)</note>
          </hi>. Quod fieri non potest, nisi alterius infirmitatem
quisque habeat quasi suam, ut eam aequanimiter ferat,
donec ab ea liberetur ille cujus curat salutem.</p>
        </div3>
<div3>
          <head>66.</head>
          <p>
 Raro ergo et in magna necessitate objurgationes
adhibendae sunt, ita tamen ut etiam in his ipsis
non nobis, sed Deo ut serviatur instemus. Ipse est
enim finis: ut nihil duplici corde faciamus, auferentes
trabem de oculo nostro, invidentiae, vel malitiae, vel
simulationis, ut videamus ejicere festucam de oculo
fratris. Videbimus enim eam oculis columbae, quales
in sponsa Christi praedicantur <note>(Cant. IV, 1)</note>, quam sibi
elegit Deus gloriosam Ecclesiam, non habentem maculam
neque rugam <note>(Ephes. V, 27)</note>, id est mundam et
simplicem.
</p>
          <p>CAPUT XX.--67. Sed quoniam potest nonnullos
Dei praeceptis obtemperare cupientes nomen simplicitatis
decipere, ut sic putent vitiosum esse aliquando
verum occultare, quomodo vitiosum est aliquando
falsum dicere, atque hoc modo aperiendo ea quae hi
quibus aperiuntur sustinere non possunt, amplius noceant
quam si ea penitus semperque occultarent, rectissime
subjungit: <hi>Nolite sanctum dare canibus, neque
miseritis margaritas vestras ante porcos, ne forte conculcent
eas pedibus suis, et conversi disrumpant vos.</hi> 
Quia et Dominus quamvis nihil mentitus sit, vera tamen
aliqua occultare se ostendit, dicens: <hi>Adhuc multa
habeo vobis dicere; sed adhuc non potestis illa portare</hi> 
<pb n="1300"/> <note>(Joan. XVI, 12)</note>.
Et apostolus Paulus: <hi>Non potui,</hi> inquit, <hi>vobis loqui quasi spiritualibus, sed quasi carnalibus.
Tanquam parvulis in Christo, lac vobis potum dedi,
non escam; neque enim poteratis: sed neque nunc potestis;
adhuc enim estis carnales 
 <note>(I Cor. III, 1, 2)</note>
            </hi>.</p>
        </div3>
<div3>
          <head>68.</head>
          <p>
 In hoc autem praecepto quo prohibemur sanctum
dare canibus, et mittere ante porcos margaritas
nostras, diligenter quaerendum est quid sit sanctum,
quid margaritae, quid canes, quid porci. Sanctum
est, quod violare atque corrumpere nefas est:
cujus utique sceleris conatus et voluntas tenetur rea,
quamvis illud sanctum natura inviolabile atque incorruptibile
maneat. Margaritae autem, quaecumque spiritualia
magni aestimanda sunt; et quia in abdito latent,
tanquam de profundo cruuntur, et allegoriarum
integumentis quasi apertis conchis inveniuntur. Licet
itaque intelligi quod una eademque res et sanctum et
margarita dici potest: sed sanctum ex eo quod non
debet corrumpi, margarita ex eo quod non debet
contemni. Conatur autem quisque corrumpere quod
non vult esse integrum: contemnit vero quod vile
ducit, et quasi infra se esse existimat; et ideo calcari
dicitur quidquid contemnitur. Quapropter canes
quoniam insiliunt ad dilacerandum, quod autem
dilacerant integrum esse non sinunt; <hi>Nolite,</hi> inquit, <hi>sanctum dare canibus:</hi> 
 quia etsi dilacerari et corrumpi
non potest, et manet integrum atque inviolabile; illi
tamen quid velint cogitandum est, qui acriter atque
inimicissime resistunt, et quantum in ipsis est, si fieri
possit, conantur perimere veritatem. Porci vero
quamvis non ita ut canes morsu appetant, passim tamen
calcando coinquinant:  « Non <hi>ergo</hi> miseritis margaritas
vestras ante porcos, ne forte conculcent eas
pedibus suis, et conversi disrumpant vos. »  Canes
ergo pro oppugnatoribus veritatis, porcos pro contemptoribus
positos non incongrue accipimus.</p>
        </div3>
<div3>
          <head>69.</head>
          <p>
 Quod autem ait, <hi>Conversi disrumpant vos,</hi> non
ait, ipsas margaritas disrumpant. Illas enim conculcando,
etiam cum convertuntur ut adhuc aliquid audiant,
disrumpunt tamen eum a quo jam missas margaritas
conculcaverunt. Non enim facile inveneris quid
gratum ei esse possit, qui margaritas calcaverit, id
est, cum magno labore divina inventa contempserit.
Qui autem tales docet quomodo non disrumpatur indignando
et stomachando, non video. Utrumque autem
animal immundum est, et canis et porcus. Cavendum
est ergo ne quid aperiatur ei qui non capit: melius
enim quaerit quod clausum est, quam id quod apertum
est aut infestat aut negligit. Neque vero alia causa reperitur
cur ea quae manifesta et magna sunt, non accipiant
 praeter odium et contemptum, quorum propter
unum canes, propter alterum porci nominati
sunt. Quae tamen omnis immunditia rerum temporalium
dilectione concipitur, id est, dilectione hujus
saeculi, cui jubemur renuntiare ut mundi esse possimus.
Qui ergo mundum et simplex cor habere appetit,
non debet sibi reus videri, si aliquid occultat,
<pb n="1301"/>
quod ille qui occultat, capere non potest. Nec ex eo
arbitrandum est licere mentiri: non enim est consequens
ut cum verum occultatur, falsum dicatur. Agendum
ergo primum est ut impedimenta detrahantur,
quibus efficitur ut non capiat; quia utique si propter
sordes non capit, mundandus est vel verbo vel opere,
quantum fieri a nobis potest.</p>
        </div3>
<div3>
          <head>70.</head>
          <p>
 Quod autem Dominus noster quaedam dixisse
invenitur, quae multi qui aderant, vel resistendo vel
contemnendo non acceperunt; non putandus est
sanctum dedisse canibus, aut margaritas misisse ante
porcos: non enim dedit eis qui capere non poterant,
sed eis qui poterant, et simul aderant; quos propter
aliorum immunditiam negligi non oportebat. Et cum
eum tentatores interrogabant, respondebatque illis,
ita ut quid contradicerent non haberent, quamvis venenis
suis contabescerent potius, quam illius cibo
saturarentur; alii tamen qui poterant capere, ex illorum
occasione multa utiliter audiebant. Hoc dixi, ne
quis forte, cum interroganti respondere non potuerit,
hac sententia sibi excusatus videatur, si dicat nolle se
sanctum dare canibus, vel ante porcos mittere margaritas.
Qui enim novit quid respondeat, debet respondere,
vel propter alios, quibus desperatio suboritur,
si propositam quaestionem solvi non posse crediderint:
et hoc de rebus utilibus, et ad instructionem
salutis pertinentibus. Multa sunt enim quae inquiri ab
otiosis possunt, supervacua et inania, et plerumque
noxia, de quibus tamen nonnihil dicendum est: sed
hoc ipsum aperiendum et explicandum, cur inquiri
talia non oporteat. De rebus ergo utilibus aliquando
ad id respondendum est quod interrogamur: sicut
Dominus fecit, cum eum Sadducaei de muliere interrogassent,
quae septem viros habuit, cujus corum in
resurrectione futura esset. Respondit enim quod in
resurrectione neque uxores ducent, neque nubent,
sed erunt sicut Angeli in coelis. Aliquando autem ille
qui interrogat, interrogandus est aliud, quod tamen
si dixerit, ipse sibi ad id quod interrogavit, respondeat:
si autem dicere noluerit, non videatur iis qui
adsunt injustum, si et ipse quod interrogavit, non audiat.
Nam et illi qui interrogaverunt tentantes, utrum
reddendum esset tributum, interrogati sunt aliud, id
est, cujus haberet nummus imaginem, qui ab ipsis
prolatus est; et quia dixerunt quod interrogati erant,
id est, Caesaris imaginem habere nummum, ipsi sibi
quodammodo responderunt id quod Dominum interrogaverant:
itaque ille ex eorum responsione ita conclusit, <hi>Reddite ergo Caesari quod Caesaris est, et Deo quod
Dei est 
 <note>(Matth. XXII, 15-34)</note>
          </hi>. Cum autem principes
sacerdotum et seniores populi interrogassent in qua
potestate illa faceret, interrogavit eos de baptismate
Joannis; et cum nollent dicere, quod contra se videbant
dici, de Joanne autem nihil mali dicere auderent
propter circumstantes; <hi>Nec ego vobis dicam,</hi> 
inquit, <hi>in qua potestate haec facio <note>(Id. XXI, 23-27)</note>
          </hi>:
quod justissimum apparuit circumstantibus. Hoc enim
se dixerunt nescire quod non nesciebant, sed dicere
nolebant. Et revera justum erat ut qui sibi volebant
<pb n="1302"/>
responderi quod interrogaverant, prius ipsi facerent
quod erga se fieri postulabant: quod si fecissent,
ipsi sibi utique respondissent. Ipsi enim miserant ad
Joannem quaerentes quis esset; vel potius ipsi missi
erant sacerdotes et levitae, putantes quod ipse esset
Christus, quod ille se negavit esse, et de Domino
testimonium perhibuit <note>(Joan. I, 19-27)</note>: de quo testimonio
si confiteri vellent, ipsi se docerent in qua
potestate illa faceret Christus; quod quasi nescientes
interrogaverant, ut calumniandi aditum reperirent.
</p>
          <p>CAPUT XXI.--71. Cum igitur praeceptum esset
ne sanctum detur canibus, et margaritae ante porcos
mittantur, potuit auditor occurrere et dicere, conscius
ignorantiae atque infirmitatis suae, et audiens praecipi
sibi ne daret, quod scipsum nondum accepisse sentiebat:
potuit ergo occurrere ac dicere, Quod sanctum
me dare canibus, et quas margaritas me mittere ante
porcos vetas, cum adhuc ea me habere non videam?
opportunissime subjecit, dicens,  « Petite,
et dabitur vobis; quaerite, et invenietis; pulsate, et
aperietur vobis. Omnis enim qui petit, accipit; et qui
quaerit, invenit; et pulsanti aperietur. »  Petitio pertinet
ad impetrandam sanitatem firmitatemque animi, ut ea
quae praecipiuntur, implere possimus: inquisitio autem,
ad inveniendam veritatem. Cum enim beata vita
actione et cognitione compleatur, actio facultatem
virium, contemplatio manifestationem rerum desiderat:
horum ergo primum petendum, secundum quaerendum
est; ut illud detur, hoc inveniatur. Sed cognitio
in hac vita, viae prius quam ipsius possessionis
est: sed cum quisque veram viam invenerit, perveniet
ad ipsam possessionem; quae tamen pulsanti aperitur.</p>
        </div3>
<div3>
          <head>72.</head>
          <p>
 Ut ergo tria ista, id est, petitio, inquisitio,
pulsatio, manifesta fiant, sub aliquo exemplo ponamus
aliquem infirmis pedibus ambulare non posse:
prius ergo sanandus et firmandus est ad ambulandum;
et ad hoc pertinet, quod dixit, <hi>Petite.</hi> Quid
autem prodest quod ambulare jam, vel etiam currere
potest, si per devia itinera erraverit? secundum est
ergo, ut inveniat viam quae ducit eo quo vult pervenire:
quam cum tenuerit, et pervenerit ad cum ipsum
locum ubi habitare vult, si clausum invenerit;
neque ambulare potuisse, neque ambulasse ac pervenisse
profuerit, nisi aperiatur: ad hoc ergo pertinet
quod dictum est, <hi>Pulsate</hi>.</p>
        </div3>
<div3>
          <head>73.</head>
          <p>
 Magnam autem spem dedit et dat ille qui promittendo
non decipit: ait enim, <hi>Omnis qui petit, accipit;
et qui quaerit, invenit; et pulsanti aperietur.</hi> Ergo
perseverantia opus est, ut accipiamus quod petimus,
et inveniamus quod quaerimus, et quod pulsamus
aperiatur. Quemadmodum autem egit de volatilibus
coeli et de liliis agri, ne victum nobis vestitumque
desperaremus adfuturum, ut spes a minoribus ad
<pb n="1303"/>
majora consurgeret; ita et hoc loco,  « Aut quis erit,
ex vobis, inquit, homo, quem si petierit filius ejus
panem, numquid lapidem porriget ei? aut si piscem
petierit, numquid serpentem porriget ei? Si ergo vos,
cum sitis mali, nostis bona data dare filiis vestris;
quanto magis Pater vester qui in coelis est, dabit bona
petentibus se? »  Quomodo mali dant bona? Sed malos
appellavit dilectores adhuc saeculi hujus et peccatores.
Bona vero quae dant, secundum eorum sensum bona
dicenda sunt, quia haec pro bonis habent. Quanquam
et in rerum natura ista bona sint, sed temporalia et
ad istam vitam infirmam pertinentia: et quisquis ea
malus dat, non de suo dat; Domini est enim terra et
plenitudo ejus <note>(Psal. XXIII, 1)</note> qui fecit coelum et terram,
mare et omnia quae in eis sunt <note>(Psal CXLV, 6)</note>. Quantum
ergo sperandum est daturum Deum nobis bona
petentibus, nec nos posse decipi, ut accipiamus aliud
pro alio, cum ab ipso petimus; quando etiam nos,
cum simus mali, novimus id dare quod petimur? non
enim decipimus filios nostros; et qualiacumque bona
damus, non de nostro, sed de ipsius damus.
</p>
          <p>CAPUT XXII.--74. Firmitas autem et valentia quaedam
ambulandi per sapientiae viam, in bonis moribus
constituta est, qui perducuntur usque ad mundationem
simplicitatemque cordis, de qua jam diu loquens
ita concludit: <hi>Omnia ergo quaecumque vultis ut faciant
vobis homines bona, ita et vos facite illis: haec est enim
Lex et Prophetae <note>(Matth. VII, 12)</note>
            </hi>. In exemplaribus
graecis sic invenimus, <hi>Omnia ergo quaecumque vultis ut
faciant vobis homines, ita et vos facite illis.</hi> Sed ad manifestationem
sententiae puto a latinis additum <hi>bona.</hi> 
Occurrebat enim quod si quisquam flagitiose aliquid
erga se fieri velit, et ad hoc referat istam sententiam,
veluti si velit aliquis provocari ut immoderate
bibat et se ingurgitet poculis, et hoc prior illi faciat a
quo sibi fieri cupit, ridiculum est hunc putare istam
implevisse sententiam. Cum ergo hoc moveret, ut
arbitror, additum est ad manifestationem rei unum
verbum, ut posteaquam dictum est, <hi>Omnia ergo quaecumque
vultis ut faciant vobis homines,</hi> adderetur <hi>bona.</hi> 
Quod si deest exemplaribus graecis, etiam illa emendanda
sunt: sed quis hoc audeat? Intelligendum est
ergo plenam esse sententiam et omnino perfectam,
etiam si hoc verbum non addatur. Id enim quod dictum
est, <hi>quaecumque vultis,</hi> non usitate ac passim, sed
proprie dictum accipi oportet. Voluntas namque non
est nisi in bonis: nam in malis flagitiosisque factis
cupiditas proprie dicitur, non voluntas. Non quia semper
proprie loquuntur Scripturae, sed ubi oportet ita
omnino proprium verbum tenent, ut non aliud sinant
intelligi.</p>
        </div3>
<div3>
          <head>75.</head>
          <p>
 Videtur autem hoc praeceptum ad dilectionem
proximi pertinere, non etiam ad Dei, cum alio loco
duo praecepta esse dicat, in quibus <hi>tota Lex pendet et
Prophetae</hi>. Nam si dixisset, Omnia quaecumque vultis
fieri vobis, haec et vos facite; hac una sententia
utrumque illud praeceptum complexus esset: cito enim
<pb n="1304"/>
diceretur, diligi se velle unumquemque, et a Deo, et
ab hominibus: itaque cum hoc ei praeciperetur, ut quod
sibi fieri vellet, hoc faceret; id utique praeciperetur, ut
diligeret Deum et homines. Cum vero expressius de
hominibus dictum est, <hi>Omnia ergo quaecumque vultis
ut faciant vobis homines, ita et vos facite illis;</hi> nihil
aliud dictum videtur, quam, <hi>Diliges proximum tuum
tanquam teipsum.</hi> Sed non est negligenter attendendum
quod hic subjecit, <hi>Haec est enim Lex et Prophetae.</hi> 
In his autem duobus praeceptis, non tantum ait, Lex
pendet et Prophetae; sed etiam addidit, <hi>tota Lex et
Prophetae <note>(Matth. XXII, 37-40)</note>
          </hi>; pro eo quod est tota
prophetia: quod cum hic non addidit, servavit locum
alteri praecepto, quod ad dilectionem Dei pertinet.
Hic autem quoniam praecepta simplicis cordis exsequitur,
et erga eos metuendum est ne habeat quisque
duplex cor, quibus occultari cor potest, id est erga
homines; idipsum praecipiendum fuit. Nemo enim
fere est qui velit quemquam duplici corde secum
agere. Id autem fieri non potest, id est, ut simplici
corde homo homini aliquid tribuat, nisi ita tribuat,
ut nullum ab eo temporale commodum exspectet, et
ea intentione faciat, de qua superius satis tractavimus,
cum de oculo simplici loqueremur.</p>
        </div3>
<div3>
          <head>76.</head>
          <p>
 Mundatus ergo oculus simplexque redditus,
aptus et idoneus erit ad intuendam et contemplandam
interiorem lucem suam. Iste enim oculus cordis est.
Hunc autem oculum talem habet ille qui finem bonorum
operum suorum, ut vere bona opera sint, non
in eo constituit ut hominibus placeat, sed etiam si
provenerit ut eis placeat, ad eorum salutem potius
hoc refert et ad gloriam Dei, non ad inanem jactantiam
suam; neque propterea boni aliquid ad salutem
proximi operatur, ut ex eo comparet ea quae huic vitae
transigendae sunt necessaria; neque temere animum
hominis voluntatemque condemnat in eo facto in quo
non apparet quo animo et voluntate sit factum; et
quidquid officiorum exhibet homini, hac intentione
exhibet qua sibi exhiberi vult, id est, ut non ab eo
aliquid commodi temporalis exspectet: ita erit cor
simplex et mundum in quo quaeritur Deus. « Beati
ergo mundi corde; quoniam ipsi Deum videbunt » <note>(Id. V, 8)</note>.
</p>
          <p>CAP.XXIII.--77. Sed hoc quia paucorum est, jam
incipit de investiganda et possidenda sapientia loqui,
quod est lignum vitae: cui utique investigandae ac
possidendae, id est contemplandae, talis oculus per
omnia superiora perductus est, quo videri jam possit
arcta via et angusta porta. Quod ergo deinceps dicit,
 « Introite per angustam portam; quia lata porta et
spatiosa via quae ducit ad perditionem; et multi sunt
qui introeunt per eam: quam angusta est porta, et
arcta via quae ducit ad vitam; et pauci sunt qui eam
inveniunt! »  non ideo dicit, quia jugum Domini asperum
est, aut sarcina gravis; sed quia labores finire
<pb n="1305"/>
pauci volunt, minus credentes clamanti,  « Venite ad
me, omnes qui laboratis, et ego vos reficiam. Tollite
jugum meum super vos, et discite a me quoniam mitis
sum et humilis corde: jugum enim meum lene est, et
sarcina mea levis est »  <note>(Matth. XI, 28-30)</note> (hinc autem
iste sermo sumpsit exordium, de humilibus et mitibus
corde): quod jugum lene et levem sarcinam multi respuunt,
pauci subeunt; eoque fit arcta via quae ducit
ad vitam, et angusta porta qua intratur in eam.</p>
<p>CAPUT XXIV.--78. Hic ergo illi qui promittunt sapientiam
cognitionemque veritatis quam non habent,
praecipue cavendi sunt; sicut sunt haeretici, qui se plerumque
paucitate commendant. Et ideo cum dixisset
paucos esse qui inveniunt angustam portam et arctam
viam, ne se illi supponant nomine paucitatis, statim
subjecit:  « Cavete a pseudoprophetis, qui veniunt ad
vos in vestitu ovium, intrinsecus autem sunt lupi rapaces. » 
Sed isti non fallunt oculum simplicem, qui
arborem dignoscere ex fructibus novit. Ait enim:
 « A fructibus eorum cognoscetis eos. »  Deinde similitudines
adjungit:  « Numquid colligunt de spinis uvas,
aut de tribulis ficus? Sic omnis arbor bona fructus
bonos facit; mala autem arbor malos fructus facit;
non potest arbor bona malos fructus facere; neque
arbor mala fructus bonos facere. Omnis enim arbor
quae non facit fructum bonum, excidetur, et in ignem
mittetur. Igitur ex fructibus eorum cognoscetis eos. » </p>
        </div3>
<div3>
          <head>79.</head>
          <p>
 Quo loco illorum error maxime cavendus est,
qui de his ipsis duabus arboribus duas naturas opinantur
esse, quarum una sit Dei, altera vero neque
Dei, neque ex Deo. De quo errore in aliis libris et jam
disputatum est uberius, et si adhuc parum est, disputabitur:
nunc autem, non eos adjuvare duas istas
arbores, docendum est. Primum, quia de hominibus
eum dicere tam clarum est, ut quisquis praecedentia et
consequentia legerit, miretur eorum caecitatem. Deinde
attendunt quod dictum est,  « Non potest arbor bona
fructus malos facere; neque arbor mala fructus bonos
facere, »  et ideo putant neque animam malam fieri
posse ut in melius commutetur, neque in deterius
bonam; quasi dictum sit, Non potest arbor bona mala
fieri, neque arbor mala bona fieri: sed dictum est,
 « Non potest arbor bona malos fructus facere; neque
arbor mala bonos fructus facere. »  Arbor est quippe
ipsa anima, id est, ipse homo, fructus vero opera hominis:
non ergo potest malus homo bona operari,
neque bonus mala. Malus ergo si vult bona operari,
bonus primo fiat. Sic alio loco evidentius dicit ipse
Dominus:  « Aut facite arborem bonam, aut facite
arborem malam. »  Quod si duas naturas istorum his
duabus arboribus figuraret, non diceret, <hi>Facite:</hi> quis
enim hominum potest facere naturam? Deinde etiam
ibi cum ipsarum duarum arborum mentionem fecisset,
subjecit:  « Hypocritae, quomodo potestis bona loqui,
cum sitis mali »  <note>(Id. XII, 33, 34)</note>? Quamdiu ergo quisque
malus est, non potest facere fructus bonos: si
enim bonos fructus fecerit, jam malus non erit. Sic
verissime dici potuit, Non potest esse nix calida: cum
enim calida esse coeperit, non jam eam nivem, sed
aquam vocamus. Potest ergo fieri ut quae nix fuit,
non sit; non autem potest fieri ut nix calida sit. Sic
potest fieri ut qui malus fuit, non sit malus; non tamen
fieri potest ut malus bene faciat. Qui etiamsi
aliquando utilis est, non hoc ipse facit, sed fit de illo,
divina providentia procurante, sicut de Pharisaeis dictum
est,  « Quae dicunt, facite: quae autem faciunt,
facere nolite. »  Hoc ipsum quod bona dicebant, et ea
quae dicebant, utiliter audiebantur et fiebant, non erat
illorum: <hi>Super cathedram</hi> enim, inquit, <hi>Moysi sedent <note>(Id. XXIII, 3, 2)</note>
          </hi>.
Per divinam ergo providentiam legem
Dei praedicantes, possent esse audientibus utiles,
<pb n="1306"/>
cum sibi non essent. De talibus alio loco per prophetam
dictum est,  « Seminastis triticum, et spinas metetis
 <note>(Jerem. XII, 13)</note>: quia bona praecipiunt, et mala
faciunt. Non ergo qui eos audiebant et faciebant quae
ab eis dicebantur, de spinis legebant uvas; sed per
spinas de vite legebant uvas: tanquam si manum aliquis
per sepem mittat, aut certe de vite, quae sepi
fuerit involuta, uvam legat, non spinarum est fructus
iste, sed vitis.</p>
        </div3>
<div3>
          <head>80.</head>
          <p>
 Rectissime sane quaeritur quos fructus nos attendere
voluerit, quibus cognoscere arborem possimus.
Multi enim quaedam in fructibus deputant, quae
ad vestitum ovium pertinent, et hoc modo a lupis decipiuntur:
sicuti sunt vel jejunia, vel orationes, vel
eleemosynae; quae omnia nisi fieri etiam ab hypocritis
possent, non superius diceret, <hi>Cavete justitiam vestram
facere coram hominibus, ut videamini ab eis.</hi> Qua
sententia praeposita, ipsa tria exsequitur, eleemosynam,
orationem, jejunium. Multi enim multa pauperibus,
non misericordia, sed ambitione largiuntur;
et multi orant, vel potius videntur orare, non intuentes
Deum, sed hominibus placere cupientes; et
multi jejunant, et mirabilem abstinentiam praetendunt
eis quibus ista difficilia videntur, et honore digna
existimantur: et hujuscemodi dolis eos capiunt, dum
aliud ostentant ad decipiendum, aliud exserunt ad
depraedandum vel interficiendum eos qui sub isto vestitu
ovino lupos videre non possunt. Hi ergo non
sunt fructus de quibus cognosci arborem monet. Ista
enim cum bono animo in veritate fiunt, propriae sunt
ovium vestes; cum autem malo in errore, non aliud
quam lupos contegunt. Sed non ideo debent oves
odisse vestimentum suum, quia plerumque illo se occultant
lupi.</p>
        </div3>
<div3>
          <head>81.</head>
          <p>
 Qui sunt ergo fructus quibus inventis cognoscamus
arborem malam, dicit Apostolus:  « Manifesta
autem sunt opera carnis, quae sunt fornicationes, immunditiae,
luxuriae, idolorum servitus, veneficia,
inimicitiae, contentiones, aemulationes, animositates,
dissensiones, haereses, sectae, invidiae, ebrietates,
comessationes, et his similia; quae praedico vobis,
sicut praedixi, quoniam qui talia agunt, regnum Dei
non possidebunt. Et qui sunt fructus per quos
cognoscamus arborem bonam, idem ipse consequenter
dicit: <hi>Fructus autem Spiritus est charitas, gaudium,
pax, longanimitas, benignitas, bonitas, fides, mansuetudo,
continentia <note>(Galat. V, 19-23)</note>
          </hi>. Sane sciendum
est, hic <hi>gaudium</hi> proprie positum; mali enim homines
non gaudere, sed gestire dicuntur proprie: sicut superius
diximus voluntatem proprie positam, quam non
habent mali, ubi dictum est, <hi>Omnia quaecumque vultis
ut faciant vobis homines, haec et vos facite illis.</hi> Ex ista
proprietate verbi, qua gaudium non dicitur nisi in bonis,
etiam propheta loquitur, dicens: <hi>Non est gaudere impiis,
aicit Dominus <note>(Isai. LVII, 21, sec. LXX)</note>
          </hi>. Ita
quoque posita est <hi>fides,</hi> non quaecumque utique, sed
vera fides: et caetera quae hic posita sunt, habent
quasdam imagines suas in malis hominibus et deceptoribus;
ut omnino fallant, nisi quisque jam mundum
oculum et simplicem habuerit, quo ista cognoscat.
Optimo itaque ordine primo actum est de mundando
oculo, et deinde dicta sunt quae caverentur.
</p>
          <p>CAPUT XXV.--82. Sed quoniam quamvis quisque
oculo mundo sit, id est, simplici et sincero
corde vivat, non potest tamen cor alterius intueri;
quaecumque in factis vel dictis apparere non potuerint,
tentationibus aperiuntur. Tentatio autem duplex
est; aut in spe adipiscendi aliquod commodum temporale,
aut in terrore amittendi. Et maxime cavendum
est ne tendentes ad sapientiam, quae in solo Christo
inveniri potest, in quo sunt omnes thesauri sapientiae
<pb n="1307"/>
et scientiae absconditi <note>(Coloss. II, 3)</note>; cavendum ergo
est, ne ipso Christi nomine ab haereticis vel quibuslibet
male intelligentibus et saeculi hujus amatoribus
decipiamur. Nam ideo sequitur, et monet, dicens, <hi>Non omnis qui dicit mihi, Domine, Domine, intrabit
in regnum coelorum: sed is qui facit voluntatem Patris
mei qui in coelis est, ipse intrabit in regnum coelorum:</hi> 
ne putemus ad illos fructus jam pertinere, si quis Domino
nostro dicat, <hi>Domine, Domine;</hi> et ex eo nobis
arbor bona videatur. Sed illi sunt fructus, facere voluntatem
Patris qui est in coelis, cujus faciendae seipsum
exemplum praebere dignatus est.</p>
        </div3>
<div3>
          <head>83.</head>
          <p>
 Sed merito potest movere quomodo huic sententiae
conveniat illud Apostoli ubi ait, <hi>Nemo in Spiritu
Dei loquens, dicit anathema Jesu; et nemo potest
dicere, Dominum Jesum, nisi in Spiritu sancto <note>(I Cor.
XII, 3)</note>
          </hi>: quia neque aliquos habentes Spiritum sanctum
possumus dicere non introituros in regnum coelorum,
si perseveraverint usque in finem; neque illos
qui dicunt, <hi>Domine, Domine,</hi> et tamen non intrant
in regnum coelorum, possumus dicere habere Spiritum
sanctum. Quomodo ergo nemo dicit, <hi>Dominum
Jesum, nisi in Spiritu sancto,</hi> nisi quia proprie Apostolus
posuit verbum quod est, <hi>dicit,</hi> ut significet voluntatem
atque intellectum dicentis? Dominus vero
generaliter posuit verbum quod ait, <hi>Non omnis qui
dicit mihi, Domine, Domine, intrabit in regnum coelorum.</hi> 
Videtur enim dicere etiam ille qui nec vult, nec
intelligit quod dicit: sed ille proprie dicit, qui voluntatem
ac mentem suam sono vocis enuntiat. Sicut
paulo ante quod dictum est <hi>gaudium</hi> in fructibus Spiritus,
proprie dictum est; non eo modo quo alibi dicit
idem apostolus, <hi>Non gaudet super iniquitatem <note>(I Cor. XIII, 6)</note>
          </hi>:
quasi quisquam possit super iniquitatem
gaudere: quia illa elatio est animi turbide gestientis,
non gaudium; nam hoc soli boni habent.
Ergo dicere videntur etiam illi qui non hoc quod sonant
et intellectu cernunt et voluntate agunt, sed voce
tantum sonant: secundum quem modum Dominus ait, <hi>Non omnis qui dicit mihi, Domine, Domine, intrabit
in regnum coelorum.</hi> 
 Vere autem ac proprie illi dicunt,
a quorum voluntate ac mente non abhorret prolatio
sermonis sui, secundum quam significationem dixit
Apostolus: <hi>Nemo potest dicere, Dominum Jesum, nisi
in Spiritu sancto.</hi> </p>
        </div3>
<div3>
          <head>84.</head>
          <p>
 Atque illud ad rem maxime pertinet, ne decipiamur
tendentes ad contemplationem veritatis, non
solum nomine Christi, per eos qui nomen habent et
facta non habent, sed etiam quibusdam factis atque
miraculis: qualia propter infideles cum fecerit Dominus,
monuit tamen ne talibus decipiamur, arbitrantes
ibi esse invisibilem sapientiam, ubi miraculum visibile
viderimus. Adjungit ergo, et dicit:  « Multi mihi dicent
in illa die, Domine, Domine, nonne in nomine
tuo prophetavimus, et in nomine tuo daemonia ejecimus,
et in nomine tuo virtutes multas fecimus? Et
tunc dicam illis: Nunquam vos cognovi; recedite a
me, qui operamini iniquitatem. »  Non ergo cognoscet
nisi eum qui operatur aequitatem. Nam et ipsos discipulos
suos prohibuit gaudere de talibus, id est, quod
daemonia illis subjecta fuerint: <hi>Sed gaudete,</hi> inquit, <hi>quia nomina vestra scripta sunt in coelis 
 <note>(Luc. X, 20)</note>
          </hi>;
credo, in illa civitate Jerusalem quae est in coelis, in
qua nonnisi justi sanctique regnabunt. <hi>An nescitis,</hi> 
ait Apostolus, <hi>quoniam iniqui regnum Dei non possiderunt <note>(I Cor. VI, 9)</note>
          </hi> 
?</p>
        </div3>
<div3>
          <head>85.</head>
          <p>
 Sed fortasse quis dicat non posse iniquos visibilia
illa miracula facere, et mentiri potius illos credat,
qui dicturi sunt, <hi>In nomine tuo prophetavimus, et
daemonia ejecimus, et virtutes multas fecimus.</hi> Legat
<pb n="1308"/>
ergo quanta fecerint resistentes famulo Dei Moysi
magi Aegyptiorum <note>(Exod. VII, VIII)</note>: aut si hoc non
vult legere, quia non in nomine Christi fecerunt, legat
quae ipse Dominus dicit de pseudoprophetis, ita
loquens:  « Tunc si quis vobis dixerit, Ecce hic est
Christus, aut illic, nolite credere. Surgent enim pseudochristi
et pseudoprophetae, et dabunt signa magna
et prodigia, ita ut in errorem inducantur etiam electi:
ecce praedixi vobis »  <note>(Matth. XXIV, 23-25)</note>.</p>
        </div3>
<div3>
          <head>86.</head>
          <p>
 Quam ergo mundo et simplici oculo opus est,
ut inveniatur via sapientiae, cui tantae malorum et
perversorum hominum deceptiones erroresque obstrepunt,
quos omnes evadere, hoc est venire ad certissimam
pacem et immobilem stabilitatem sapientiae!
Vehementer enim metuendum est, ne studio altercandi
et contendendi quisque non videat quod a paucis
videri potest, ut parvus sit strepitus contradicentium,
nisi etiam ipse sibi obstrepat. Quo pertinet etiam illud
quod Apostolus dicit:  « Servum autem Domini non
oportet litigare; sed mitem esse ad omnes, docibilem,
patientem, in modestia corripientem diversa
sentientes: ne forte det illis Deus poenitentiam ad
cognoscendam veritatem <note>(II Tim. II, 24, 25)</note>. Beati <hi>ergo</hi> 
 pacifici; quoniam ipsi filii Dei vocabuntur »  <note>(Matth.
V, 9)</note>.</p>
        </div3>
<div3>
          <head>87.</head>
          <p>
 Conclusio ergo hujus totius sermonis quam
terribiliter inferatur, valde attendendum est: <hi>Omnis
ergo,</hi> inquit, <hi>qui audit verba mea haec et facit ea, similis
est viro sapienti qui aedificavit domum suam super
petram.</hi> Non enim quisque firmat quod audit vel percipit,
nisi faciendo. Et si petra Christus est, sicut
multa Scripturarum testimonia praedicant <note>(I Cor. X,
4)</note>, ille aedificat in Christo, qui quod audit ab illo,
facit. <hi>Descendit pluvia, venerunt flumina, flaverunt
venti, et offenderunt in domum illam, et non cecidit</hi>; <hi>fundata enim erat supra petram.</hi> 
 Non ergo iste metuit
ullas caliginosas superstitiones; (quid enim aliud intelligitur
pluvia, cum in mali alicujus significatione
ponitur?) aut rumores hominum, quos ventis comparatos
puto; aut vitae hujus fluvium, carnalibus concupiscentiis
tanquam fluentem super terram. Horum
enim trium, qui prosperitatibus inducitur, adversitatibus
frangitur; quorum nihil metuit qui fundatam
habet domum super petram, id est, qui non solum
audit praecepta Domini, sed etiam facit. Et his omnibus
periculose subjacet qui audit et non facit: non
enim habet stabile fundamentum; sed audiendo et
non faciendo ruinam aedificat. Ait enim consequenter:
 « Et omnis qui audit verba mea haec et non facit ea,
similis erit viro stulto qui aedificat domum super arenam:
descendit pluvia, venerunt flumina, flaverunt
venti, et offenderunt in domum illam, et cecidit; et
facta est ruina ejus magna. Et factum est cum consummasset
Jesus verba haec, admirabantur turbae super
doctrina ejus: erat enim docens eos, quasi potestatem
habens, non quasi Scribae eorum. »  Hoc est
quod ante dixi per prophetam esse significatum in
Psalmis, cum diceret: <hi>Fiducialiter agam in eo: eloquia
Domini, eloquia casta; argentum igne examinatum,
probatum terrae, purgatum septuplum <note>(Psal. XI,
6, 7)</note>
          </hi>. Propter quem numerum admonitus sum etiam
praecepta ista ad septem illas referre sententias, quas
in principio sermonis hujus posuit, de beatis cum diceret;
et ad illas septem operationes Spiritus sancti,
quas Isaias propheta commemorat <note>(Isai. XI, 2, 3)</note>:
sed sive iste ordo in his considerandus sit, sive aliquis
alius, facienda sunt quae audivimus a Domino,
si volumus aedificare super petram.
</p>
          <p>
            <emph>
              <pb n="1307"/>EXPLICIT TOMI TERTII PARS PRIOR.</emph>
</p>
</div3>
      </div1>
</body>
  </text>
</TEI>