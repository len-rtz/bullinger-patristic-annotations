<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Sermo II de symbolo</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 40</title>
           <idno>AugHip.SeIiDeS</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	


<div2>
        <head>CAPUT PRIMUM.</head>
<div3>
          <head>1.</head>
          <p>
 <hi>Sacramenta celebrata circa
catechumenos. Crucis signum. Examen et scrutinium.
Arma contra diabolum, Symbolum et Crux. Professio
catechumenorum, renuntiare se diabolo et pompis ejus.
Arma diaboli, voluptas et timor. Arma nostra spiritualia,
timor Dei castus et fides orationis.</hi> Sacramentorum
rationem, sive transactae noctis, sive praesentis sancti
Symboli exponendam suscepimus Sanctitati vestrae,
donante illo <hi>qui dat omnibus affluenter, et non improperat <note>(Jacobi I, 5)</note>
          </hi>.
 <hi>Dives</hi> est enim <hi>in omnibus qui invocant
illum <note>(Rom. X, 12)</note>
          </hi>. Ipse quippe potest adjuvare
intentionem nostram, acceptabilem pro nobis
faciens orationem vestram. Accipite itaque vos qui
fide desideratis verbum Dei, tanquam competentem
cibum, ex quo vobis Dominus operetur incrementum.
Nondum quidem adhuc per sacrum Baptismum renati
estis, sed per crucis signum in utero sanctae matris
Ecclesiae jam concepti estis. Agat itaque haec
mater congruis alimentis prius pascere quos portat,
ut post partum laetetur se tales suscepisse quos spiritualiter
nutriat. Quid est, dilectissimi, quod in vobis
celebratum est? Quid est quod hac nocte circa vos
actum est, quod praeteritis noctibus actum non est;
ut ex locis secretis singuli produceremini in conspectu
totius Ecclesiae, ibique cervice humiliata quae
male fuerat antea exaltata, in humilitate pedum cilicio
substrato in vobis celebraretur examen, atque
ex vobis exstirparetur diabolus superbus, dum super
vos invocatus est humilis altissimus Christus? Omnes
itaque humiles eratis, humiliterque petebatis, orando,
psallendo atque dicendo, <hi>Proba me, Domine, et scito
cor meum <note>(Psal. CXXXVIII, 23)</note>
          </hi>. Probavit, examinavit,
corda servorum suorum suo timore tetigit; diabolum
sua virtute fugavit, atque ab ejus dominio suam familiam
liberavit. Non aliter hic actus est pauper,
aliter dives, aliter dominus, aliter servus: quia <hi>unus
est omnibus introitus ad vitam <note>(Sap. VII, 6)</note>
          </hi>; et si sic
ad hanc fragilem atque caducam, quanto magis ad
illam immortalem atque sempiternam?</p>
        </div3>
<div3>
          <head>2.</head>
          <p>
 Purgata itaque familia Redemptoris, posteaquam
cantavit canticum salutis, accepit Symboli remedium
contra serpentis venenum: ut si quando voluerit
adversarius diabolus denuo insidiari, noverit redemptus
cum Symboli sacramento et crucis vexillo ei debere
occurri; ut talibus armis indutus facile vincat
christianus, de cujus oppressione male antea triumphaverat
nequissimus diabolus. Ex qua re nobis factus
est adversarius diabolus, nisi ex hac, quia videt liberos
quos tenebat ante captivos, quia videt sanos
quos suis jaculis prostraverat vulneratos, quia videt
vestiri denuo immortalitate quos nudaverat propinando
iniquitatem; quia <hi>muscipulae</hi> ejus <hi>comminutae
sunt, et nos eruti sumus: adjutorium nostrum in nomine
Domini <note>(Psal. CXXIII, 7, 8)</note>
          </hi>? Si adjutorium nostrum in
nomine ejus est; renuntiemus diabolo, pompis et
angelis ejus. Hoc audistis, hoc et vos professi estis,
renuntiare vos diabolo, pompis et angelis ejus. Videte,
dilectissimi, quia hanc professionem vestram
in curiam profertis angelicam: nomina profitentium
in libro excipiuntur vitae, non a quolibet homine, sed
a superiore coelitus potestate. Optimi jam tirones
Dei, fortes milites Christi, dum arma sacramentorum
suscipitis, pugnam adversus diabolum indicitis: dum
<pb n="0638"/>
ejus operibus renuntiatis, vehementius in vos ejus
furias provocatis. Sed non metuat miles Christi: induemini
enim ipsum Christum, ut per eum velociter
superetis adversarium diabolum. Quibus armis pugnat
et ille? Illecebrosis et subdolis. Duo sunt genera
armorum ejus valde fortia, contra quae vigilanter ac
fortiter stare debet omnis miles Christi, qui triumphare
cupit et superare virtutem diaboli. Quae sunt
ista duo genera armorum? Voluptas et timor. Alios
enim voluptate capit, alios timore frangit. Confirmetur
et nostra acies, proferantur arma spiritualia. Contra
timorem diaboli adsit <hi>timor Domini castus, permanens
in saeculum saeculi <note>(Psal. XVIII, 10)</note>
          </hi>. Contra
voluptatem turpissimae delectationis, non desit fides
orationis. Et quid metuat christianus, quando admonetur
sic orare, sic praesumere, sic fidere, ut dicat: <hi>Dominus mihi adjutor est, et ego despiciam inimicos
meos 
 <note>(Psal. CXVII, 7)</note>
          </hi>. Plures tamen noveritis, dilectissimi,
capere adversarium per voluptatem, quam
per timorem. Nam quare quotidie muscipulam spectaculorum,
insaniam studiorum ac turpium voluptatum
proponit, nisi ut his delectationibus capiat quos amiserat,
ac laetetur denuo se invenisse quos perdiderat?
</p>
        </div3>
      </div2>

<div2>
        <head>CAPUT II.</head>
<div3>
          <head>3.</head>
          <p>
 <hi>Spectacula circi fugienda: alia
esse quae in Ecclesia cernuntur, spectacula salubria.
Deterret a theatro Scandalistae. Amphitheatri cruenta
certamina. Venatores cum ursis certantes.</hi> Quid nobis
ire per multa? Breviter admonendi estis quid spernere,
et quid diligere debeatis. Fugite, dilectissimi,
spectacula, fugite caveas turpissimas diaboli, ne vos
vincula teneant maligni. Sed si oblectandus est animus,
et spectare delectat; exhibet vobis sancta mater
Ecclesia veneranda ac salubria spectacula, quae
et mentes vestras oblectent sua delectatione, et in
vobis non corrumpant, sed custodiant fidem. Amator
est quispiam circi? Quid delectat in circo? Aurigas
videre certantes, populos insana furia anhelantes,
quemlibet celerem praecedentem, adversarii sui
equum frangentem. Ista est omnis delectatio, clamare,
quia vicit quem diabolus vicit; exsultare et insultare,
quod adversa pars perdiderit equum, cum is qui tali
spectaculo delectatur, vanum perdiderit animum.
Vide contra nostra sancta, sana, suavissima spectacula.
Intuere in libro Actuum Apostolorum, claudum
ex utero matris nunquam ambulantem quem Petrus
fecit currentem; vide subito sanum, quem antea intuebaris
infirmum <note>(Act. III, 2-8)</note>: et si est in te sanitas
mentis, si in te fulget ratio aequitatis ac delectatio
salutis, vide quid debeas exspectare, vide ubi debeas
exclamare; illic ubi equi sani franguntur, an hic
ubi homines fracti salvantur? Sed si te pompa illa,
figura ea equorum, compositio curruum, ornatus et
aurigae superstantis, equos regentis, vincere cupientis;
si haec te, ut dixi, pompa delectat: nec hanc tibi
denegavit, qui pompis diaboli renuntiare praecepit.
Habemus et nos spiritualem nostrum aurigam sanctum
prophetam Eliam, qui quadrigae igneae superimpositus,
tantum cucurrit, ut metas prenderet coeli <note>(IV Reg. II, 11)</note>.
Et si adversarios, quos et vera virtus
vicit, et quos ille volando transiit, atque ex quorum
victoria palmam supernae celsitudinis accepit,
<pb n="0639"/>
videre desideras: <hi>Currus Pharaonis et omnem virtutem
ejus projecit in mare <note>(Exod. XV, 4)</note>
          </hi>.</p>
        </div3>
<div3>
          <head>4.</head>
          <p>
 Alius fortassis theatri amator admonendus sit,
quid fugiat, et quo delectetur; ac sic voluntatem
spectandi non perdat, sed mutet. In theatris labes
morum, discere turpia, audire inhonesta, videre perniciosa.
Sed adjuvante Domino ea ex cordibus vestris
firmiter repellamus. Singula singulis comparemus.
Illic intuentur spectatores propositum nescio
quem confictum deum Jovem, et adulterantem, et tonantem:
hic respicimus verum Deum Christum, castitatem
docentem, immunditiam destruentem, salubria
praedicantem. Illic fingitur quod idem Jovis Junonem
habeat sororem et conjugem: hic praedicamus
sanctam Mariam matrem simul et virginem. Illic
stupor ingeritur visui, ex usu hominem in fune ambulantem:
hic magnum miraculum, Petrum mare pedibus
transeuntem <note>(Matth. XIV, 29)</note>. Illic per mimicam
turpitudinem castitas violatur: hic per castam
Susannam castumque Joseph libido comprimitur <note>(Gen. XXXIX, et Dan. XIII)</note>,
mors contemnitur, Deus
amatur, castitas exaltatur. Chorus illic et cantio pantomimi
illicit auditum, sed expugnat sanum affectum:
et quid tale nostro cantico comparandum sit, in quo
dicit qui amat et cantat, <hi>Narraverunt mihi peccatores
delectationes suas, sed non ita ut lex tua, Domine;
omnia mandata tua veritas <note>(Psal. CXVIII, 85 et 86)</note>
          </hi>? Nam
illic universa fingit vanitas. Scandalistarum quis illic
forte peritiam admiretur, videre parvulos in area ludentes,
diversas historias exhibentes. Sed videte nostrorum
lusus infantum. In utero Rebeccae duo certant
infantes: procedente majore, minoris manu
emissa ex utero, planta majoris apprehensa est <note>(Gen. XXV, 22, 25)</note>.
In quorum certamine magni sacramenti
figura monstrata est, ut minor supplantaret
majorem, eique postmodum primatum atque benedictionem
auferret. In quibus parvulis quasi ludentibus,
et sacramentum, ut dixi, magnum exhibentibus,
et reprobi iu Esau demonstrantur Judaei, et praedestinati
in Jacob apparent Christiani. Ille enim Jacob
unus parvulus sic garriens, multos in se praedestinatos
etiam parvulos demonstrabat infantes, qui ex utero
matris suscipiuntur manibus fidelium, nec eos sic
excutiunt, ut in aere pendeant, sed ut renati in coelo
vivant. His igitur oblectamentis mens delectetur, pascatur
anima christiana; hanc sobrietatem retinens
mentis, fugiat ebrietatem diaboli.</p>
        </div3>
<div3>
          <head>5.</head>
          <p>
 Nec amphitheatri certamina seducant aut pertrahant
christianum: quo quidem tanto avidius curritur,
quanto tardius exhibetur. Sed etiam ibi quid
non periculosum ingeritur aspectibus, quid non cruentum?
ubi; sicut ait beatissimus Cyprianus, voluntas
noxia ad feras homines nullo crimine damnat <note>(Cypr.
in epist. 2 ad Donat.)</note>. Non ergo vos, dilectissimi, illud
spectaculum crudele invitet intueri, novem ursis
duos altercantes venatores: sed delectet videre unum
nostrum Danielem orando superantem septem leones.
Discerne spiritualis amator certamina: vide duos noxios
voluntate, vide unum innocentem ac plenum
fide. Vide illos pro praemio terreno suas animas bestiis
obtulisse: vide istum in oratione clamantem, <hi>Ne
tradideris bestiis animas confitentes tibi <note>(Psal. LXXIII,
19)</note>
          </hi>. In illo spectaculo contristatur editor, si venator
evadat illaesus, qui ei plures bestias interemit: in isto
nostro sine ferro pugnatur, nec Daniel laeditur, nec
fera occiditur; et sic vincitur, ut rex miretur atque
mutetur, et populi pertimescant, et inimici dispereant <note>(Dan. XIV, 30-42)</note>.
Admirabile spectaculum nostrum,
plane mirabile, in quo Deus adjuvat, fides vires impetrat,
innocentia pugnat, sanctitas vincit, praemium
consequitur tale, quod et ille qui vicerit accipiet, et
qui donaverit nihil amittet. Ista spiritualia munera
concupiscite, ad haec intuenda et cum omni securitate
spectanda alacriter ad ecclesiam convenite, ab omni
<pb n="0640"/>
cupiditate carnali propositum cordis revocate, omnem
sollicitudinem vestram Deo gubernandam committite:
ut adversarius revereatur, nihil in vobis inveniens
suum; vosque illum repudiantes, ejusque pompis renuntiantes,
posteaquam ab ejus insidiis vestra fuerit
eruta libertas, ne vos inveniat vacuos ille nefarius,
quem novimus etiam non suos tenere cupientem.
</p>
        </div3>
      </div2>

<div2>
        <head>CAPUT III.</head>
<div3>
          <head>6.</head>
          <p>
 <hi>Omnipotentia Dei probatur ex
creatione rerum de nihilo. Trinitas. Filium quoque esse
Deum omnipotentem, aeternum et aequalem Patri.</hi> Fideliter
credite in Deum Patrem omnipotentem. Omnipotentem
Deum credimus, qui omnia faciens factus
non est: et ideo omnipotens est, quia de nihilo fecit
quaecumque fecit. Non enim eum aliqua materies adjuvit,
ex qua demonstraret artis suae potentiam: sed
ex nihilo, ut dixi, cuncta creavit. Hoc est enim esse
omnipotentem, ut non solum fabrica ipsa, sed etiam
materies ab illo inveniatur esse, qui non habuit initium
ut esset; et is qui sempiternus est, crearet, non
id quod ipse esset, sed ut ab illo essent jam accepisse.
Omne enim quod est, ab illo est: ipse autem
a seipso est, qui non ab aliquo factus est. Fecit ergo
facta non factus, creavit creaturam non creatus: qui
etiam ipsi creaturae convenientibus gradibus per diversas
ordinationes constituit potestates. Potest quippe
secundum datam potestatem quilibet angelus vel homo
dici potens; sed numquid potest dici omnipotens?
Potest dici rex vel imperator, quod multa quae velit
possit: non tamen eum qui sanum sapit, audebit dicere
omnipotentem; nam si voluerit eum adulando
ita laudare, incipit et illum et se ipsum fallendo decipere.
Quomodo enim audebit dicere omnipotentem,
quem videt multum velle vivere et vitam succedente
morte finire? Si omnipotens est, non moriatur, a morte
excludatur. Si autem ei mors terminum dabit, omnipotentem
eum non fuisse ipsa mors demonstrabit.
Non ergo quispiam audebit quamlibet creaturam, sive
coelestem sive terrestrem, dicere omnipotentem, nisi
solam Trinitatem; Patrem scilicet, et Filium, et Spiritum
sanctum.</p>
        </div3>
<div3>
          <head>7.</head>
          <p>
 Non enim, cum dicimus nos credere in Deum
Patrem omnipotentem, sicut haeretici Ariani, negamus
Filium omnipotentem, aut Spiritum sanctum negamus
omnipotentem. Si Filium negaveris omnipotentem, negabis
et Patrem omnipotentem. Sed major est, inquiunt.
Pater, minor est Filius. Hoc in hominibus, hoc in omnibus,
et tu in omnibus perturbaris. Divinam naturam
considera, Deum attende, sempiternum cogita: nam
vane conturbaris. Si sempiternus est Pater, sempiternus
est utique et Filius. Si enim fuit Filius quando
non fuit Filius, fuit et Pater quando non fuit Pater:
quod si fuit aliquando Pater non Pater, non fuit omnipotens;
minus enim habuit in eo quod postea effectus
est Pater. Si das initium Filio, das initium et
Patri. Pater enim a Filio appellatus est Pater. Si autem
semper fuit Pater, semper fuit et Filius. Et si
Deus est Pater, Deus est et Filius: non enim aliud
potuit procedere de Deo quam Deus. Quod si Deus
est Pater, Deus est et Filius; et si sempiternus est
Pater, sempiternus est et Filius: quem non praecessit
aetate nec dignitate, non eum minuit aequalitate. Apostolum
audi quid de Deo Filio dicat: <hi>Cum in forma
Dei esset,</hi> inquit, <hi>non rapinam arbitratus est esse aequalis
Deo <note>(Philipp. II, 6)</note>
          </hi>. Non rapuit, quia naturaliter
habuit. Omnipotentia itaque Patris in Filio, omnipotentia
Filii in Patre; quia neque aliquando Pater sine
Filio, neque aliquando Filius sine Patre. Divinam illam
nativitatem qua Filius processit ex Patre, qua
natus est Deus de Deo, sine initio, sine tempore, sine
matre, sine aliqua fragilitate, sine ulla sui diminutione,
non possumus explicare: <hi>Nativitatem autem ejus,</hi> 
ait propheta, <hi>quis enarrabit <note>(Isai. LIII, 8)</note>
          </hi>? Et revera
<pb n="0641"/>
quis comprehendere vel dicere potest quomodo natus
sit, qui semper est in Patre, et nunquam recedit a
Patre? Digne, ut dixi, non possumus enarrare: sed
debemus corda nostra ipsi Filio praeparare; ut illuminando
et per fidem gubernando perducat nos ad speciem
veritatis suae, ne remaneamus in tenebris infidelitatis
nostrae, ne aliud aestimando de Filio quam quod
est Pater, ipse Filius non docendo, sed increpando
nos admoneat sicut Philippum, dicens, <hi>Philippe, qui
vidit me, vidit et Patrem. Annon agnoscis quia ego in
Patre, et Pater in me est <note>(Joan. XIV, 9, 10)</note>
          </hi>? Sicut ergo
Deus de Deo natus est, et lux de lumine, et dies ex
die; ita et Omnipotens ex omnipotente. In ista enim
mortali nostra generatione qui est pater, aliquando
non fuit pater; et qui est filius, non semper est filius:
quia et ipse filius cum accessu temporis patrem amiserit,
conjugem acceperit, prolemque susceperit, non
erit filius, sed ipse vocabitur pater; et quilibet pater
antequam suscipiat filium, non vocabitur pater. Accedit
ergo aliquid tempore, quod praecedat tempore.
Non ergo aestimemus hoc in illa divinitatis esse substantia,
in illa generatione sempiterna. Non enim illic
deficiendo moritur Pater, ut Filius crescendo perveniat
ad Patris dignitatem; aut sunt ibi tempora, quia
per ipsum facta sunt tempora.
</p>
        </div3>
      </div2>

<div2>
        <head>CAPUT IV.</head>
<div3>
          <head>8.</head>
          <p>
 <hi>Idem contra Arianos confirmatur.
Trinitatem totam esse Deum omnipotentem. Trinitas judex.
Tota Trinitas omnipotens, immortalis et invisibilis.
Idola cordium.</hi> In quo autem tu, haeretice, audes dicere
Filium minorem, quem nos confitemur aequalem?
In aetate? Non ibi sunt tempora. In divinitate? Deus
est Pater, Deus est et Filius. In opere? Omnia per Filium
facta sunt. Dicit quidem Scriptura, quod Deus
fecerit mundum, sicut scriptum est in libro Geneseos, <hi>In principio fecit Deus coelum et terram 
 <note>(Gen. I, 1)</note>
          </hi>: sed
nos audientes Deum Patrem, cognoscimus Filium et
Spiritum sanctum. Tu forsitan dicis, Deus Pater fecit
mundum. Sed audi quid Joannes evangelista dicat: <hi>In principio erat Verbum, et Verbum erat apud Deum, et
Deus erat Verbum. Omnia per ipsum facta sunt, et sine
ipso factum est nihil 
 <note>(Joan. I, 1, 2)</note>
          </hi>. Ecce, sine Filio
dicit nihil esse factum; quoniam <hi>omnia per ipsum facta
sunt.</hi> Si sine Filio factum est nihil, quid fecit Pater
quod non fecit Filius, de quo dicit Evangelista
quod sine Filio factum est nihil? Si autem, sicut vera
fides catholica habet, in Filio operante constituas Patrem,
et in Patre operante constituas Filium, quoniam
Filius in Patre est et Pater in Filio, omnipotens invenietur
Filius, si in ipso omnipotens est Pater: si autem
non est omnipotens Filius, ut praedicat haereticus
arianus, non est in illo omnipotens Pater, falsumque
erit secundum ipsos quod ipse Filius ait, <hi>Ego in Patre,
et Pater in me est.</hi> Absit autem ut falsum sit quod
Veritas dicit: confundatur arianus, qui veritati contradicit.</p>
        </div3>
<div3>
          <head>9.</head>
          <p>
 Demonstremus tamen ex Scripturis dictum Filium
omnipotentem sicut et Patrem, ut non solum
ratio vera, sed etiam divina testimonia haereticorum
frontem percutiant impudentem. Dictus est Pater
omnipotens, propheta dicente, <hi>Haec dicit Dominus
omnipotens <note>(I Cor. VI, 18)</note>
          </hi>. Dictus est et Filius omnipotens,
Joanne apostolo in Apocalypsi dicente, <hi>Ab
Jesu Christo Domino nostro, qui est, et qui fuit, et qui
venturus est omnipotens <note>(Apoc. I, 5, 8)</note>
          </hi>. Dictus est et
Spiritus sanctus omnipotens, Salomone prophetante, <hi>Spiritus Domini replevit orbem terrarum, et is qui continet
omnia, scientiam habet 
 <note>(Sap. I, 7)</note>
          </hi>. Annon est
omnipotens qui continet omnia? Dicit enim Scriptura
quod Deus judex sit, dicente Apostolo, <hi>Omnes astabimus
ante tribunal Christi, ut referat unusquisque secundum
ea quae per corpus gessit, sive bonum, sive malum <note>(II Cor. V, 10)</note>
          </hi>.
Sed nos quando audimus Deum judicem,
totam intelligimus Trinitatem. Tu autem, haeretice,
dic quis sit iste Deus judex; Pater, an Filius?
Si dixeris, Pater est; negas Filium judicem, quem
in Symbolo etiam tu confiteris venturum vivos mortuosque
<pb n="0642"/>
judicaturum. Contradicis etiam Evangelio dicenti, <hi>Cum Filius hominis venerit in claritate sua, congregabuntur
ante eum omnes gentes; et separabit eos ab
invicem, sicut separat pastor oves ab haedis.</hi> 
 In quo loco
ab Evangelista expressius judex demonstratus est Filius,
ut etiam ejusdem judicis sententia panderetur,
dicentis, <hi>Ibunt impii in combustionem aeternam, justi
autem in vitam aeternam <note>(Matth. XXV, 31, 32, 46)</note>
          </hi>. Quod
si nolens obsistere tantae auctoritati dixeris Filium
judicem, Patrem ergo negabis judicem? Non, inquis,
nego Patrem judicem. Quomodo non negas? Quia Pater,
inquis, potestatem dedit, Filius accepit. Video
quidem, haeretice, quo strabis oculis intendas, quo
perversae mentis aciem intentionis dirigas. Recitaturus
enim mihi es ex Evangelio et dicturus: <hi>Pater non
judicat quemquam, sed omne judicium dedit Filio <note>(Joan.
V, 22)</note>
          </hi>. In eo, inquis, quod Pater dedit, Filius accepit,
major est utique qui dat, quam qui accipit: major
est Pater, minor est Filius. Non ex hac sententia
glorietur tua vanitas; quoniam ex ipsa te nunc divina
convincit auctoritas. <hi>Pater,</hi> inquis, <hi>non judicat quemquam,
sed omne judicium dedit Filio.</hi> Cognoscimus:
novit quippe sana fides quomodo hoc intelligat. Homo
enim ille susceptus, qui etiam ipse appellatus est Dei
Filius, accepit potestatem, sed dante Patre et Filio;
quoniam Filius in Patre est, et Pater in Filio. Caeterum
si tu, haeretice, secundum illam perversam vestram
doctrinam illi hoc volueris assignare divinitati,
qua Filius aequalis est Patri, quaero abs te diligentius,
et ut mihi respondeas celeriter insistam, quis sit ille
qui in libro Deuteronomii Moysi dicebat, <hi>In die judicii
reddam illis.</hi> Non potes dicere, Pater est; quoniam
secundum Evangelii sententiam a te prolatam, <hi>Pater
non judicat quemquam.</hi> Ergo Filius est qui dicebat, <hi>In
die judicii reddam illis.</hi> Filius est? Responde, quid dubitas?
Filius hoc dixit, annon? Non est quod dicas
nisi Filium dixisse, <hi>In die judicii reddam illis;</hi> quoniam <hi>Pater non judicat quemquam.</hi> 
 Sed vide sequentia
libri hujus, quemadmodum te provocet, quemadmodum
convincat. Cum enim dixisset, <hi>In die judicii reddam
illis;</hi> post paululum secutus adjunxit, <hi>Videte,
videte,</hi> inquit, <hi>quoniam ego sum Deus, et non est alius
praeter me <note>(Deut. XXXII, 35, 39)</note>
          </hi>. Quid agis, ariane?
Non est qua exeas. Dic, si audes, Filium solum hoc
dixisse, et negabis Patrem, nec Deum esse, nec judicem.
Depone vel nunc convictus animositatem, audi
veritatem, intellige Deum judicem Trinitatem. Audi
quod et Spiritus sanctus judex sit. Ipse Dominus in
Evangelio ait: <hi>Cum venerit Paracletus, ipse arguet
mundum de peccato, de justitia, et de judicio <note>(Joan.
XVI, 8)</note>
          </hi>. Quid quaeris amplius? Item demonstrat Scriptura
divina quod simul habitet Pater et Filius et Spiritus
sanctus in homine, tanquam in templo suo. In
Evangelio Filius, <hi>Si quis me,</hi> inquit, <hi>diligit, diligetur
a Patre meo; et veniemus ad eum ego et Pater, et mansionem
apud illum faciemus <note>(Id. XIV, 23)</note>
          </hi>. Ecce Pater
et Filius: quid Spiritus sanctus? Apostolum audi: <hi>Nescitis,</hi> 
 inquit, <hi>quia templum Dei estis, et Spiritus Dei
habitat in vobis <note>(I Cor. III, 16)</note>
          </hi>? Item demonstratur quod
simul deserat impios Pater et Filius et Spiritus sanctus.
Salomon propheta, <hi>Perversae,</hi> inquit, <hi>cogitationes
separant a Deo.</hi> Ecce Deus Pater deserens perversas
cogitationes. Quid Deus Filius? Sequitur: <hi>Quoniam
in malevolam animam non introibit sapientia.</hi> Christus
est enim Dei Virtus et Dei Sapientia <note>(Id. I, 24)</note>.
Ecce et Filius deserit malevolam animam, in qua sunt
perversae cogitationes, quas deseruit Pater. Restat de
Spiritu sancto. Audi post paululum quid sequatur: <hi>Sanctus,</hi> 
 inquit, <hi>Spiritus disciplinae effugiet fictum, et
auferet se a cogitationibus quae sunt sine intellectu <note>(Sap.
I, 3-5)</note>
          </hi>. Audi, sine intellectu deserere hominem Spiritum
sanctum. Quando ista idem ipse Spiritus sanctus
per Prophetam dicebat, vos praevidebat. Ecce
jam illa inseparabilis Trinitas testimoniis divinarum
Scripturarum demonstratur, quod simul habitet, simul
regnet, simul possideat, simul deserat: quam vos,
Ariani, separando et per diversos gradus Filio et Spiritui
sancto injurias irrogando, non in vobis habitare
<pb n="0643"/>
sinitis: quoniam et Deus Pater aufert se a cogitationibus
perversis quae sunt in vobis: et in malevolam
animam non introibit sapientia; quia per vestrae
animae malitiam sicut Filium a Patre, ita gregem separatis
a summo pastore: et Spiritus sanctus effugiet
fictum, id est, fictionem perversae vestrae doctrinae,
in qua demonstratum est, nec Patrem, nec Filium,
neque manere Spiritum sanctum.</p>
        </div3>
<div3>
          <head>10.</head>
          <p>
 Quoniam igitur de unitate agitur Trinitatis,
Patris et Filii et Spiritus sancti, quam unitatem non
audemus dicere tres deos, nec tres omnipotentes, nec
tres invisibiles, nec tres immortales, sed unum Deum,
de quo dicit Apostolus, <hi>Immortali, invisibili, incorruptibili
soli Deo honor et gloria <note>(I Tim. I, 17)</note>
          </hi>: non
ergo nobis ipsis fingamus Patris et Filii et Spiritus
sancti diversas dignitates, separabiles et inaequales
aetates, ampliores et infirmas potestates, ne quod ipse
Dominus Salvator noster virtute ac majestate sua idola
eradicavit et templa, rursus in cordibus Christianorum
diabolus fabricet idola. Fides itaque catholica haec
est: Omnipotentem, immortalem, atque invisibilem
credere Deum Patrem: omnipotentem, immortalem,
atque invisibilem credere Deum Filium, secundum
divinam nativitatem; visibilem autem, mortalem, minoremque
angelis factum secundum susceptam humanitatem:
omnipotentem, immortalem atque invisibilem
credere Spiritum sanctum secundum aequalem
divinitatem; visum autem in specie columbae propter
Filii attestationem <note>(Matth. III, 16)</note>. Et haec est Trinitas
simplex unitas, inseparabilis, inenarrabilis, semper
manens, semper praesens, ubique regnans, unus Deus,
de quo propheta David dicit: <hi>Tu es solus Deus magnus <note>(Psal. LXXXV, 10)</note>
          </hi>.
</p>
        </div3>
      </div2>

<div2>
        <head>CAPUT V.</head>
<div3>
          <head>11.</head>
          <p>
 <hi>Nativitas Filii ex virgine. Signa
in Christi nativitate. Infanticidium. Puer Jesus in medio
doctorum inventus. Aquae in vinum conversio.</hi> Credimus in
Filium ejus Jesum Christum, natum de Spiritu sancto
ex virgine Maria. Hanc nativitatem, incredule, quid expavescis?
Noli credere, si tantum homo erat qui natus
est si autem Deus homo erat, de qua voluit natus est,
quia sicut voluit natus est. Illud potius mirare, quia
Verbum suscepit carnem: nec est mutatum in carnem,
quia manens Deus suscepit hominem. Caeterum quid
miraris, quia genitrix suum genuit genitorem, quia
creavit creatura factorem? Sic voluit nasci excelsus
humilis, ut in ipsa humilitate ostenderet majestatem.
Portabat filium mater intacta, mirabatur et ipsa in
aspectu suae prolis, quam amplexus non strinxerat
maritalis. Sed, incredule, audi praedictum, cognosce
impletum. David propheta dicit, <hi>Mater Sion, dicet
homo; et homo factus est in ea, et ipse fundavit eam
Altissimus <note>(Psal. LXXXVI, 5)</note>
          </hi>. Ipse qui fundavit eam
Altissimus, ipse in ea factus est homo: Altissimus,
quia talem matrem creavit; Altissimus, quia sic se in
ea formavit, ut procedens ex ejus utero, et filium ejus
redderet, et integritatem non corrumperet. Quae est
gratia matris hujus et virginis? Quae est gratia hujus
feminae, quae virum nesciens filium portat? Quae est
gratia? Audite Gabrielem angelum eam salutantem: <hi>Ave,</hi> 
 inquit, <hi>gratia plena, Dominus tecum <note>(Luc. I, 28)</note>
          </hi>.
Quando Angelus istam virginem sic salutavit, tunc
eam Spiritus sanctus fecundavit: tunc illa femina
virum sine viro concepit, tunc repleta est gratia, tunc
Dominum suscepit, ut esset in ea qui fecerat eam.
Neque enim, dilectissimi, credendum est, quod illo
jam praesente ac protegente poterat illi feminae dominari
corruptio, in qua non erat ardoris libido.</p>
        </div3>
<div3>
          <head>12.</head>
          <p>
 Noverit tamen quem portavit Virgo mater, noverit,
stupor abscedat, fides accedat. Ecce quem portat
nascitur; nondum loquitur, et totum concutit mundum.
Clamat coelum, novi sideris radians fulgore:
clamat terra, turbata per Herodem; veniunt Magi
admoniti, inquirunt Judaei turbati; quaerunt ubi esset
qui ubique totus est, quaeritur in mundo fabricator
mundi. Ad hoc autem quaerebatur, non ut agnosceretur,
<pb n="0644"/>
sed ut occideretur <note>(Matth. II)</note>: quia <hi>mundus per
eum factus est, et mundus eum non cognovit <note>(Joan. I, 10)</note>
          </hi>.
O munde immunde, venit qui te redimat, et turbaris;
et tunc eum vis perdere, quando ille te disposuit liberare!
O Judaeorum terra impia, non congruis coelo.
Coelum demonstrat, ut adoretur; tu quaeris, ut infans
necetur. Ille tibi annuntiat Deum hominem suscepisse
pro te, et tu vis perdere eum qui venit redimere te.
Exspecta paululum; ad hoc quidem venit, ut tuam
etiam pessimam impleat voluntatem: sed sustine, ut
suam ille colligat haereditatem. Collige, collige, Redemptor:
non glorietur dispersor. Vindica in eos qui
te parvulum persequuntur, parvuli ipsorum pro te
moriantur. Si ipsi in te crudeles existunt, parvuli
ipsorum pro te moriantur. Vindica, sic vindica. Insultent
filii parentibus nondum loquentes, convincant
saevientes: infantes dicant testimonium de tua innocentia,
quia non est in te ulla malitia; et ii qui te
volunt innocentem occidi, hoc eis proveniat, ut suos
parvulos ab eis facias separari. Lugeatis licet Judaei
atque plangatis filios vestros, non illi moriuntur, quia
a vita suscipiuntur: vobis irrogatur poena orbitatis,
caeterum illis gloria offertur immortalitatis. Nuntiastis
Herodi ubi occidendus inveniri potest Filius Dei: sed
ille filios vestros occidens pro Filio Dei, et vos orbitatis
poena nesciens punit tanquam proditores, et filios
vestros Dei fecit haeredes. Sic vos irridebat ille, ille
qui habitans in coelo, jacebat in terra: sic furias vestras
vestrique regis subsannabat, quando mala vestra in
vos retorquebat, et de malis vestris multa ille bona
faciebat.</p>
        </div3>
<div3>
          <head>13.</head>
          <p>
 Agnovisti, Virgo mater, filii tui infantiam,
agnosce et pueritiam. Evangelium loquitur: <hi>Perrexerunt,</hi> 
ait, <hi>cum puero Jesu parentes ejus in Jerusalem,
ut pro eo offerrent sacrificium secundum legem. Et factum
est remeantibus illis, puer Jesus remansit in templo:
et erat disputans cum senioribus et scribis; et mirabantur
omnes in sapientia quae erat in eo, et turbabat
multos. Sed cum reversi essent quaerentes illum, invenerunt
illum sedentem in medio seniorum, interrogantem et
respondentem illis. Et ait illi illa mater: Fili, quid fecisti
nobis? Ecce enim solliciti et anxii quaerebamus te. Tunc
ille: Quid sollicita eras,</hi> inquit? <hi>nescis quia oportet me
in his quae Patris mei sunt operari <note>(Luc. II, 43-49)</note>
          </hi>?
Quando talia mater a puero filio audivit, corde expavit:
non enim patrem nominabat ille quem nesciebat
in terra, sed illum qui fecit coelum et terram.</p>
        </div3>
<div3>
          <head>14.</head>
          <p>
 Agnoscat et ejus adolescentiam, videat multa
et magna miracula, conversionem aquarum in vinum.
In quo primo miraculo tentavit illa femina jubere se
filio posse tanquam mater domina quae se agnoscebat
ancillam. <hi>Fili,</hi> ait, <hi>deficit illis vinum, fac rursus ut
aquae convertantur in vinum.</hi> Et ille ut distingueret inter
Deum et hominem, quia secundum hominem minor
erat, secundum hominem subditus erat, secundum
Deum autem supra omnes erat <note>(Joan. II, 3, 4)</note>: <hi>Quid mihi et tibi,</hi> 
 inquit, <hi>mulier? nondum venit hora
mea.</hi> Tanquam ei diceret: Veniet hora, quando id
quod natum est de te in cruce pendens agnoscat te, et
discipulo dilecto commendet te; in hoc autem miraculo
quid mihi et tibi? Non enim hoc processit ex te,
sed ex eo qui fecit te: non competit tibi ut jubeas
Deo, competit autem ut subdita sis Deo. Sed pia mater
quae non aspere tulit admonitionem filii dicentis, <hi>Quid
mihi et tibi?</hi> videat in caeteris miraculis Deum operantem,
quem intuebatur filium adolescentem, videat
caecorum illuminationem, leprosorum mundationem,
claudorum cursus, surdorum auditus, daemonum fugationes;
et quod majus his omnibus, mortuorum
resurrectionem. Sed adhuc agnoscat haec mater, et
expavescat filii sui etiam juventutem.
</p>
        </div3>
      </div2>

<div2>
        <head>CAPUT VI.</head>
<div3>
          <head>15.</head>
          <p>
 <hi>De passione et resurrectione
Christi.</hi> Quid restat juveni, nisi ut procedat velut
sponsus de thalamo suo? Accipiat sponsus sponsam,
<pb n="0645"/>
quaeratur, inveniatur quae ei conjungatur. Non est
solus homo, sed Deus est et homo: quaeratur quae ei
conjungatur. Qualis est de qua natus est, talis ei inveniatur,
quae et matrem reddat fecundam, et virginem
servet intactam. Filius permanentis virginis,
virginem permansuram accipiat. Ecce tempus est:
modo Judaei suam impleant voluntatem, quando dignatur
ipse dare potestatem. Agite, Judaei, nescientes
nuptias Agni, date praemium pecuniae malo nebuloni
Judae: agite ut ille qui natus est de virgine, a Pontio
Pilato suspendatur in cruce. Ascendat sponsus noster
thalami sui lignum, ascendat sponsus noster thalami
sui lectum. Dormiat moriendo, aperiatur ejus
latus, et Ecclesia prodeat virgo: ut quomodo Eva facta
est ex latere Adae dormientis, ita et Ecclesia formetur
ex latere Christi in cruce pendentis. Percussum
est enim ejus latus, ut Evangelium loquitur, et statim
manavit sanguis et aqua <note>(Joan. XIX, 34)</note>, quae sunt Ecclesiae
gemina Sacramenta. Aqua, in qua est sponsa
purificata: sanguis, ex quo invenitur esse dotata. In
isto sanguine sancti martyres amici sponsi stolas suas
laverunt, candidas eas fecerunt, ad nuptias Agni invitati
venerunt, ab sponso calicem acceperunt, biberunt,
eique propinaverunt. Sanguinem ejus biberunt,
sanguinem suum pro illo fuderunt. Quid egit vesana
impietas Judaeorum, quia invitati non solum venire
noluerunt, sed insuper sponsum occiderunt? Quid
egit iniquitas Judae qui eum vendidit, a quo redimi
debuit? Ecce nec Judas tenuit pretium, nec Judaei
quem comparaverant Christum. Illi dico, Ubi est
quod accepisti? Judaeo dico, Ubi est quod emisti? Illi
dico, quando vendidisti, tunc te decepisti: isti dico,
Quod emisti, possidere non potuisti. Exsulta, Christiane;
in commercium inimicorum tuorum tu vicisti:
quod Judas vendidit et Judaeus emit, tu acquisisti.
Exsulta, exsulta, sponsa Ecclesia; quia nisi ista
in Christo facta essent, tu ab illo formata non esses.
Venditus redemit te, occisus dilexit te: et quia te
plurimum dilexit, mori voluit propter te. O magnum
sacramentum hujus conjugii! O quam magnum mysterium
hujus sponsi et hujus sponsae! non explicabitur
digne humanis verbis. De sponso sponsa nascitur,
et ut nascitur, statim illi conjungitur; et tunc sponsa
nubit, quando sponsus moritur; et tunc ille sponsae
conjungitur, quando a mortalibus separatur: quando
ille super coelos exaltatur, tunc ista in omni terra
fecundatur. Quid est hoc? Quis est iste sponsus absens
et praesens? Quis est iste sponsus praesens et latens,
quem sponsa Ecclesia fide tantum concipit, et
sine ullo amplexu membra ejus quotidie parit? Quis
est iste qui sic natus est, sic crevit, sic mortuus
est? Quis est iste qui infans regem terruit, puer Judaeos
convicit, juvenis Pontium Pilatum turbavit? Quis
est iste? Vultis nosse? <hi>Dominus virtutum, ipse est rex
gloriae <note>(Psal. XXIII, 10)</note>
          </hi>. Si Dominus virtutum ipse est
rex gloriae: ergo nec Judaeos timuit quando armati
venerant, nec judicem injuste judicantem, nec milites
irridentes, nec inimicos subsannantes, nec coronam
spineam imponentes, nec sua vestimenta dividentes,
nec fel, nec acetum, nec crucem, nec lanceam, nec
mortem. Quando enim ista Judaei Pontiusque Pilatus
 faciebant, Dominus virtutum negotium nostrum
agebat; quae non rapuerat, tunc reddebat. Non rapuit
iniquitatem, et pro iniquis suscepit mortem: ut impleretur
quod de eo scriptum est, <hi>Quae non rapueram,
tunc reddebam <note>(Psal. LXVIII, 5)</note>
          </hi>. Denique ut noveritis
pro nobis reddidisse quod non debebat <note>( <hi>Christus</hi> enim <hi>pro impiis mortuus est 
 [Rom. V, 6]</hi> )</note>, mox ut sacculum
carnis suae in crucis ligno solvit, et pretium nostrum
exactori reddidit; ibi statim illum latronem
fecit confessorem <note>(Luc. XXIII, 42)</note>, ut per eum impiorum
restauraret ruinam. Videte redemptum quem
diabolus possederat homicidam: videte Dominum
<pb n="0646"/>
virtutum et in morte miracula facientem. Tunc
latro confitebatur, quando Petrus turbabatur; tunc
iste agnovit, quando ille negavit. Sed numquid quia
Dominus acquisivit latronem, Petrum perdidit negatorem?
Absit, absit. Agebat mysterium qui fundebat
pretium, in Petro demonstrans non in se quemquam
justum debere praesumere; in latrone, nullum impium
conversum posse perire. Timeat bonus, ne pereat
per superbiam: non desperet malus de multa
malitia. Colligantur praesumentes, colligantur desperantes.
Magnum pretium pro nobis datum esse
cognoscimus, quia sanguine Christi redempti sumus.
Agamus quomodo tali Domino non displiceamus.
Ecce amavit servos, et quos redemit servos, fecit liberos.
Ecce parum est, quia donat libertatem suam;
exhibet fraternitatem, promittit etiam haereditatem.
Habes amplius quod exspectes? Suscepit veniendo
mortem tuam, donavit resurgendo vitam suam. Habes
amplius quod exspectes? Ille, ille qui crucifixus est
pro te, die tertio a mortuis resurgens, super coelos
exaltavit te; filium Dei fecit te. Habes amplius quod
exspectes? Quid retribuemus Domino, pro omnibus
quae retribuit nobis <note>(Psal. CXV, 12)</note>? Fecit nos antequam
essemus, donavit vitam, donavit aetatem, donavit
liberam voluntatem, donavit substantiam, donavit
ingenium, donavit rationem, donavit scientiam,
donavit omnia sua ut essent tua; et his bonis omnibus
male usi sumus, superbi effecti sumus, Creatorem
tanta bona largientem, merito praevaricationis offendimus:
perivimus, quaesivit: captivi ducti sumus,
subvenit; ad mortem perpetuam ducebamur, liberavit.
Quid tibi minus exhibuit, qui se ipsum pro te
tradidit? Et dubitas quod tibi donet vitam suam, qui
tecum communicavit mortem suam? Quid retribuemus
ei? Si non est quod ei retribuamus, ab ipso accipiamus
quod ei offeramus. Hoc a te quaerit Christus,
hoc tibi dicit: Quod feci pro te, hoc et tu fac pro
me; animam meam posui pro te, et tu pro fratribus
tuis animam tuam pone. Noli timere mortem, quia
cum vincere non posses, ego sum mortuus, ut tu vinceres:
vinceres, non per te, sed per me; quia et
ego quod sum mortuus, non est propter me, sed propter
te. Tu enim mori noveras, resurgere non noveras:
suscepi mortem quam noveras, demonstravi resurrectionem
quam ignorabas. Credendo ama resurgentem,
ut per illum et tu resurgas. Diximus, et,
quantum ille donavit, exposuimus has tres sententias,
quod natus sit de virgine Maria, crucifixus sub Pontio
Pilato et sepultus, tertia die a mortuis resurrexerit.
Si enim de singulis, ut dignum est, loqui possemus,
prolixitas sermonis fastidium vobis quam delectationem
incuteret.
</p>
        </div3>
      </div2>

<div2>
        <head>CAPUT VII.</head>
<div3>
          <head>16.</head>
          <p>
 <hi>De ascensione Domini et sessione
ad dexteram Patris.</hi> Quia ergo diximus, quousque
ille altissimus descenderit propter nos; nunc
dicamus quomodo id quod suscepit ex nobis, in coelum
levaverit, ad dexteram Patris collocaverit, ac
fidei nostrae certum pignus dederit, ut secura sint
membra de tanto capite, fideliterque sperent ad ipsum
se posse pervenire, quem jam credunt ad dexteram
Patris sedere. Assumptus in coelos. Sessionem istam,
dilectissimi, non accipiatis humanis membris positam,
tanquam Pater sedeat in sinistra, ut Filius sedeat
ad dexteram; sed ipsam dexteram intelligite potestatem,
quam accepit homo ille susceptus a Deo,
ut veniat judicaturus qui prius venerat judicandus.
Ad hoc enim ascendit in coelum, ut fides suum impleat
locum. Praedictum quippe hoc invenitur per David
prophetam: ait enim, <hi>Congregatio populorum
circumdabit te, et propter hanc in altum regredere;
Dominus judicat populos <note>(Psal. VII, 8, 9)</note>
          </hi>. Hoc quippe
ait: Quoniam humiliatus es in forma servi usque ad
crucis opprobrium <note>(Philipp. II, 6)</note>, et hi qui te viderunt
crucifixum, aliqui crediderunt, multi dubitaverunt;
resurgens a mortuis in altum regredere, super
<pb n="0647"/>
coelos dignare ascendere: ut congregatio populi fidelis
congregetur in unum per fidem, ut fides deducat
eos ad speciem. Ipsa est virtus omnipotentiae tuae, ut
plus possis in ipsis fidelibus, quando absens ab eis in
homine illo suscepto sentiris. Caeterum praesentia
tuae majestatis de cordibus fidelium tuorum nunquam
discedis. Videte autem, dilectissimi, quid donaverit
iste qui ascendit in altum, captivam duxit captivitatem,
dedit dona hominibus <note>(Psal. LXVII, 19, et
Ephes. IV, 8)</note>; videte quid donaverit. Venit mirabiliter,
crevit mirabiliter, exhibuit multa miracula, quae
superius commemoravimus, salus aeterna multis
praestitit salutem. Qui infirmitates nostras suscepit,
multas variasque infirmitates curavit. Circumdatus
etiam tunc fuit multitudine populorum, quos adduxerat
non fides, sed curiositas oculorum. Denique visa
miracula multi laudabant, alii detrahebant. Nam inde
est illud detractionis verbum dicentium, quod in
Beelzebub principe daemoniorum ejiceret daemonia <note>(Luc. XI, 15)</note>.
Cum tanta tamen miracula faceret,
contemptus est: non solum digne habitus non est,
sed insuper occisus est. Quare non tunc factum est
ut ejus praesentia numerus ille colligeretur, nisi quia
oportebat impleri omnia quae de eo erant scripta?
Etenim quando illa agebantur, jam illi ab ipso praeparabantur,
jam captivitas eorum capta erat. Exspectabatur
ut ascenderet Salvator, et donaret dona.
Quae dona? Dona quae acceperunt discipuli; quae accepit
Petrus, ut moreretur pro absente, quem desperando
negaverat praesentem. Videte quid idem
Petrus dicat in Epistola sua, quid effundat ex dono
illo sancti Spiritus: <hi>Credentes,</hi> inquit, <hi>in eum quem
non videtis, gaudete inenarrabili gaudio <note>(I Petr. I, 8)</note>
          </hi>.
Gaudeamus et nos credendo in eum quem non videmus;
ut securi illum videamus, cum ad ipsum pervenerimus.
Veniet autem et ipse, sed non talis qualis antea venit.
</p>
        </div3>
      </div2>

<div2>
        <head>CAPUT VIII.</head>
<div3>
          <head>17.</head>
          <p>
 <hi>Christus ad judicium in qua
forma veniet.</hi> Venturus est enim vivos et mortuos judicare.
Veniet autem ut judicet qui stetit sub judice;
veniet in ea forma in qua judicatus est, ut videant in
quem pupugerunt. Cognoscant Judaei quem negaverunt:
convincat eos ille homo susceptus, et ab eis
crucifixus. Fortasse, dilectissimi, quoniam veritas
evangelica non tacuit eum cum cicatricibus resurrexisse,
qui posset si vellet de corpore suscitato et clarificato
omnem maculam cujuslibet cicatricis abstergere
(sed sciebat quare cicatrices in corpore suo servaret,
ut vulnera dubitationis in cordibus discipulorum
sanaret): fortasse ergo, ut dixi, sicut demonstravit
Thomae, non credenti nisi tangeret et videret, ita
etiam inimicis suis vulnera demonstraturus est sua.
Propter quod dictum est per prophetam, <hi>Videbunt in
quem pupugerunt <note>(Zach. XII, 10)</note>
          </hi>: non ut eis dicat,
sicut Thomae, <hi>Quia vidisti, credidisti <note>(Joan. XX, 25-29)</note>
          </hi>;
sed ut convincens eos Veritas dicat, Ecce hominem
quem crucifixistis, ecce Deum et hominem in quem
credere noluistis. Videtis vulnera quae inflixistis,
agnoscitis latus quod pupugistis: quoniam et per vos
et propter vos apertum est, nec tamen intrare voluistis.
Qui non estis redempti pretio mei sanguinis,
non estis mei; <hi>discedite a me in ignem aeternum, qui
paratus est diabolo et angelis ejus <note>(Matth. XXV, 41)</note>
          </hi>.
Sed illorum mors proficiat ad nostram salutem. Si
illi contempserunt, nos timeamus eum qui sic venturus
est judicare. Festinet unusquisque cum vivit,
ut vivat; currat, ut ejus pretioso sanguine redimatur:
ne cum non fuerit inventus in numero redemptorum,
in numero maneat perditorum. Hic, hic dum vivitur,
melior eligatur locus. Hic est tempus fidei. Caeterum, <hi>In inferno,</hi> 
 ait propheta, <hi>quis confitebitur tibi <note>(Psal.
VI, 6)</note>
          </hi>? Qui vult semper vivere, et non timere mortem,
teneat vitam, ut mors superetur a vita. Qui non
vult timere justum judicem judicantem, ipsum nunc
sibi adhibeat defensorem.
</p>
        </div3>
      </div2>

<div2>
        <head>CAPUT IX.</head>
<div3>
          <head>18.</head>
          <p>
 <hi>De Spiritu sancto. Adversus
Arianos dicentes Patrem majorem, Filium minorem,
<pb n="0648"/>
Spiritum sanctum multo inferiorem. Refelluntur adhuc
Ariani.</hi> Credimus et in Spiritum sanctum. Spiritum
sanctum Deum credimus aequalem Patri et Filio, quia
simul est et in Patre et in Filio. Quomodo est in Patre?
Filium audi: <hi>Spiritus,</hi> inquit, <hi>qui procedit a
Patre, ipse introducet vos in omnem veritatem <note>(Joan.
XV, 26, et XVI, 13)</note>
          </hi>. Quomodo est in Filio? Ipse Filius
post resurrectionem mittens discipulos suos praedicare
Evangelium, insufflavit in faciem ipsorum, et
ait illis: <hi>Accipite Spiritum sanctum <note>(Id. XX, 22)</note>
          </hi>.
Quomodo est Spiritus Patris? Ipse Dominus in Evangelio: <hi>Non enim vos estis qui loquimini, sed Spiritus
Patris vestri qui loquitur in vobis 
 <note>(Matth. X, 20)</note>
          </hi>.
Quomodo est et Spiritus Filii? Apostolus dicit: <hi>Si
quis Spiritum Christi non habet, hic non est ejus <note>(Rom.
VIII, 9)</note>
          </hi>. Quomodo idem ipse Spiritus Patris et Filii
procedens a Patre et Filio attestatur Filium suscepisse
carnem? Joannes evangelista dicit: <hi>Spiritus,</hi> 
inquit, <hi>nondum erat datus, quia Jesus nondum erat
clarificatus <note>(Joan. VII, 39)</note>
          </hi>. Quando autem clarificatus
est Filius, ipse dicit: <hi>Aperti sunt,</hi> ait, <hi>coeli, et descendit
super baptizatum Jesum Spiritus sanctus in specie
columbae, voxque facta est dicens: Hic est Filius meus
dilectus, in quo bene complacui <note>(Matth. III, 16 et 17)</note>
          </hi>.</p>
        </div3>
<div3>
          <head>19.</head>
          <p>
 Haec tu, haeretice ariane, cum audis vel legis,
Filium clarificatum, Spiritum sanctum in specie columbae
de coelis esse transmissum: hac auctoritate
carnalis tua cogitatio, et phantasia spiritus mali qui
operatur in filiis diffidentiae, Patrem inducit majorem,
quia visus non est; Filium minorem, quia visus est
in homine; Spiritum sanctum Filio multo inferiorem,
quia in specie apparuit columbae. Dicis enim tibi, et
perverse ratiocinaris: Quantum distat visibilis ab invisibili,
tantum distat Filius a Patre; et quantum distat
species hominis ab specie columbae, tantum distat
honor Filii ab honore Spiritus sancti. Haec cogitans
illi proximus es praecipitio erroris. Neque enim defuerunt
qui hoc sentirent de anima humana, quod tu
vis asserere de substantia divina. Introduxerunt enim
quidam, pro meritis animas dari corporibus, et esse
revolutiones et circulos. Propheta David divina voce
disrumpens, <hi>In circuitu,</hi> inquit, <hi>impii ambulant.</hi> Qui
talia credunt vel praedicant, impii sunt. Et tanquam
ei Deus diceret, Quid tu de propagine hominum
sentis? secutus adjunxit, <hi>Secundum altitudinem tuam
multiplicasti filios hominum <note>(Psal. XI, 9)</note>
          </hi>. Sed haec
alia quaestio est, in qua nunc non opus est diutius
immorari. Verumtamen quia de specie hominis et
columbae nostra tecum, haeretice, est disceptatio:
in hoc enim Filium ampliorem esse Spiritu sancto
dicis, quia pro dignitate gradus sui, sicut multum
distat inter naturam hominis et columbae, tantam
distantiam vis esse Filii et Spiritus sancti: possem
quidem tibi respondere, quia innocentiam quam habet
columba, non habet homo: sed non dico; de
illo enim homine agimus qui venit sine peccato. Sed
si hoc te movet, quia Filius hominem suscepit, Spiritus
in columba apparuit; movere te et hoc debet,
quia et ipse homo a Filio Dei susceptus a Scriptura
divina dictus est agnus. Nam et Joannes Baptista dicit: <hi>Ecce Agnus Dei, ecce qui tollit peccatum mundi <note>(Joan. I, 29)</note>
          </hi>.
Et Isaias propheta dicit: <hi>Sicut ovis ad
immolandum ductus est, et sicut agnus coram tondente
se, sic non aperuit os suum <note>(Isai. LIII, 7)</note>
          </hi>. Et Joannes
apostolus in Apocalypsi dicit: <hi>Vidi Agnum stantem
quasi occisum <note>(Apoc. V, 6)</note>
          </hi>. Dic mihi, si valueris tu
exponere, quare sit dictus agnus Filius Dei: exponam
tibi et ego columbae speciem Spiritus sancti. Si
mihi dixeris, Agnus Filius Dei propter innocentiam:
hoc et ego tibi de Spiritu sancto referam, Ideo columba
Spiritus sanctus propter innocentiam. Si Christus
agnus propter innocentiam, et Spiritus sanctus
columba propter innocentiam: <hi>custodi</hi> et tu <hi>innocentiam,
et vide aequitatem <note>(Psal. XXXVI, 37)</note>
          </hi>. Vides aequitatem,
si Patris et Filii et Spiritus sancti intelligis unitatem.</p>
        </div3>
<div3>
          <head>20.</head>
          <p>
 Sed adhuc vanas tuas machinas diversasque
<pb n="0649"/>
comparationes de Patris et Filii et Spiritus sancti substantia,
catholica doctrina suffodiat; ut aedificium
tuum, quod super arenam non super petram aedificas,
flatu ventorum, divinorum scilicet eloquiorum,
et pluvia gratiae descendente subvertat, subversumque
fiat ruina magna. Quamvis nos invisibilem totam
Trinitatem noverimus, credamus, teneamus: dic tu
nobis, haeretice, quis sit ille qui apparuit Moysi in
flamma ignis in monte Sina, cujus posteriora vidit
Moyses ipso se Domino demonstrante. Nam cum ille
quaereret faciem Dei videre, dicens, <hi>Si inveni gratiam
ante te, ostende mihi faciem tuam;</hi> hoc ei Dominus
respondit: <hi>Ascende in Horeb, et sta super petram, et
transiet claritas mea ante te, et posteriora mea videbis,
facies autem mea non videbitur tibi <note>(Exod XXXIII, 13-23)</note>
          </hi>.
Quis est iste qui ducatum praebuit filiis Israel
exeuntibus de Aegypto? <hi>Deus,</hi> ait liber Exodi, <hi>praeibat
illos, die quidem in columna nubis, nocte autem in
columna ignis <note>(Id. XIII, 21)</note>
          </hi>. Quis est iste? Pater est,
an Filius? Si dixeris, Pater est: visus est ergo et
Pater in aliqua specie. Non autem audes dicere, Filius
est: ne rursus ipsius testimonio Moysi obruaris, <hi>Tu es Deus solus, et alium non novimus absque te <note>(Deut. XXXII, 39)</note>
          </hi>.
Ergo Deo Patri assignabis quod
apparuit in columna ignis vel nubis. Si Deo Patri
hoc assignabis, redi modo ad illam ratiocinationem
tuam; et dic mihi quae sit melior natura, ignis, nubis,
aut hominis. Et si dixeris, ignis, vel, nubis,
irrideris non solum ab hominibus, qui certa ratione
sunt praediti, non qui vestra vana seductione decepti;
sed etiam ab ipsis pecoribus, quibus etsi non est
rationalis intellectus, inest tamen naturalis sensus,
qui non est attributus igni vel nubibus. Si autem dixeris,
Hominis est melior: Filius a te demonstratur
Patre major; quia Filius apparuit in homine, Pater
apparuit in igne. Hoc, Ariani, secundum vos dictum
sit: secundum rectam autem veramque doctrinam,
quemadmodum non est Filius Patre major, quia Filius
apparuit in homine, Pater in igne; sic non est
Spiritus sanctus minor Filio, quia in specie apparuit
columbae. Divina illa substantia Trinitatis manens in
se ipsa sicuti est, ut innovaret perdita, nostramque restauraret
ruinam, pro captu hominum, et pro congruentia
cujuslibet rei se visibiliter demonstravit;
unitatem, aequalitatemque suam non amisit. In igne
Deus, sed non est ignis: in homine Filius, sed non
hoc solum quod videbatur erat, erat et quod latebat.
Nam si totum quod videbatur erat, quid est quod dicebat
discipulis suis: <hi>Qui me diligit, diligetur a Patre
meo; et ego diligam eum, et manifestabo me ipsum illi <note>(Joan. XIV, 21)</note>
          </hi>?
Quid manifestaturus erat, si totum
quod videbatur erat? Ergo erat et quod latebat. Ita
et Spiritus in columba apparuit, sed non columba
erat Spiritus.</p>
        </div3>
<div3>
          <head>21.</head>
          <p>
 Totum hoc, homo, factum est propter te. Noli
injuriam facere illi qui fecit te, ut consequaris ab illo,
quod in isto sancto Symbolo sequitur:
</p>
        </div3>
      </div2>

<div2>
        <head>CAPUT X.</head>
<p> <hi>De remissione peccatorum.</hi> Remissionem
omnium peccatorum. Noli minorem praedicare
eum qui te perducit ad regnum coelorum in remissione
peccatorum. Sine ista fide si quis ad Baptismum
accedit, ipse contra se januam indulgentiae claudit.
Nec propter aliud, dilectissimi, factum est ut et Pater
mitteret Filium, et ipse Filius susciperet hominem
sanandum, et Spiritus sanctus hoc effunderet donum,
nisi ut nostrae animae eruerentur a sarcinis
peccatorum. Totum quidem hominem suscepit ille
curandum; sed ampliorem curam demonstravit adhibendam
esse animae quam corpori. Namque cum ipse
Salvator inter caetera miracula quae praesens faciebat,
paralyticum antiqua valetudine oppressum videret,
prius ejus animam censuit esse sanandam, tunc demum
etiam ejus corpori dignatus est donare salutem.
<pb n="0650"/> <hi>Fili,</hi> 
 inquit, <hi>confide, quoniam remissa sunt tibi peccata
tua.</hi> Magna salus non est contemnenda. Hanc
appetere debet, quisquis interius et exterius salvus
esse desiderat. <hi>Mundate,</hi> ait ipse Dominus, <hi>quae intus
sunt; et quae foris sunt, munda erunt <note>(Matth. XXV,
26)</note>
          </hi>. Verumtamen intentio illa perversa Judaeorum,
quae non fideliter sequebatur Christum, sed ad hoc eum
frequentabant, quia ei dolosi dolose insidias praeparabant,
quando audierunt Dominum paralytico dicentem, <hi>Dimissa sunt tibi peccata tua;</hi> 
 continuo susurratio
illa cogitationis pessimae, ubi eos audiebat qui corda
inspiciebat, <hi>Quis est iste,</hi> inquiunt, <hi>qui peccata dimittit?
Blasphemat: nemo enim potest dimittere peccata,
nisi solus Deus.</hi> Ille autem ut eis demonstraret
se esse Deum, eorumque nequitiam ostenderet, ac
suam demonstraret potentiam, ait illis: <hi>Quid cogitatis
nequam in cordibus vestris? Quid est amplius dicere,
Dimissa sunt tua tibi peccata; aut dicere, Surge et
ambula? Ut noveritis autem quia habet potestatem Filius
hominis in terra dimittendi peccata (ait paralytico):
Surge, tolle grabatum tuum, et vade in domum tuam.</hi> 
Et statim surrexit, et tulit grabatum suum, et abiit <note>(Id. IX, 2-7)</note>.
O quam melius illi esset, si post acceptam
remissionem peccatorum, non de lecto ad peccandum
iterum surgeret, sed de sepulcro ad veram
vitam liber securusque surgeret! Non enim vacat,
dilectissimi, quod ei dictum est, <hi>Tolle grabatum
tuum, et vade in domum tuam.</hi> Sic enim Dominus eum
curari interius volebat, ut jam ulterius non laboraret. <hi>Tolle</hi> 
 autem <hi>grabatum tuum,</hi> quid est, nisi, porta
rursus sarcinam delictorum tuorum? Non erunt scapulae
tuae liberae, portabis quod te premat, curvus
eris sub onere, caput jam liberum iterum gravabitur
servitute. <hi>Omnis enim,</hi> ait Dominus, <hi>qui facit peccatum,
servus est peccati <note>(Joan. VIII, 31)</note>
          </hi>. Si post remissionem
peccatorum ille paralyticus ex hac vita migraret,
plenam acciperet libertatem. Quod autem hic
vivere postea permissus est, etsi non peccavit, quod
credere difficile est; multum periclitatus est: quia
tota haec vita tentatio est <note>(Job VII, 1)</note>. Quisquis itaque,
dilectissimi fideliter credit, et hanc professionem
fidei suae, in qua remittuntur omnia peccata,
indubitanter tenet atque amplectitur, praeparet voluntatem
suam voluntati Dei: ut si eum post Baptismum
dignatus fuerit in hac vita aliquantulum detinere, iste
non quiescat orare ac dicere, <hi>Adjutor meus esto, ne
derelinquas me <note>(Psal. XXVI, 9, 10)</note>
          </hi>. Si autem dignatus
fuerit liberum atque ab omni faece peccati mundatum
ad se evocare, incunctanter ac sine tristitia pergat ad
eum, cum quo et per quem incipiat et ipse regnare;
nec vehiculum mortis timeat, in quo prior ascendit
ipse qui vocat. Sicut enim ipsum resurgendo perduxit
ad Patrem, ita et te illi per resurrectionem repraesentavit.
Quia ut te invitaret ad coelum, ad terram
descendit, sed non deseruit coelum.</p>
</div2>

<div2>
        <head>CAPUT XI.</head>
<div3>
          <head>22.</head>
          <p>
 <hi>De carnis resurrectione.</hi> In carnis
resurrectionem. Resurrecturam esse omnem carnem,
rationalem scilicet creaturam, fideliter teneamus.
Haec est summa fidei nostrae, quae separat ab
infidelibus. Neque enim de pecudibus vel caeteris animantibus,
quibus non est attributa imago Creatoris,
fas est nobis disputare. Ista enim omnia ad usus nostros
creata esse cognoscimus. Legat quis quid Deus
dixit homini, quando eum formavit atque benedixit,
et inveniet ita scriptum in libro Geneseos: <hi>Fecit Deus
hominem, ad imaginem suam fecit illum; masculum et
feminam fecit eos, et benedixit eis dicens: Crescite et
multiplicamini, et replete terram, et dominamini ejus; et
habete potestatem piscium maris, pecorum terrae, volatilium
coeli <note>(Gen. I, 27, 28)</note>
          </hi>. Ista ergo omnia propter
usus nostrae infirmitatis, ut dixi, creata sunt. Sed
quemadmodum non nobiscum resurgit nostra corruptio,
neque infirmitas; ita nec ea quae sunt necessaria
<pb n="0651"/>
nunc nostrae infirmitati. Qualia futura sint nostra
corpora, Paulus dicit apostolus: <hi>Seminatur,</hi> inquit, <hi>in
corruptione, resurget in incorruptione; seminatur in infirmitate,
surget in virtute; seminatur in contumelia, surget
in gloria; seminatur corpus animale, surget corpus
spirituale <note>(I Cor. XV, 42 44)</note>
          </hi>. Incorruptio haec, virtus,
et gloria, et spiritus vivificans, faciet nos, sicut ipse
Dominus promittere dignatus est, aequales Angelis Dei <note>(Matth. XXII, 30)</note>;
ut vivamus cum ipsis in aeterna vita,
in una immortalitate ac sempiterna patria. In qua
patria vita nostra aeterna ipse Christus erit: <hi>Ipse</hi> 
enim <hi>est verus Deus et vita aeterna <note>(I Joan. V, 20)</note>
          </hi>.
</p>
        </div3>
      </div2>

<div2>
        <head>CAPUT XII.</head>
<div3>
          <head>23.</head>
          <p>
 <hi>De vita aeterna.</hi> Hoc sequitur
etiam in isto sancto Symbolo, quod post resurrectionem
carnis credamus. Et in vitam aeternam. Non nostri
jam dominabitur corruptio, immortaliter viventibus,
et cum ipsa aeterna vita manentibus. Neque enim
indigebimus illic vestimento, ubi erimus immortalitate
vestiti: nec cibus nobis deerit, quando ipse panis
vivus, qui propter nos de coelo ad terras usque descendit,
sui praesentia nostras animas satiabit: nec
potus nobis deerit, praesente fonte vitae. Saturabit
enim nos ab ubertate domus suae, et torrente deliciarum
suarum corda nostra rigabit. Aestus illic non patiemur:
illic est enim refrigerium nostrum, qui nos
sub umbra alarum suarum protexit et protegit <note>(Psal.
XXXV, 8-10)</note>. Frigus illic non patiemur: est enim ibi
sol justitiae; qui suo amore calefaciens corda nostra,
radiis divinitatis suae illuminat oculos nostros, ut videant
divinitatem aequalitatemque Patris et Filii et
Spiritus sancti. Non ibi fatigabimur: nobiscum enim
erit virtus nostra, cui nunc dicimus, <hi>Diligam te, Domine,
virtus mea <note>(Psal. XVII. 2)</note>
          </hi>. Non ibi dormiemus:
non enim sunt ibi tenebrae, quae excludere possint permanentem
diem. Nulla ibi erit negotiatio, nulla servitus,
nullum opus. Et quid illic acturi sumus? Fortasse
illud quod Scriptum est: <hi>Vacate, et videte, quoniam
ego sum Deus <note>(Psal. XLV, 11)</note>
          </hi>. Vacuitas ista
contemplationis, erit opus nostrae actionis; ut contemplantes
delectemur, et delectabiliter contemplemur
videre. Quid videre? <hi>Bona Domini <note>(Psal. XXVI,
13)</note>
          </hi>. Quae bona? Possumus exprimere illud quod <hi>nec
oculus vidit, nec auris audivit, nec in cor hominis ascendit <note>(I Cor. II, 9)</note>
          </hi>?
Possumus explicare quomodo <hi>erit
Deus omnia in omnibus?</hi> Possumus explicare quomodo
ipse Filius <hi>cum tradiderit regnum Deo et Patri <note>(Id. XV,
28, 24)</note>
          </hi>, id est, sanctam congregationem fidelium, ita
illum hominem susceptum ampliusque clarificatum
non dimittat, ut tamen claritatem quam habet cum
Patre antequam mundus fieret, ipsis jam fidelibus demonstrare
non differat? Possumus explicare quemadmodum
sponsa Ecclesia, quae ex viris et feminis constat,
omnis convertatur in virum perfectum, atque
ita dignitatem virilem accipiat, ut tamen sponsae nomen
non perdat? Possumus explicare sanctorum corpora
resuscitata, ex qua gloria in quam gloriam transeant?
Possumus explicare quo Christum sequantur
virgines, quo eum sequi nequeant non virgines, atque
illas nescio quo ubique manens secum ducat, nec
<pb n="0652"/>
tamen eas quae non sunt virgines deserat? Quis audet
de his rebus positus in hac mortali carne quae aggravat
animam <note>(Sap. IX, 15)</note>, aliquid dicere; cum Paulus
apostolus hoc non valuit explicare, qui in isto
positus corpore usque in tertium coelum gratia operante
valuit ascendere <note>(II Cor. XII)</note>? Non simus curiosi
ad investigandum quod Apostoli exprimere minime
potuerunt. Certe ex me nemo scire quaerat quod me
nescire scio, nisi forte ut nescire discat quod sciri
non posse sciendum est. Sed per fidem et patientiam
et sanctam matrem Ecclesiam speremus nos accipere,
quidquid magnis et pusillis dignatus fuerit ille
donare.
</p>
        </div3>
      </div2>

<div2>
        <head>CAPUT XIII.</head>
<div3>
          <head>24.</head>
          <p>
 <hi>Ecclesiae catholicae filios jubet
cavere ab Arianis.</hi> Sancta Ecclesia, in qua omnis hujus
sacramenti terminatur auctoritas, mater et virgo, corpore
casta, prole fecunda, sponsa Christi superius
declarata, pie nutrit filios quos Deo Patri dignos assignare
contendit. Filii boni amate tantam matrem, filii
boni nolite deserere quotidie vos requirentem: rependite
vicem, amate amantem. Tanta est, talis est,
nobilis est, regia prole fecunda est. Non eam patiamini
aut filiorum malorum, aut pessimorum servorum
injuriis atque insidiis macerari: agite causas
matris vestrae, exserite ejus amplissimam dignitatem.
Servus malus non insultet dominae; haereticus
arianus non insultet Ecclesiae. Lupus est, agnoscite:
serpens est, ejus capita conquassate. Blanditur, sed
fallit: multa promittit, sed decipit. Venite, inquit,
defendam: si necessitas est, pascam; si nuditas, vestiam:
dabo pecuniam, statuam quid per singulos
dies quisque accipiat. O lupe male! o serpens inique!
o serve nequissime! dominam calcas, veram matrem
impugnas, Christum exsufflas, catholicum rebaptizas;
et quod est pessimum artis tuae, alios potentia premis
ut perdas, alios pecunia comparas quos occidas. Ergone,
haeretice, ad hoc vestis nudum, ut exspolies intus
Christo vestitum? Ad hoc pascis esurientem, ut
animae auferas cibum coelestem? Ad hoc das pecuniam,
ut sic tibi isti vendant Christum rebaptizandum,
quemadmodum Judas Judaeis Christum crucifigendum? <hi>Pecunia tua tecum sit in perditionem 
 <note>(Act.
VIII, 20)</note>
          </hi>. Pejora, haeretice, facis quam quae fecit Judaeus.
Ecce enim Judaeus etsi praemio comparavit
Christum occidendum, semel latus in cruce pendentis
pupugit, sed totum ejus corpus integrum reservavit:
tu vero ad hoc eum quotidie comparas pecunia,
ut sedentis in coelo diversa laceres membra. Vos autem,
dilectissimi, qui ab initio uberibus sanctae matris
Ecclesiae nutriti, usque ad solidum cibum estis ab
ea perducti, manete in ea. Si quis ejus vel disciplinam
vel quamlibet admonitionem aspere tulit, et iratus
abscessit, agnoscat matrem, redeat ad eam libenter:
et haec suscipit quae requirit; gaudebitque filium
perditum fuisse conversum. Sed licet multum gaudeat
filium perditum fuisse conversum, stabilitatis dignitatem
non quiescit praedicare secum permanentium filiorum.

</p>
        </div3>
      </div2>
</body>
  </text>
</TEI>