<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Sermones de Scripturis</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 38</title>
           <idno>AugHip.SeDeSc</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>SERMO PRIMUS . <hi>De eo quod scriptum est, Gen.</hi> I, 1, In principio fecit Deus coelum et terram; <hi>et Joan.</hi> I, 1, In principio erat Verbum: <hi>contra Manichaeos</hi>. <hi>Manichaeorum in veterem Legem calumniae.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
Qui meminit debiti sui, sententiaeque
apostolicae, qua dictum est, <hi>Nemini quidquam
debeatis, nisi ut invicem diligatis <note>(Rom. XIII, 8)</note>
            </hi>, se
ipsum debet ad reddendum ipse compellere. Et revera
quantolibet fremitu debitoribus exactorum terror incumbat;
multo vehementius exigit charitas, quae
aufert ab exactione pondus timoris, et verecundiae
majus imponit. Memini me fuisse pollicitum Charitati
vestrae, adversus Manichaeorum stultas perniciosasque
calumnias, quibus Veteri Testamento insidiantur,
responsionem per nos non defuturam,
quantum Dominus donare dignatur. Advertite igitur,
et videte laqueos serpentinos, atque inde subtracta
jugo Christi colla supponite. Audent quippe illi hujuscemodi
dolos praetendere incautis, ut dicant adversari
sibi Scripturas Novi et Veteris Testamenti, ita ut una
fide retineri utrumque non possit: et ipsa principia
libri Geneseos et Evangelii <foreign xml:lang="greek">κατὰ</foreign> Joannem sibimet
inimica persuadere molientes, quasi ex adversa
fronte committunt.
</p>
          </div3>
        </div2>

<div2>
          <head>CAPUT II.</head>
<div3>
            <head>2. </head>
<p>
              <pb n="0024"/>Moyses enim dicit, inquiunt, <hi>In
principio fecit Deus coelum et terram,</hi> nec nominat
Filium, per quem facta sunt omnia: cum Joannes
dicat, <hi>In principio erat Verbum, et Verbum erat apud
Deum, et Deus erat Verbum. Hoc erat in principio
apud Deum. Omnia per ipsum facta sunt, et sine ipso
factum est nihil.</hi> Hoccine contrarium est, an potius
sibimetipsi contrarii sunt, qui ea quae non intelligunt,
caecitate reprehendere, quam pietate quaerere maluerunt?
Quid enim dicturi sunt, cum ipsum principium
Filium Dei esse respondero, in quo Deum fecisse
coelum et terram, Genesis loquitur? An forte hoc
probare non potero, cum de ipso Novo Testamento,
cui velint nolint, fracta superbiae cervice subduntur,
testes mihi praesto esse cognoscam? Ait enim Dominus
incredulis Judaeis: <hi>Si crederetis Moysi, crederetis
et mihi: ille enim de me scripsit <note>(Joan. V, 46)</note>
              </hi>.
Cur ergo non ipsum Dominum intelligam, in quo
principio fecit Deus Pater coelum et terram? Nam, <hi>In principio fecit Deus coelum et terram,</hi> 
 Moyses utique
scripsit, quem de Domino scripsisse, ipsius Domini
voce firmatur. An forte non est etiam ipse principium?
Neque hinc dubitare oportebit, loquente Evangelio,
ubi Judaei cum a Domino quaesissent quis esset,
ipse respondit, <hi>Principium, quia et loquor vobis <note>(Joan. VIII, 25)</note>
              </hi>.
Ecce in quo principio fecit Deus
coelum et terram. Coelum ergo et terram fecit Deus
<pb n="0025"/>
in Filio, per quem facta sunt omnia, et sine quo
factum est nihil: ut etiam Evangelio concordante
cum Genesi, secundum Testamenti utriusque consensum
teneamus haereditatem, litigiosasque calumnias
exhaeredatis haereticis relinquamus.</p>
          </div3>
</div2>

<div2>
          <head>CAPUT III.</head>
<div3>
            <head>3.</head>
            <p>
Nullo modo autem vestram prudentiam
movere debet, quod cum Joannes evangelista
non dixerit, Omnia in ipso facta sunt, sed, <hi>Omnia
per ipsum facta sunt;</hi> non legamus in Genesi, Per principium
fecit Deus coelum et terram, sed, <hi>In principio
fecit Deus coelum et terram.</hi> Dicit enim Apostolus, <hi>Ut ostenderet nobis mysterium voluntatis suae secundum
bonam voluntatem suam, quam proposuit in illo in
dispositione plenitudinis temporum, instaurare omnia
in Christo, quae in coelis sunt, et quae in terris, in ipso <note>(Ephes. I, 9 et 10)</note>
            </hi>.
Quemadmodum itaque hic sic
audis quod ait, <hi>in ipso,</hi> ut intelligas et, <hi>per ipsum;</hi> 
sic in eo quod dicit Joannes, <hi>Omnia per ipsum,</hi> etiam <hi>in ipso</hi> 
 intelligere cogeris. Et quemadmodum hic non
mihi aufertur intellectus, quo intelligo in ipso facta
esse omnia, cum <hi>per ipsum</hi> legam; sic in Genesi cum
legam in ipso factum esse coelum et terram, quis me
intelligere prohibet et per ipsum? Nisi forte e duobus
Testamentis Manichaei transferunt litem, et eam inter
beatissimos testes Novi Testamenti, hoc est, inter
Paulum Joannemque constituunt: quia ille ait, <hi>in
ipso;</hi> ille, Et <hi>per ipsum.</hi> Sed nos, sicut Paulum et
Joannem contrarios sibi esse non credimus; ita de
Moysi et Pauli concordia etiam ipsos cogimus confiteri.</p>
          </div3>
<div3>
            <head>4.</head>
            <p>
Et quoniam sicut isti duo sibi, sic etiam
Joannes consentit ambobus; quia ita dixit, <hi>per ipsum,</hi> 
ut <hi>in ipso</hi> intelligi non prohibeat.
</p>
          </div3>
        </div2>

<div2>
          <head>CAPUT IV.</head>
<p>Omnia divina scripta inter se pacata
consistunt. Sed quemadmodum solet accidere,
ut quando transeuntes nubes per obscura noctis intuemur,
earum caligine sic acies nostra turbetur, ut
in contrarium nobis sidera currere videantur; sic isti
haeretici, quia in sui erroris nubilo pacem non inveniunt,
videtur eis potius divina Scriptura rixari.</p>
</div2>

<div2>
          <head>CAPUT V.</head>
<div3>
            <head>5.</head>
            <p>
Fortassis dicant, non de Verbo
Dei dictum esse, <hi>In principio fecit Deus coelum et
terram.</hi> Fac esse, non in principio, quod est unicus
Filius Dei; sed in principio temporis dictum intelligatur
quod scriptum est, <hi>In principio fecit Deus
coelum et terram:</hi> non quia jam erat tempus, antequam
esset ulla creatura (non enim vel tempus esse
coaeternum quisquam dixerit Deo, qui est conditor
temporum), sed ut cum coelo et terra esse coeperit
tempus. Si ergo quisque sic intelligat, cognoscens
duntaxat creaturae Creatorisque distantiam, ne coaeternum
Deo qui fecit, dicat esse quod fecit; certe
vel in illo verbo elucebit numerus personarum, ubi
dictum est, <hi>Faciamus hominem ad imaginem et similitudinem
nostram;</hi> et, <hi>Fecit Deus hominem ad imaginem
Dei <note>(Gen. I, 26, 27)</note>
            </hi>. Quanquam etiamsi non
appareret, et sub unitatis appellatione Trinitas intelligentibus
<pb n="0026"/>
insinuaretur; non ideo contrarium principio
Geneseos, Evangelii principium videri debuit
prudentibus: non enim videri nisi imprudentibus
potuit. Habemus enim talium in Scripturis locutionum
innumera exempla. Ipse Dominus loquens ait: <hi>Ego autem dico vobis, non jurare omnino, neque per
coelum, quia sedes Dei est; neque per terram, quia
scabellum est pedum ejus 
 <note>(Matth. V, 34 et 35)</note>
            </hi>. Numquid
propterea quia ibi se non nominat, fortasse negaturi
sunt quod sedeat Christus in coelo? Item dicit Apostolus, <hi>O altitudo divitiarum sapientiae et scientiae Dei!
quam inscrutabilia sunt judicia ejus, et investigabiles
viae ipsius! Quis enim cognovit sensum Domini? aut
quis consiliarius illi fuit? aut quis prior dedit ei, et
retribuetur ei? Quoniam ex ipso, et per ipsum, et in
ipso sunt omnia: ipsi gloria in saecula saeculorum 
 <note>(Rom.
XI, 33-36)</note>
            </hi>. Etiam hic Filii mentio nominatim non
facta est. Unum dicit esse Apostolus Deum et Dominum,
ex quo omnia, per quem omnia, in quo omnia.
Cur ergo isti Moysen sibi elegerunt, quem Joanni
evangelistae opponerent, Paulum autem apostolum ei
opponere noluerunt? Quia scilicet imperitis hominibus
duo Testamenta persuadere voluerunt esse contraria;
ut uno teste utantur, alterum respuant. Hoc
enim profitetur error ipsorum. Nam si esset alius,
cujus item dementissimus furor ipsum Novum Testamentum
sibi contrarium apud imperitos conaretur
ostendere; quid aliud ageret, nisi quemadmodum
isti Moysen et Joannem, ita ille Paulum et Joannem,
tanquam inimicos rixantesque proponeret? Sicut autem
sincerissima et verissima fides commendat Pauli
Joannisque concordiam; et in eo quod beatus Paulus
ait, <hi>Ex ipso, et per ipsum, et in ipso sunt omnia,</hi> non
solum Patrem, sed et Filium et Spiritum sanctum
docet intelligi: sic Moysi et Joannis pacem intuens,
in eo quod Moyses dixit, <hi>In principio fecit Deus
coelum et terram,</hi> si principium accipit temporis,
nihil aliud in eo quod dictum est, <hi>Deus,</hi> nisi Trinitatis
unitatem agnoscit; aut principium in quo fecit
Deus coelum et terram, ipsum Filium incunctanter
amplectitur. Multa sunt alia quae secundum has regulas
locutionis divinarum Scripturarum commemorare
possimus: sed ne oneremus memoriam Sanctitatis
vestrae, ista commemorasse suffecerit. Caetera
vos ipsos quaerere, vel cum Scripturae leguntur,
advertere, atque inter vos considerare concorditer
et pertractare adhortamur. Conversi, etc.
</p>
          </div3>
        </div2>
      </div1>

<div1>
        <head>SERMO II . <hi>De tentatione Abrahae a Deo</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Abrahae fides et pietas.</hi> 
Notissima pietas patris nostri Abrahae reddita nobis
est in memoriam per recentem lectionem: et
<pb n="0027"/>
est quidem ita mirabilis, ut nullum cor arbitrandum
sit tam obliviosum, ut inde aliquando elabi possit. Verumtamen
nescio quomodo, quotiescumque legitur, quasi
tunc fiat, ita afficit mentes audientium. Magna fides,
magna pietas, non solum in Deum, sed etiam in ipsum
unicum filium, cui nihil mali esse pater credidit, quidquid
de illo jusserat qui creavit. Pater enim filii sui
esse poterat Abraham, secundum operationem carnis;
non autem creator et conditor, secundum operationem
majestatis. Et quidem, sicut dicit Apostolus,
non secundum carnem natus est Isaac Abrahae, sed
ex promissione <note>(Galat. IV, 23)</note>: non quia eum carne
non erat operatus, sed quia de summa desperatione
susceperat; et nisi adesset promittens Deus, nihil tam
senex de visceribus aniculae conjugis sperare audebat
posteritatis. Sed credidit nasciturum, et non plangit
moriturum. Ejus dextera eligitur ad sacrificium, ut
moreretur; cujus cor electum est ad fidem, ut nasceretur.
Non trepidavit Abraham credere, quando promittebatur;
non trepidavit offerre, quando exigebatur:
nec fuit religio credentis contraria devotioni
obedientis. Hoc dico, non sibi dixit Abraham, Deus
mihi locutus est: quando promisit filium, credidi
quia mihi daturus esset Deus posteritatem; et qualem
posteritatem? Ut diceret mihi, <hi>In Isaac vocabitur
tibi semen <note>(Gen. XXI, 12)</note>
            </hi>: et ne forte sic vocaretur
mihi semen in Isaac, ut ante me meus filius moreretur, <hi>In semine tuo,</hi> 
 inquit, <hi>benedicentur omnes gentes <note>(Id. XXII, 18)</note>
            </hi>.
Ipse mihi ergo loquens promisit filium,
et ipse exigit ut occidam? Non sibi fecit quaestionem
quasi de contrariis et sibi adversantibus verbis Dei
promittentis filium nasciturum, et postea dicentis,
Occide mihi filium tuum: sed erat in corde ejus fides
semper inconcussa, et nullo modo deficiens. Cogitavit
enim Abraham, Deum qui dedit ut ille de senibus
nasceretur qui non erat, posse etiam de morte reparare.
Amplius enim est quod jam fecerat Deus,
cum qui non erat post tantam desperationem videbat
sibi datum filium, et si humanam infirmitatem consulas,
impossibile. Adjecit itaque animum ad fidem;
non credidit aliquid impossibile esse Creatori. Qui,
quemadmodum crediderat, suscepit filium, credidit
postea jubenti Deo: jam in suscepto filio probaverat
Deum. Credidit filium suscepturus, credidit occisurus.
Ubique fidelis, nusquam crudelis. Omnino perduxit
filium ad locum victimae: armavit etiam dexteram
cultro. Attendis quis feriat, et quem feriat: attende
quis jubeat. Pius ergo Abraham obtemperando: quid
Deus jubendo? Ne forte infirmis, non dicam sacrilegis
animis, ipse displiceat qui jubebat. Sed si placet
qui obtemperabat, quomodo displiceat qui jubebat?
<pb n="0028"/>
Quia si Abraham bene fecit obtemperando; multo
melius, et longe melius, incomparabili modo, Deus
jubendo.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Deus tentans Abraham Manichaeis
immerito displicet.</hi> Fortasse sacramentum quaeratur.
Non enim frustra hoc Deus juberet, aut carnaliter
accipiendum est, quod lectum fortasse nonnullorum
minus intelligentium corda commovit. <hi>Tentavit,</hi> inquit, <hi>Deus Abraham 
 <note>(Gen. XXII, 1)</note>
            </hi>. Sic ergo ignarus est
Deus rerum, sic nescius cordis humani, ut tentando
hominem inveniat? Absit: sed ut ipse homo se
inveniat. Primo itaque, fratres, propter illos qui
adversantur Legi veteri, Scripturae sanctae; quia nonnulli
non intelligentes citius volunt exagitare quod
non intelligunt, quam quaerere ut intelligant; et non
fiunt humiles inquisitores, sed superbi calumniatores:
propter hos ergo qui Evangelium volunt accipere,
et Legem veterem respuere; putantes in via
Dei posse se esse, et recte uno pede ambulare; quoniam
non sunt Scribae eruditi in regno Dei, qui proferunt
de thesauro suo nova et vetera <note>(Matth. XIII, 52)</note>:
propter hos ergo tales, ne qui forte hic lateant, aut
etsi hic non sunt, habeant qui adsunt, quid talibus
respondeant, breviter solvenda est ista quaestio. Dicimus
talibus, Evangelium accipitis, Legem non accipitis:
nos autem dicimus, eumdem esse Evangelii
misericordissimum largitorem, qui exstitit etiam Legis
terribilis lator. Lege enim terruit, Evangelio conversos
sanavit, quos ut converterentur Lege terruerat.
Imperator dedit legem, et multa commissa sunt
contra legem; lex quam dedit imperator, non noverat
nisi punire peccantes: restabat ergo, ut ad solvenda
delicta eorum, ipse cum indulgentia veniret,
qui legem praemiserat. Sed quid dicit perversum cor,
quia dicit accipere se Evangelium, Legem vero
respuere? Quare respuit? Quia scriptum est, inquit, <hi>Tentavit Deus Abraham.</hi> 
 Ego Deum colam qui tentat?
Christum cole, quem habes in Evangelio. Ipse te revocat
ad intelligendam Legem. Sed quia non transierunt
ad Christum, in suo phantasmate remanserunt.
Non enim colunt Christum, qualis praedicatur in Evangelio;
sed qualem ipsi sibi finxerunt. Propterea super
velamen stultitiae suae naturalis, addunt alterum velamen
perversae opinionis. Et quando per duplex velamen
poterit videri quod lucet in Evangelio?
</p>
          </div3>
        </div2>

<div2>
          <head>CAPUT III.</head>
<p>Displicet tibi tentans Deus, displiceat
tibi tentans Christus. Sed cum placuerit
tibi tentans Christus, placeat tibi tentans Deus. Et Christus
enim Filius Dei Deus, et cum Patre Christus unus
Deus. Ubi igitur legimus tentantem Christum? Evangelium
loquitur: ait enim Philippo, <hi>Unde ememus panes,
ut manducent hi</hi>? Et sequitur Evangelista: <hi>Hoc autem
dicebat, tentans eum: ipse enim sciebat quid esset facturus <note>(Joan. VI, 5 et 6)</note>
            </hi>.
Refer nunc animum ad Deum tentantem
Abraham. Hoc enim dicebat et Deus, tentans
<pb n="0029"/>
Abraham: ipse enim sciebat quid esset facturus.
Agnoscitur tentator Christus, agnoscitur tentator
Deus: corrigatur tentator haereticus. Non enim sic
tentat haereticus, quomodo tentat Deus. Deus enim
tentat, ut aperiat homini: haereticus tentat, ut Deum
sibi claudat.</p>
<div3>
            <head>3.</head>
            <p>
 <hi>Tentare Dei, quo spectat.</hi> Ergo noverit Charitas
vestra, tentatione Deum non id agere, ut ipse
aliquid cognoscat quod ante nesciebat; sed ut
ipso tentante, id est interrogante, quod est in homine
occultum prodatur. Non enim sibi homo ita notus
est, ut Creatori; nec sic aeger sibi notus est, ut medico.
Aegrotat homo; ipse patitur, medicus non patitur;
et ab illo qui non patitur, exspectat audire qui
patitur. Ideo in Psalmo clamat homo: <hi>Ab occultis
meis munda me, Domine <note>(Psal. XVIII, 13)</note>
            </hi>. Quia sunt
in homine occulta ipsi homini in quo sunt; et non
procedunt, neque aperiuntur, neque inveniuntur, nisi
in tentationibus. Si Deus cessat tentare, magister cessat
docere. Sed Deus tentat, ut doceat; diabolus
tentat, ut decipiat. Cui tamen nisi ille qui tentatur
dederit locum, inanis tentatio et irridenda repellitur.
Ideo Apostolus: <hi>Neque detis,</hi> ait, <hi>locum diabolo <note>(Ephes.
IV, 27)</note>
            </hi>. Dant autem locum homines diabolo ex concupiscentiis
suis. Non enim vident homines diabolum,
cum quo pugnant: sed facile habent remedium. Se
ipsos interius vincant, et de illo foris triumphant.
Quare hoc dicimus? Quia nescit se homo, nisi in
tentatione discat se. Cum autem didicerit se, non se
negligat. Si enim se negligebat latentem, non se negligat
notum.</p>
          </div3>
<div3>
            <head>4.</head>
            <p>
Quid ergo dicimus, fratres? Et sisciebat se Abraham,
nos non noveramus Abraham. Aut sibi,
aut certe nobis prodendus erat: sibi, ut sciret unde
gratias ageret; nobis, ut sciremus vel quid a Domino
deprecaremur, vel quid in homine imitaremur.
</p>
          </div3>
        </div2>

<div2>
          <head>CAPUT IV.</head>
<p>Quid ergo nos docet Abraham? Ut
breviter dicam, ut Deo non praeponamus quod dat Deus.
Interim ad litteram rerum gestarum, antequam tractetur
latebra sacramenti, id est quid lateat in hoc mysterio,
quo jussus est Abraham occidere unicum filium. Ergo
nec illud quod tibi pro magno praestat Deus, praeponas
illi qui praestitit; et cum tibi voluerit subtrahere, non
tibi vilescat: quia gratis amandus est Deus. Quod
enim dulcius a Deo praemium, quam ipse Deus?</p>
<div3>
            <head>5.</head>
            <p>
 <hi>Deus discere dicitur, cum facit ut discamus</hi> 
Ergo impleta Abraham devotionis obedientia,
audit a Deo, <hi>Nunc cognovi quoniam tu times Deum <note>(Gen. XXII, 12)</note>
            </hi>.
Quod ita intelligitur, quod Abraham
fecerit Deus ut sibi innotesceret. Sicut quando loquitur
propheta (Christianis loquor, vel proficientibus
in schola Dei; non sunt rudia nec nova quae dico, sed
vestrae Sanctitati nobiscum usitatissima et manifestissima)
quando propheta loquitur, quid dicimus? Dixit
Deus, plane dicimus. Dicimus etiam, Dixit propheta.
<pb n="0030"/>
Et utrumque recte dicimus, et utrumque in auctoritate
invenimus. Et Apostoli sic intellexerunt Prophetas,
ut dicerent, <hi>Dixit Deus.</hi> Et alio loco, <hi>Dixit Isaias.</hi> 
Utrumque verum est, quia utrumque invenimus in
Scripturis. Solvat mihi christianus quaestionem, quam
modo proposui; et solvet sibi, quam paulo ante proposui.
Quomodo? Quia quod homo dicit de dono Dei,
Deus dicit: secundum illud, <hi>Non enim vos estis qui loquimini <note>(Matth. X, 20)</note>
            </hi>,
et caetera; et iterum, <hi>Ecce
ego Paulus loquor vobis <note>(Galat. V, 2)</note>
            </hi>; et iterum, <hi>Christus qui in me loquitur 
 <note>(II Cor. XIII, 3)</note>
            </hi>.
</p>
          </div3>
        </div2>

<div2>
          <head>CAPUT V.</head>
<p>Ergo istam regulam, fratres, transferte
ad illud quod aliquando tortuosum videbatur,
et rectum erit.</p>
<div3>
            <head>6.</head>
            <p>
 <hi>Expectatio ad Deum.</hi> Illum ergo omnes intueamur,
ut esurientes animas nostras ille pascat, qui esurivit
propter nos; qui pauper factus est, cum
dives esset, ut ipsius paupertate nos ditaremur <note>(II
Cor. VIII, 9)</note>. Opportune ad eum paulo ante cantavimus: <hi>Omnia a te 
 exspectant, ut des illis escam
in tempore opportuno <note>(Psal. CIII, 27)</note>
            </hi>. Si <hi>omnia,</hi> 
omnes: si omnes, et nos. Non ergo si quid boni in
sermone daturi sumus, nos dabimus, sed ille a quo
omnes accipimus; quia omnes ad eum exspectamus.
Tempus est, det: sed faciamus quod dixit, ut det; id
est, exspectemus ad eum, ipsum corde intueamur:
quia sicut oculi corporis et aures ad nos, ita oculi cordis
et aures ad illum. Patente aure cordis audite magnum
sacramentum. Omnia quidem sacramenta divinarum
Scripturarum utique magna atque divina sunt:
sunt tamen insigniora, magisque praecipua, quae maxime
intentos nos desiderant, et quae prae caeteris aedificant
lapsos, satiant esurientes: qui non ita satiantur,
ut fastidiant; sed ut sit satietas sine fastidio, pellens
inopiam, non assumens contemptum. Quem non moveat
jussus immolari unicus filius ei, a quo promissus
est? Et maxime res ita gesta, ut audivimus, intentos
animos facit ad quaerendum exponi sacramentum.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Scripturarum figurae rebus vere
gestis inhaerent.</hi> Ante omnia tamen, fratres, hoc in
nomine Domini et admonemus, quantum possumus,
et praecipimus, ut quando auditis exponi sacramentum
Scripturae narrantis quae gesta sunt, prius illud quod
lectum est credatis sic gestum, quomodo lectum est;
ne subtracto fundamento rei gestae, quasi in aere
quaeratis aedificare. Abraham pater noster homo erat
illis temporibus fidelis, credens Deo, justificatus ex
fide, sicut Scriptura dicit, et vetus et nova <note>(Gen.
XV, 6; Rom. IV, 3, et Galat. III, 6)</note>. Suscepit filium
de Sara uxore, jam in senectute utrisque constitutis,
ex magna desperatione, sed secundum hominem. Quid
autem de Deo non sperandum, cui difficile nihil est:
qui sic facit magna, quomodo parva; sic suscitat mortuos,
quomodo creat vivos? Si pictor eadem arte facit
<pb n="0031"/>
murem, qua elephantem (diversa opera, sed ars
una); quanto magis Deus qui dixit, et facta sunt;
mandavit, et creata sunt <note>(Psal. CXLVIII, 5)</note>? Quid difficile
facit, qui verbo facit? Qua facilitate creavit Angelos
ultra coelos, ea facilitate luminaria in coelis, ea
facilitate pisces in mari, ea facilitate arbores et animalia
in terra: ea facilitate magna, qua parva. Cui ergo
cuncta facillimum fuit facere de nihilo, mirandum est
quia dedit senibus filium? Tales ergo illos viros vel
illos homines habebat Deus, et illo tempore tales fecerat
praecones Filio venturo, ut non solum in his quae
dicebant, sed etiam in his quae faciebant, vel in his
quae illis accidebant, Christus quaeratur, Christus inveniatur.
Quidquid Scriptura dicit de Abraham, et
factum est, et prophetia est: sicut Apostolus quodam
loco dicit, <hi>Scriptum est enim quod Abraham duos filios
habuit; unum de ancilla, et alterum de libera: quae
sunt in allegoria. Haec ergo sunt duo Testamenta <note>(Galat.
IV, 22, 24)</note>
            </hi>.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Isaaci historia et vera est et figurativa.</hi> 
Jam ergo non imprudenter dicimus quia Isaac
et natus est Abrahae, et aliquid significavit. Sicut et immolare
filium jussus obtemperat Deo, perducit ad locum,
pervenit triduo, dimittit duos servos suos cum
jumento, pergit ipse quo Deus praeceperat; levat lignum
in altare, levat filium super lignum. Antequam veniat
filius ad locum sacrificii, portat lignum quo levandus est.
Deinde cum jam pene feriretur, sonat vox, ut parcatur:
et non tamen sine sacrificio et sine sanguine fuso
receditur. Apparet aries in vepre inhaerens cornibus,
immolatur, peragitur sacrificium. Peracto sacrificio
dicitur ad Abraham: <hi>Facio semen tuum, sicut stellas
coeli et arenam maris; et obtinebit semen tuum civitates
adversariorum; et benedicentur in semine tuo omnes
gentes terrae, eo quod exaudisti vocem meam <note>(Gen. XXII,
17 et 18)</note>
            </hi>. Vide ergo quando factum est, et quando fit
commemoratio facti ipsius. Quando dicit ille Aries, <hi>Foderunt manus meas et pedes meos,</hi> 
 et caetera. Quando
peractum est illud in Psalmo sacrificium, tunc in ipso
Psalmo dictum est, <hi>Commemorabuntur et convertentur
ad Dominum universi fines terrae; et adorabunt in conspectu
ejus universae patriae gentium: quoniam ipsius
est regnum, et ipse dominabitur gentium <note>(Psal. XXI, 17,
28 et 29)</note>
            </hi>. <hi>Si commemorabuntur,</hi> dictum est, praesignatum
est aliquando, quod fieri jam videmus.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Justificatio ex fide sine operibus.</hi> 
Videamus ergo quomodo impletum sit, et unde
impletum, quo praecedente sacrificio impletum,
quod dictum est Abrahae, <hi>In semine tuo benedicentur
omnes gentes.</hi> Felices gentes, quae illud
non audierunt, et nunc legentes crediderunt, quod
credidit ille qui audivit. <hi>Credidit</hi> enim <hi>Abraham Deo,
et reputatum est illi ad justitiam, et amicus Dei appellatus
est <note>(Jacobi II, 23)</note>
            </hi>. Quod credidit Deo, intus in
<pb n="0032"/>
corde, in sola fide est: quod autem immolandum
duxit filium, quod intrepidus dexteram armavit, quod
jam feriret, nisi voce teneretur, magna fides est utique,
et magnum opus: et ipsum opus laudavit Deus,
cum diceret, <hi>Quoniam exaudisti vocem meam.</hi> Quare
ergo apostolus Paulus ait, <hi>Arbitramur justificari hominem
per fidem sine operibus Legis <note>(Rom. III, 28)</note>
            </hi>; et
alio loco dicit, <hi>Et fides quae per dilectionem operatur <note>(Galat. V, 6)</note>
            </hi>?
Quomodo fides per dilectionem operatur;
et quomodo justificatur homo per fidem sine
operibus Legis? Quomodo? intendite, fratres. Credidit
aliquis, percepit fidei sacramenta in lecto, et
mortuus est: defuit illi operandi tempus. Quid dicimus?
quia non est justificatus? Plane dicimus justificatum,
credentem in eum qui justificat impium <note>(Rom.
IV, 5)</note>. Ergo iste justificatus est, et operatus non est;
et impletur sententia Apostoli dicentis, <hi>Arbitramur
justificari hominem per fidem sine operibus Legis.</hi> Latro
qui cum Domino crucifixus est, corde credidit ad
justitiam, ore confessus est ad salutem <note>(Id. X, 10)</note>.
Nam fides quae per dilectionem operatur, etsi non sit
in quo exterius operetur, in corde tamen illa fervens
servatur. Nam erant quidam in Lege, qui de operibus
Legis gloriabantur, quae fortasse non dilectione, sed
timore faciebant; et volebant se justos videri, et praeponi
Gentibus, quae opus Legis non fecerant. Apostolus
autem praedicans fidem gentibus, cum eos qui accedebant
ad Dominum, videret justificatos ex fide, ut
jam qui crediderant bene operarentur, non quia bene
operati sunt credere mererentur, exclamavit securus,
et ait, Quia justificari homo potest ex fide sine operibus
Legis: ut illi magis non fuerint justi, qui quod
faciebant, timore faciebant; cum fides per dilectionem
operetur in corde, etiam si foras non exit in
opere.
</p>
          </div3>
        </div2>
      </div1>



<div1>
        <head>SERMO III <hi>De Agar et Ismaele</hi> </head>
        <head>FRAGMENTUM. <hi>Quomodo ad Agar et Ismael pertineant haeretici et schismatici.</hi> </head>
<p>Testamentum vetus ad Judaeos proprie pertinet.
Etenim carnalia beneficia promittebantur, quia spiritualia
non capiebantur. Regnum illud terrenum, et
vita terrena funditus dejecta, subjectioni inimicorum
tradita. Totum carnaliter sperabant de Domino, et
propter haec serviebant. Interrogentur Christiani, si
modo nulli sunt tales. Tales ad Vetus Testamentum
pertinent. Non enim nomen interrogo, sed vitam. De
his talibus sunt haeresis et schisma. Fugit a facie Sarae
illa, et affligebat eam Sara. Quid mirandum? Affligebat
eam corporaliter. Si quid afflictionis passa est pars
Donati, propter superbiam suam Agar passa est
<pb n="0033"/>
ancilla a Sara. Audiat Agar vocem Angeli: <hi>Redi ad
dominam tuam <note>(Gen. XVI, 6, 9)</note>
          </hi>. <hi>Sed sicut tunc qui
secundum carnem natus est, persequebatur eum qui secundum
spiritum; ita et nunc.</hi> Non invenimus corporaliter
persecutum Isaac ab Ismaele: sed tantum quia
dixerit Apostolus persecutionem. Nota ibi ubi dixit: <hi>Sed sicut tunc ille qui secundum carnem natus est, persequebatur
eum qui secundum spiritum; ita et nunc. Sed
quid ait Scriptura? Ejice ancillam et filium ejus: non
enim haeres erit filius ancillae cum filio liberae 
 <note>(Galat. IV,
29, 30)</note>
          </hi>. Ergo ubi illud dicit Scriptura, ibi quaeramus.
Quid ait in Genesi? <hi>Et factum est, cum luderet Ismael
et Isaac, vidit eos ludentes.</hi> Quis persecutus est? quem
persecutus est? Ludentes eos vidit Sara, et ait: <hi>Ejice
ancillam et filium ejus.</hi> Quare? Quia vidit eos ludentes.
Sed lusum illum Paulus persecutionem vocat:
quia lusio illa illusio erat. Si illusio, seductio et deceptio
est. Omnis lusus puerorum simulacrum est negotii
majoris: et quando major ludit cum minore,
quasi ut seducatur, sciens se habere negotia alia quae
intendit, et simulat quaedam puero, id est infirmo,
ludens cum illo. Major erat Ismael, et roboratus in
malitia: sed ludens cum puero Isaac, seducebat Isaac,
et quasdam fraudes ludendi cum infirmo faciebat.
Animadvertit mater lusum illum esse persecutionem.
Sic intelligens Sara mater lusum illum dixit: <hi>Ejice
ancillam et filium ejus: non enim haeres erit filius ancillae
cum filio meo Isaac <note>(Gen. XXI, 9, 10)</note>
          </hi>. Et Ecclesia
dicit: Ejice haereses et filios earum: non enim
haeredes erunt haeretici cum Catholicis. Sed quare non
erunt haeredes? Nonne de semine Abrahae nati? Et
quomodo Baptismum Ecclesiae habent? Baptismum
habent: haeredem faceret semen Abrahae, nisi ab
haereditate superbia excluderet. Eodem verbo nasceris,
eodem Sacramento; sed ad eamdem haereditatem
vitae aeternae non pervenis, nisi ad Ecclesiam catholicam
reversus fueris. Ex semine Abrahae nasceris; sed
filius ancillae foris propter superbiam.</p>
</div1>

<div1>
        <head>SERMO IV . <hi>De Jacob et Esau</hi> . <hi>In festo Vincentii martyris habitus.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Spiritualiter sapere datur a
Spiritu sancto.</hi> Hesternae lectionis debitores nos esse
meminimus: sed sicut nos debemus sermonem, ita et
vos debetis audientiam. Et lectio quidem illa carnaliter
sonat: qui autem Spiritum Dei accepit, spiritualiter
sapit. Dixit enim Apostolus, <hi>Sapere secundum carnem,
mors est <note>(Rom. VIII, 6)</note>
            </hi>. Et ad hoc promisit Dominus
Paracletum Spiritum veritatis. Ergo sicut promisit,
et misit, ut unusquisque jam qui eum Spiritum
recepit, non sit temporalibus voluptatibus servus, sed
dominus corporis factus et servus Creatoris, dirigat
<pb n="0034"/>
se in viam praeceptorum Dei: nec vestigia ejus nutent,
nec oculi ejus palpitent; sed intentione fidei proficiat,
ut veniat ad id quod nec oculus vidit, nec auris
audivit, nec in cor hominis ascendit <note>(I Cor. II, 9)</note>:
quod creditur antequam videatur, ut cum venerit, qui
credidit non confundatur.
</p>
          </div3>
        </div2>

<div2>
          <head>CAPUT II.</head>
<p>Intendat ergo ambulans in spe, sperans
quod nondum tenet, credens quod nondum videt,
amans cui nondum haeret. Exercitatio autem animae
in fide, in spe et charitate, facit eum idoneum capere
quod venturum est.</p>
<div3>
            <head>2.</head>
            <p>
 <hi>Petrus carnaliter sapiens infirmus. Ipsius et omnium
martyrum fortitudo ex Spiritu sancto.</hi> Cum ergo
carnaliter adhuc saperet Petrus, turbatus ad interrogationem
ancillae, negavit Dominum ter. Praedixerat
enim medicus aegroto quid in illo futurum erat: qui
aeger casus aegritudinis suae non noverat, et plus de
se aegrotus praesumpserat; sed verus medicus videbat.
Dixerat enim se cum Domino et pro Domino moriturum <note>(Matth. XXVI, 69-75, 31-35)</note>.
Nondum autem poterat,
quia infirmus erat. At ubi venit postea Spiritus
sanctus missus de coelo, et confirmavit eos in quos
venit; impletus ille fiducia spirituali, coepit jam vere
paratus esse mori pro eo quem ante negaverat. Hac
fiducia repleti omnes martyres, tenentes rectam fidem,
non morientes nec patientes pro falsa fide, pro
vano phantasmate, pro spe inani, pro re incerta; sed
pro veritatis pollicitatione, certum habentes eum qui
promisit, potentem esse qui exhibeat; omnia praesentia
contempserunt, in futura exarserunt, quae cum
fuerint illis praesentia, non erunt praeterita.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Esau carnales, Jacob spirituales
figurat. Spiritualis vitam Angelorum exspectat.</hi> Recordamini
ergo, qui interfuistis hesterno die, duos filios
Isaac, Esau et Jacob, quomodo majori praeponitur
minor <note>(Gen. XXV et XXVII)</note>: ut ad Jacob pertineatis,
Esau non ametis. Erit autem Esau, qui vult carnaliter
vivere, vel carnalia in futuro saeculo sperare. Sive
ergo carnaliter vivens, et talibus gaudens in hoc tempore,
et talia de Deo sperans, qualia habent et mali,
et totam felicitatem suam in ipsa ponens de qua gaudent
et iniqui; aut certe contemnens istam praesentem,
et talem sperans in futuro; carnalis est, carnalem
habens fidem, carnalem spem, carnalem charitatem.
Fides autem spiritualis est, credere quod protector
sit temporaliter Dominus tuus, ut venias ad illud
quod temporale non erit; et sperare te habiturum vitam
Angelorum, non in corruptionibus carnis, non in
voluptatibus et illecebris, non in fornicationibus et
ebrietatibus et gaudio epularum carnalium, non in
superbia possessionum dominationis terrenae; sed tantummodo
quomodo Angeli vivunt.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Vita Angelorum beata ex visione
Dei.</hi> Vivunt autem Angeli in gaudio, non creaturae,
sed Creatoris. Gaudium enim creaturae est quidquid
<pb n="0035"/>
videtur: gaudium Creatoris est quod non videtur
oculis corporis, sed purgata acie mentis. <hi>Beati mundo
corde.</hi> Ad quam visionem beati sunt? <hi>Quoniam ipsi
Deum videbunt <note>(Matth. V, 8)</note>
            </hi>. Non enim putetis, fratres,
quia gaudent Angeli ex eo quia vident terram,
aut coelum, vel quaecumque in his sunt. Non ex eo
gaudent, quia vident coelum et terram; sed quia vident
eum qui fecit coelum et terram.</p>
          </div3>
<div3>
            <head>5.</head>
            <p>
 <hi>Deus non est quid corporeum, nec quale formari
nostra cogitatione possit.</hi> Ille autem qui fecit coelum
et terram, nec coelum est, nec terra; nec quid terrenum
potest cogitari, nec quid coeleste, nec quid
corporeum vel spirituale poteris cogitare: non hoc
est Deus. Non tibi facias hominem aliquem grandem
et pulchrum: non circumscribitur humana forma
Deus; non continetur loco, non tenetur spatio. Non
tibi facias quasi aureum Deum: non hoc est Deus.
Nam aurum, unde tibi vis facere Deum, Deus ipse fecit;
et hoc infirmum, quia in terra. Non tibi proponas,
quia aliquid tale est Deus, quale vides in coelo,
vel lunam, vel solem, vel sidera vel quidquid fulget
et splendet in coelo: non hoc est Deus. Sed nec iterum
ideo tibi non videatur Deus quod sol, quia sol
tanquam rota quaedam est, non immensum lucis spatium;
et dicas tibi, Ergo Deus infinitae lucis est et
immensae: ut quasi tendas ipsum solem, et facias illum
non habere finem, nec hac nec illac, nec sursum
nec deorsum; et tamen lucem tibi immensam proponas
Deum: nec hoc est Deus. Deus quidem habitat
lucem inaccessibilem <note>(I Tim. VI, 16)</note>: sed talis lux
non est rota, nec potest esse nota oculis carnis.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Quid cogitandum cum dicitur Deus.
Manichaeorum errorem perstringit.</hi> Sed si videre
potes quid est veritas, quid est sapientia, quid justitia,
quomodo dictum est, <hi>Accedite ad eum, et illuminamini <note>(Psal. XXXIII, 6)</note>
            </hi>:
quomodo est illud lumen verum,
de quo dicit Joannes, <hi>Erat lumen verum, quod
illuminat omnem hominem venientem in hunc mundum;</hi> 
quomodo Joannes ipse Baptista non erat lumen verum.
Dicit enim Joannes evangelista, <hi>Non erat ille
lumen, sed ut testimonium perhiberet de lumine <note>(Joan.
I, 9, 8)</note>
            </hi>. Non solum autem Joannes Baptista verum lumen
non erat, sed nec Paulus verum lumen erat,
nec Petrus verum lumen erat, nec aliqui apostoli verum
lumen erant. Etenim <hi>verum lumen</hi> est, <hi>quod illuminat
omnem hominem venientem in hunc mundum.</hi> 
Illi vero lumina erant, quia illuminabantur. Nam et
oculi carnis nostrae dicuntur lumina; et unusquisque
jurat, Per lumina mea. Lumina ista quid sunt? Si
desit sol, si desit luna aut lucerna, certe in tenebris
remanent. Ubi sunt lumina, videant ante se, praebeant
ducatum pedibus, si lumina sunt: et tamen
lumina sunt. Quare lumina sunt? Quia possunt lumen
recipere. Etenim cum fuerit lumen illatum, lumen
ipsum non sentit frons tua, nec auris tua, nec
olfactus tuus, nec manus tua, nec pes tuus: sola
membra in te qui vocantur oculi, sola sentiunt lumen
<pb n="0036"/>
illatum. Absente lumine tenebrantur: sed illato lumine
sola illuminantur, id est, quia sola sentiunt lumen.
Illuminantur quidem et caetera membra tua;
sed ut videri possint, non ut videre possint. Nam lux
quae oritur, vel quae infertur, omnia membra perfundit;
oculos, ut videant; caetera, ut videantur. Sic
omnes sancti illuminati sunt, ut viderent, et ut quod
videbant, praedicarent. Ideo illis dictum est, <hi>Vos estis
lumen mundi <note>(Matth. V, 14)</note>
            </hi>. Sed lumen, non verum
lumen. Quare? Quia <hi>erat lumen verum, quod illuminat
omnem hominem. Omnem hominem</hi> dixit: si de isto
sole diceret, non diceret, <hi>Omnem hominem;</hi> quia iste
sol non a solis hominibus videtur. Vident illum et
pecora, et minutissima animalia, et muscae vident
istum solem: illud autem lumen quod Deus est, nemo
videt, nisi de quibus dictum est, <hi>Beati mundo corde,
quoniam ipsi Deum videbunt.</hi> 
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Lumen quod Deus est, quale cogitandum.</hi> 
Conamini cogitare, fratres, lumen veritatis,
lucem sapientiae, quomodo ubique praesens est
omnibus: conamini cogitare lumen justitiae; praesens
est enim omni cogitanti. Quid enim est quod cogitat?
Qui vult injuste vivere, peccat. Deserit justitiam:
diminuta est? Conversus est ad justitiam: quid?
aucta est? Deserit eam, integram illam relinquit:
convertitur ad eam, integram illam invenit. Quid est
ergo lumen justitiae? De oriente hoc surgit, et in occidentem
vadit? An est alius locus unde oritur, aut
quo venit? Nonne ubique praesto est? Homo certe qui
est in occidente, si vult juste vivere, id est, secundum
justitiam, numquid deest illi quam intueatur et
videat secundum ipsam justitiam? Iterum in oriente
positus si velit juste vivere, id est, secundum eamdem
justitiam, numquid deest illi? Ibi enim est justitia:
praesto est juste viventi. Secundum ejus regulam
vident quemadmodum juste vivant et illi: sicut
justi bene vivendo eam vident, ita et injusti male vivendo
non eam vident. Nam et ille juste vivit, cum
eam videt; et ille ipsam videt, ut secundum eam
actus suos dirigat: quia nisi secundum justitiae regulam
direxerit actus suos, in errorem iniquitatis impingitur.
Quia ergo et huic praesto esse potuit ibi consistenti,
nullo loco est, et ubique est: sic justitia,
sic sapientia, sic veritas, sic castitas. Conamini ergo
videre talem lucem: sed non potestis, palpitat mentis
acies; purgetur, ut videat.
</p>
          </div3>
        </div2>

<div2>
          <head>CAPUT VII.</head>
<p>Ut autem purgetur et videat, credat,
ut purgari mereatur. Quod ergo videre non
potestis, differte, ut curemini, et videre possitis.</p>
<div3>
            <head>8.</head>
            <p>
 <hi>Felicitas in futuro saeculo qualis speranda. Duo Testamenta.</hi> 
Non tamen tale aliquid in futuro saeculo cogitetis,
quale nunc videtis: quia si tale aliquid cogitaveritis,
et tale aliquid dilexeritis; cum ipso mundo vultis
ire extra mundum, tollere vobiscum vultis mundum.
Non erunt ibi ista. Lux ibi erit quaedam, unde hoc rorat
nescio quid, quod modo intelligimus, et gaudemus.
Sed si habemus benedictionem a rore coeli, habemus
<pb n="0037"/>
abundantiam a fertilitate terrae: sic est enim
benedictus Jacob <note>(Gen. XXVII, 28)</note>: ad eum pertineamus,
et non carnaliter vivamus. Quia unusquisque
incipit carnaliter vivere, ideo major dictus est Esau <note>(Id. XXV, 23)</note>.
Duo Testamenta dicuntur in Lege,
unum Vetus, et alterum Novum. Vetus promissiones
habebat temporales, sed significationes spirituales.
Intendat Charitas vestra. Si promissa est Judaeis
terra repromissionis, significat aliquid spiritualiter
terra repromissionis: si promissa est Judaeis civitas
pacis Jerusalem, significat aliquid nomen civitatis Jerusalem:
si data est Judaeis circumcisio carnis,
significat aliquam spiritualem circumcisionem: si
jussi sunt Judaei unum diem sabbatum observare de
septem diebus, significat spiritualem quietem, quae
non habet vesperam. Nam et in ipsis septem diebus,
in Genesi in omnibus diebus dictum est, <hi>Facta est
vespera <note>(Id. I)</note>
            </hi>: in septimo die non dicitur, Facta
est vespera. Septimo die qui vesperam non habet,
significatur nobis requies sempiterna, ubi nullus est
occasus. Si data sunt sacrificia Judaeis carnalia, per
victimas animalium omnia significant sacrificia spiritualia.
</p>
          </div3>
        </div2>

<div2>
          <head>CAPUT VIII.</head>
<p>Ergo qui sic intellexerunt, quasi praesens
illis aliquid daretur pro magno, et futurum nihil
quaesierunt, nec spiritualiter ea quae carnaliter agebantur,
intel ligere valuerunt, ad majorem filium
pertinent, ad vetus Testamentum pertinent.</p>
<div3>
            <head>9.</head>
            <p>
 <hi>Testamenti Veteris et Novi discrimen et consonantia.</hi> 
Vetus enim Testamentum est promissio figurata:
Novum Testamentum est promissio spiritualiter intellecta.
Cum enim Jerusalem quae fuit in terra, pertineat
ad Vetus Testamentum, imaginem habet ad Jerusalem
quae est in coelo, et pertinet ad Novum
Testamentum. Circumcisio carnalis pertinet ad Vetus
Testamentum: Circumcisio cordis pertinet ad Novum
Testamentum. Liberatur secundum Vetus Testamentum
populus de Aegypto: liberatur secundum
Novum Testamentum populus a diabolo. Persecutores
Aegyptii et Pharao persequuntur exeuntes de Aegypto
Judaeos: persequuntur populum christianum peccata
ipsorum et diabolus princeps peccatorum. Sed
sicut Judaeos usque ad mare persequuntur Aegyptii;
sic Christianos usque ad Baptismum persequuntur peccata.
</p>
          </div3>
        </div2>

<div2>
          <head>CAPUT IX.</head>
<p> <hi>Eremus est christiano hic mundus.</hi> Intendite, fratres, et videte: liberantur per
mare Judaei, obruuntur in mari Aegyptii: liberantur
Christiani in remissione peccatorum, delentur
peccata per Baptismum. Exeunt post mare Rubrum,
et ambulant per eremum: sic et Christiani
post Baptismum nondum sunt in terra repromissionis,
sed sunt in spe. Saeculum autem hoc eremus est; et
vere christiano est eremus post Baptismum, si intelligat
quod accepit. Si non solum signa corporalia in illo
fiant, sed si etiam in corde spiritualis effectus, intelligit
<pb n="0038"/>
sibi eremum esse istum mundum, intelligit in peregrinatione
se vivere, patriam desiderare. Quamdiu
autem desiderat, in spe est. <hi>Spe enim salvi facti
sumus. Spes autem quae videtur, non est spes: quod
enim videt quis, quid sperat? Si autem quod non videmus,
speramus, per patientiam exspectamus <note>(Rom. VIII,
24, 25)</note>
            </hi>. Ista patientia in eremo facit aliquid sperare:
si jam se putat in patria, non pervenit ad patriam:
si jam se putat in patria, remanet in via: ut autem
non remaneat in via, speret patriam, desideret patriam,
ne deviet. Nam occurrunt tentationes: ita post
Baptismum occurrunt. Sicut enim non soli erant hostes
Judaeorum Aegyptii, qui illos ab Aegypto persequebantur
(ipsi enim praeteriti hostes erant, quomodo
unumquemque persequitur praeterita vita sua et praeterita
peccata sua cum principe suo diabolo), sed
exstiterunt in eremo, qui vellent impedire viam; et
pugnatum est cum illis, et victi sunt: sic post Baptismum
cum coeperit ambulare christianus viam cordis
sui in spe promissorum Dei, non deviet. Nam occurrunt
tentationes aliud aliquid suggerentes, delicias
hujus mundi, aliam quamdam vitam, ut unumquemque
de via detorqueant, et a proposito abducant. Si
autem isto desiderio istas suggestiones eviceris, vincuntur
hostes in via, et perducitur populus ad patriam.</p>
</div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Figurae nostrae ea quae Israelitico populo
contigerunt.</hi> Audi Apostolum, quia ista figurae
nostrae fuerunt. <hi>Nolo enim,</hi> inquit, <hi>vos ignorare, fratres,
quia omnes patres nostri sub nube fuerunt.</hi> Si <hi>sub nube
fuerunt,</hi> sub caligine fuerunt. Quid est, sub caligine
fuerunt? Non eis intelligentibus spiritualiter, quae
cum eis corporaliter agebantur. <hi>Et omnes per mare
transierunt, et omnes in Moyse baptizati sunt, et omnes
eumdem cibum spiritualem manducaverunt.</hi> Datum est
enim illis manna in deserto <note>(Exod. XVI, 13)</note>, sicut
nobis datur dulcedo Scripturarum, ut duremus in
ista eremo vitae humanae. Et norunt quale manna accipiunt
Christiani, quibus dixit ipse Psalmus, <hi>Gustate
et videte, quam suavis est Dominus <note>(Psal. XXXIII, 9)</note>
            </hi>. <hi>Et omnes,</hi> 
 inquit, <hi>eumdem cibum spiritualem manducaverunt.</hi> 
Quid est, <hi>eumdem?</hi> Idem significantem. <hi>Et
omnes eumdem potum spiritualem biberunt.</hi> Et attende
quomodo unam rem exposuit, et caetera tacuit: <hi>Bibebant
enim de spirituali sequente petra; petra autem erat
Christus. Haec autem figurae nostrae fuerunt <note>(I Cor. X,
1-6)</note>
            </hi>. Illis sunt exhibitae, sed figurae nostrae fuerunt:
quia illis corporaliter exhibebantur, nobis spiritualiter
significabantur. Ergo illi qui corporaliter ea tenuerunt,
ad Vetus Testamentum pertinuerunt.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Isaac et Rebecca in benedictione Jacob,
quid figurabant. Ad Ecclesiam pertinent omnes sancti.</hi> 
Jam videte quia senuerat Isaac. Cujus personam
gessit Isaac, quando voluit benedicere filium suum
majorem <note>(Gen. XXVII, 1)</note>? Jam senuerat: ubi senectus,
vetustas; per senectutem intelligo vetustatem; et per
vetustatem intelligo Vetus Testamentum. Hoc ergo
Vetus Testamentum quia illi non intelligebant, qui
<pb n="0039"/>
sub nube fuerunt, ideo dicuntur caligasse oculi Isaac.
Caligo oculorum corporis Isaac, caliginem significat
mentium Judaeorum: senectus Isaac, vetustatem significat
Veteris Testamenti. Quid ergo, fratres? Vult
tamen benedicere et majorem filium Esau. Minorem
amabat mater, et majorem pater, tanquam primogenitum:
nam aequalis in ambos justitia, sed erat charitas
major erga primogenitum. Vult ille benedicere
majorem, quia Vetus Testamentum primo populo promittebat.
Promissiones non loquitur nisi ad Judaeos:
ipsis videtur promittere, ipsis videtur omnia polliceri.
Vocantur ab Aegypto, liberantur ab hostibus, per
mare ducuntur, pascuntur manna, accipiunt Testamentum,
accipiunt Legem, accipiunt promissiones,
accipiunt ipsam terram repromissionis. Non mirum
quia ille benedicere voluit primum filium: sed sub
figura majoris benedicitur minor. Mater enim typum
gestat Ecclesiae. Ecclesiam autem accipite, fratres,
non in his solis qui post Domini adventum et nativitatem
esse coeperunt sancti; sed omnes quotquot fuerunt
sancti, ad ipsam Ecclesiam pertinent. Non enim
non ad nos pertinet pater Abraham, quia ille fuit
antequam Christus nasceretur de Virgine, et nos tanto
post, id est, post passionem Christi facti sumus christiani:
cum dicat Apostolus quia filii sumus Abrahae,
imitando fidem Abrahae <note>(Rom. IV, 12; Galat. III, 7)</note>.
Ergo nos imitando illum ad Ecclesiam admittimur,
et ipsum ab Ecclesia exclusuri sumus? Haec Ecclesia
significatur in Rebecca uxore Isaac: haec Ecclesia
erat in sanctis etiam Prophetis, qui intelligebant Vetus
Testamentum, quia promissiones illae carnales
spirituale nescio quid significabant. Si spirituale, spirituales
ergo ad minorem filium: quia prior est carnalis,
et postea spiritualis.
</p>
          </div3>
        </div2>

<div2>
          <head>CAPUT XII.</head>
<div3>
            <head>12.</head>
            <p>
 <hi>Carnales de Ecclesia in sorte sunt
Esau.</hi> Jam hesterno die praemisimus Sanctitati vestrae,
ideo majorem filium dici Esau, quia nemo fit
spiritualis, nisi ex carnali: sed si perseveret in prudentia
carnis, semper erit Esau: si autem fiat spiritualis,
est filius minor; sed ipse minor erit major:
ille enim tempore praecedit, iste virtute. Namque cum
coxisset lentem Jacob, desideravit Esau accipere, antequam
veniret ad istam benedictionem: et ille ait
illi, <hi>Da mihi primogenita tua, et dabo tibi lentem quam
coxi <note>(Gen. XXV, 31)</note>
            </hi>. Vendidit primogenita sua minori:
abstulit ille voluptatem temporalem, abstulit ille dignitatem
sempiternam. Ergo qui temporalibus voluptatibus
serviunt in Ecclesia, lentem manducant.
Quam quidem coxit Jacob, sed non manducavit Jacob:
idola enim magis in Aegypto viguerant. Lens
cibus est Aegypti. Per lentem omnes errores Gentium
significantur. Quia ergo Ecclesia eminentior et
manifestior in filio minore de Gentibus ventura significabatur,
lentem coxisse dicitur Jacob, et manducasse
Esau. Etenim dimiserunt idola Gentes, quae
colebant; Judaei autem serviebant idolis, nam conversi
corde in Aegyptum, ducebantur per eremum; et cum
<pb n="0040"/>
interfecti essent in mari hostes eorum, et fluctibus
obruti essent inimici eorum, desideraverunt idolum
facere, quia non viderunt Moysen <note>(Exod. XXXII, 1)</note>,
et non intellexerunt secum praesentem Deum; sed in
praesentia hominis habentes spem, non viderunt oculis
hominem, et putare coeperunt quia non ibi esset
Deus, cum ipse solus per Moysen tanta patraret.
Quaesierunt hominem oculis carnis, quia non habebant
oculos cordis, unde Deum in Moyse viderent. Perdiderunt
ergo primatum suum, quia conversi corde in
Aegyptum manducaverunt lentem.
</p>
          </div3>
        </div2>

<div2>
          <head>CAPUT XIII.</head>
<p>Accipite. Populus Christianus est;
sed in ipso populo Christiano illi primatum tenent,
qui pertinent ad Jacob: qui vero carnaliter vivunt,
carnaliter credunt, carnaliter sperant, carnaliter diligunt,
adhuc ad Vetus Testamentum pertinent, nondum
ad Novum; adhuc in sorte sunt Esau, nondum
in benedictione Jacob.</p>
<div3>
            <head>13.</head>
            <p>
 <hi>Benedictio minoris sub specie majoris.</hi> Intendat
Sanctitas vestra. Benedicere ergo volebat
majorem filium Isaac senex caliginosis oculis, quia
Vetus Testamentum ad Judaeos directum erat. Quod
Vetus Testamentum non ab eis intelligebatur, ideo caliginosi
oculi dicuntur. Ut dixi, fratres, ad majorem
loquitur, ad minorem pervenit benedictio. Etenim
mater ista, quae in sanctis omnibus intelligitur, id
est, Ecclesia, quae intellexit prophetiam, ipsa dat consilium
filio minori, et dicit illi: <hi>Ego ipsa audivi patrem
tuum dicentem fratri tuo: Vade, et affer mihi venationem,
ut manducem, et benedicat te anima mea, antequam
moriar. Nunc ergo, fili, audi me.</hi> Et dedit illi
consilium ut iret, afferretque duos haedos de proximo
grege; et faceret illos mater, quemadmodum delectabatur
pater ejus; et manducaret, et benediceret
filium suum minorem absente majore. Ille autem timuit,
et ait: <hi>Frater meus pilosus est, ego autem lenis
sum; ne contingat me et compalpet pater meus, et intelligat
quia ego sum Jacob, et acquiram non benedictionem,
sed maledictionem.</hi> At illa: <hi>Vade,</hi> inquit, <hi>fili, audi
me: maledictio tua super me sit <note>(Gen. XXVII, 6-13)</note>
            </hi>.
Perrexit, et attulit duos haedos: facti sunt, et apposuit
patri suo: et quemadmodum praedixit, quia non
illum agnoscebat in voce, tetigit, invenit pilos; quia
pellibus haedorum circumdederat mater brachia ejus:
credidit majorem esse, et benedixit. In benedictione
majorem intendebat, et benedictio ad minorem perveniebat.
</p>
          </div3>
        </div2>

<div2>
          <head>CAPUT XIV.</head>
<p>Quid est ergo quod sub specie
majoris benedicitur minor, nisi quia sub figuris Veteris
Testamenti promissi populo Judaeorum, pervenit
benedictio spiritualis ad populum Christianorum?
Attendite, fratres: audiunt illi terram promissionis,
audimus et nos: tanquam ad Judaeos videtur
Scriptura loqui de terra promissionis, et ad nos pervenit
intellectus terrae promissionis, qui dicimus Deo, <hi>Spes mea es tu, portio mea in terra viventium 
 <note>(Psal. CXLI,
6)</note>
            </hi>. Sed hoc ut diceremus, mater nos docuit, id est, in
<pb n="0041"/>
sanctis Ecclesia ipsa Prophetis docet nos, quemadmodum
spiritualiter intelligamus ipsa promissa carnalia.</p>
<div3>
            <head>14.</head>
            <p>
 <hi>Peccata aliena patienter portanda.</hi> Sed non
posset ad nos pervenire benedictio, nisi jam
mundati a peccatis per nativitatem regenerationis,
aliorum peccata per tolerantiam portemus. Genuit
enim mater ambos filios. Intendite, fratres: genuit
unum pilosum, alterum lenem. Pili peccata significant,
lenitas autem mansuetudinem, id est, munditiem
a peccatis. Duo filii benedicuntur: quia duo
genera benedicit Ecclesia. Quomodo duos peperit
Rebecca, generantur in utero Ecclesiae duo, unus pilosus,
alter lenis: quorum diversitatem exposuimus.
Sunt enim homines qui nec post Baptismum volunt
dimittere peccata sua, et ea volunt facere quae antea
faciebant. Verbi gratia, si faciebant fraudes, volunt
iterum fraudare: si mendacium jurabant, volunt
adhuc pejerare: si circumveniebant dolis innocentes,
volunt adhuc circumvenire: si homicidia cogitabant,
eadem cogitant: si fornicabantur, si inebriabantur, ea
ipsa nihilominus faciunt. Ecce Esau natus pilosus.
Quid facit Jacob? Dicitur ei a matre: Vade, benedicat
te pater tuus. Et dicit, Timeo, non accedam. Sunt
enim homines in Ecclesia, qui timent misceri peccatoribus,
ne quasi per consortium peccatorum in unitate
maculentur, et per haereses et schismata pereant.
</p>
          </div3>
        </div2>

<div2>
          <head>CAPUT XV.</head>
<div3>
            <head>15.</head>
            <p>
 <hi>Quomodo Jacob sine dolo, et cum
dolo.</hi> Quid ergo dicitur huic piloso Esau, qui non
bene conversatus est in domo? Nam et hoc de illis dicitur: <hi>Erat ille agrestis venator, Jacob autem sine dolo
conversabatur in domo 
 <note>(Gen. XXV, 27)</note>
            </hi>. Ideoque eum
amabat mater, cujus conversationem dulcem sentiebat.
Ipse est Jacob, qui postea appellatus est Israel,
cum luctaretur cum Angelo: et hoc in magno mysterio.
Benedictus, appellatus est Israel <note>(Id. XXXII, 28)</note>:
ideoque quia sine dolo erat. Intendite, fratres mei,
et videte quam sine dolo fuerit. Nathanaelem Dominus
quando vidit, quia noverat qualis esset, ait: <hi>Ecce
vere Israelita, in quo dolus non est <note>(Joan. I, 47)</note>
            </hi>. Si
ergo ideo iste Israelita, quia non est in eo dolus; in
ipso Israel utique non erat dolus. Quid sibi ergo vult,
quod dicitur, <hi>Venit frater tuus cum dolo, et abstulit benedictionem <note>(Gen. XXVII, 35)</note>
            </hi>?
Sine dolo eum commendat
Scriptura conversantem in domo: Dominus
etiam perhibet testimonium, quia sine dolo erat, cum
dicit de Nathanaele, <hi>Ecce vere Israelita, in quo dolus
non est.</hi> Quid sibi ergo vult, cum dicitur, <hi>Accessit cum
dolo, et abstulit benedictionem</hi>?
</p>
          </div3>
        </div2>

<div2>
          <head>CAPUT XVI.</head>
<div3>
            <head>16.</head>
            <p>
 <hi>Haedinas pelles habere quid.</hi> Dolus
interim quid significet, attendamus; et videamus quid
debeat facere Jacob. Portat aliena peccata, et portat cum
tolerantia quamvis aliena: hoc est enim habere pelles
haedinas: id est, patienter aliena portat, non haeret suis.
<pb n="0042"/>
Sic omnes qui pro unitate Ecclesiae tolerant aliena peccata,
Jacob imitantur. Quia et ipse Jacob in Christo
est: siquidem Christus in semine Abraham. Dictum
est enim, <hi>In semine tuo benedicentur omnes gentes <note>(Gen. XXII, 18)</note>
            </hi>.
Dominus ergo noster Jesus Christus,
qui nullum peccatum fecit, portavit aliena peccata:
et dedignatur portare aliena peccata, cui peccata dimissa
sunt? Sic ergo Jacob transit ad Christum post
aliena peccata, id est, haedinas pelles. Et quid est
dolus?</p>
          </div3>
<div3>
            <head>17.</head>
            <p>
Venit enim ille sero, et affert quod jussit pater; et
invenit fratrem suum benedictum pro se: et non benedicitur
altera benedictione. Quia duo illi homines, duo
populi erant: una benedictio unitatem significat Ecclesiae.
Duo autem populi ipsi sunt, qui est et Jacob. Sed
alio modo figurati duo populi pertinentes ad Jacob. Etenim
Dominus noster Jesus Christus, qui ad Judaeos et
Gentes venerat, repudiatus est a Judaeis, qui pertinebant
ad filium majorem: elegit tamen quosdam, qui pertinebant
ad filium minorem, qui spiritualiter coeperant
desiderare et intelligere promissa Domini, non carnaliter
illam terram, quam desiderabant accipientes;
sed spiritualem illam civitatem desiderantes, ubi nemo
nascitur carnaliter; quia nemo ibi carnaliter, nemo
spiritualiter moritur.
</p>
          </div3>
        </div2>

<div2>
          <head>CAPUT XVII.</head>
<div3>
            <head>18.</head>
            <p>
 <hi>Duo haedi, duo populi.</hi> 
Hanc ergo cum coepissent desiderare, coeperunt
pertinere ad Jacob, qui crediderunt in Christo, et
factus est grex Domini in ipsa Judaea. Sed quid dicit
Dominus de ipso grege? <hi>Habeo alias oves, quae non
sunt de hoc ovili: vado, adducam eas, et erit unus grex
et unus pastor <note>(Joan. X, 16)</note>
            </hi>. Quas alias oves habet
Dominus Jesus Christus, nisi de Gentibus? Junctae
sunt oves de Gentibus Judaeis ovibus. De Judaeis enim
Apostoli. Inde erant et quingenti fratres, qui viderunt
Dominum post resurrectionem <note>(I Cor. XV, 6)</note>.
Inde erat ipse Nathanael, cui testimonium perhibuit
Dominus, in quo dolus non esset. Inde erant centum
viginti, qui cum essent in domo, venit Spiritus sanctus,
ut eos perfunderet, quem promiserat discipulis.
Inde erant tot millia hominum, quae legimus in
Actibus Apostolorum baptizata in nomine Christi, ex
his qui crucifixerant Christum <note>(Act. I, II, et IV)</note>.
Ergo inde erant oves, et multae oves; sed non solae:
habebat Dominus alias de Gentibus. Ipsi duo populi
tanquam de diverso venientes, etiam duobus parietibus
significantur. Venit enim Ecclesia Judaeorum de
circumcisione; venit Ecclesia Gentium de praeputio:
de diverso venientes in domo conjuncti sunt. Ideo
Dominus dictus est lapis angularis: dicit enim Psalmus, <hi>Lapidem quem reprobaverunt aedificantes, hic
factus est in caput anguli 
 <note>(Psal. CXVII, 22)</note>
            </hi>; dicit et
Apostolus, <hi>Ipso summo angulari lapide existente Christo
Jesu <note>(Ephes. II, 20)</note>
            </hi>. Ubi est angulus, duo parietes
<pb n="0043"/>
copulantur: in angulo duo parietes, nisi de diverso,
non conveniunt: nam si ex una parte veniunt, angulum
non faciunt. Duo ergo haedi, ipsi sunt duo populi,
ipsa sunt duo ovilia, ipsi sunt duo parietes; ipsi
sunt duo caeci qui sedebant in via <note>(Matth. XX, 30)</note>;
ipsae sunt duae naves in quas levati sunt pisces <note>(Luc.
V, 7)</note>. Multis in locis Scripturarum intelliguntur duo
populi: sed unum sunt in Jacob.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>19.</head>
            <p>
 <hi>Haedi cur populi.</hi> Quare
haedi, dicet aliquis? Haedi nostis quia peccatores
sunt: nam ad sinistram erunt haedi, et ad dexteram
agni <note>(Matth. XXV, 33)</note>. Sed qui perseveraverint
haedi, ipsi erunt ad sinistram. Nam nisi prius haedi
essent, non diceret Dominus: <hi>Non veni vocare justos,
sed peccatores.</hi> Quando enim Dominus conversabatur
cum peccatoribus, et manducabat cum publicanis,
Judaei quasi agni, id est, quasi justi, et per superbiam
magis hirci, objecerunt Domino tanquam crimen,
imo discipulis ejus dixerunt: <hi>Quare magister
vester cum publicanis et peccatoribus manducat?</hi> Respondens
Dominus, quomodo se defendit? <hi>Non est opus,</hi> 
inquit, <hi>sanis medicus, sed male habentibus: non veni
vocare justos, sed peccatores <note>(Id. IX, 11-13)</note>
            </hi>. Vocat
ergo haedos, sed ut non perseverent haedi. Occidit
enim illos Jacob, et praeparavit inde epulas patri suo;
id est, ad intelligentiam spiritualem, quae in illa benedictione
habebat intelligi, quamvis figurabatur in
filio majori: ad hoc occisi sunt haedi, et manducati
sunt, et trajecti in corpus unum. Sic occiduntur peccata
in peccatoribus, et transeunt interfecti in corpus
unum Ecclesiae: cujus Ecclesiae figuram gerebat Petrus,
quando ei dictum est, <hi>Macta et manduca <note>(Act. X,
13)</note>
            </hi>. Ergo ille agrestis, iste in domo, mansuetus: ille
major, iste minor: ad illum videbantur respicere benedictiones,
ad istum perveniebant. Respiciebant ad
illum, quia promissa carnalia promittebantur Judaeis:
ad istum perveniebant, quia spiritualiter intelligenda
erant, et accipienda Christianis. Ad istum benedictio
non perveniret, nisi portaret peccata, quae ipse jam
non faciebat.
</p>
          </div3>
        </div2>

<div2>
          <head>CAPUT XIX.</head>
<div3>
            <head>20.</head>
            <p>
 <hi>Aliena peccata sic portanda sunt,
ut corrigantur. Charitas.</hi> Intelligat itaque Sanctitas
vestra, quomodo sint portanda peccata. Sunt enim qui
portare sibi videntur peccata, et tacent peccatoribus:
jam ista simulatio detestanda est. Porta peccatorem,
non ut ames peccatum in illo, sed ut persequaris peccatum
propter illum. Dilige peccatorem, non in quantum
peccator est, sed in quantum homo est. Quomodo
si diligis aegrum, persequeris febrem: nam si parcis febri,
non diligis aegrum. Dic ergo quod verum est fratri
tuo, noli tacere. Quid enim aliud agimus, quam dicere
vobis quod verum est? Noli mendaciter; aperta veritate
dic quod verum est: sed donec corrigatur, portetur.
Diversis temporibus fieri potuerunt occisio haedorum
<pb n="0044"/>
et portatio pellium: rem tamen significant,
quae uno tempore fieri potest. Simul enim et arguit
justus peccatores, quod est haedos occidere; et peccata
eorum misericorditer tolerat, quod est pelles
portare. Quantum in ipso fuit, occidit haedos, occidit
peccatores: sed portabat aliena peccata, et portabat
cum tolerantia; meruit benedici: quia charitas omnia
tolerat. Ipsa charitas erat in matre, et figuram charitatis
ipsius gerebat mater: quae figura omnium sanctorum
erat, figuram charitatis gerebat; quia sancti
non sunt, nisi qui habuerint charitatem. Quid enim
proderit, <hi>si linguis hominum loquar et Angelorum, charitatem
autem non habeam? Factus sum aeramentum
sonans, aut cymbalum tinniens. Et si habuero omnem
fidem, ita ut montes transferam, charitatem autem non
habeam, nihil sum. Et si sciero omnia sacramenta, et
omnem prophetiam, et tradam corpus meum ut ardeam,
charitatem autem non habeam, nihil mihi prodest <note>(I
Cor. XIII, 7, 1-3)</note>
            </hi>. Qualis est ergo charitas, quae sola
multum prodest, sine qua caetera nihil prosunt? Ergo
ipsa charitas dat consilium, et obedit filius charitatis.
</p>
          </div3>
        </div2>

<div2>
          <head>CAPUT XX.</head>
<div3>
            <head>21.</head>
            <p>
 <hi>Isaac in dolo Jacob figuram intellexit.</hi> 
Quale consilium dat? Ut accipiat ille pelles haedinas,
et accedat ad patrem. Majorem quaerit pater, et
minorem benedicit: Vetus Testamentum Judaeos intuetur
per litteram, et per spiritualem ejus intelligentiam
Christiani in illo benedicuntur. Intendat
Sanctitas vestra, magnum mysterium, magnum sacramentum.
Dicit Isaac, <hi>Venit frater tuus cum dolo,</hi> 
de homine sine dolo. Sine dubio Isaac ille, ut erat
spiritu prophetico, noverat quid agebatur, et ipse
figurate agebat; omnia ponit in magna altitudine sacramentorum:
nam si nesciret quid ageret, irasceretur
fallenti se filio. Venit major, et dicit, <hi>Ecce, pater;
manduca: sicut jussisti mihi, feci.</hi> Dicit ille: <hi>Quis es
tu?</hi> Respondit: <hi>Ego sum filius tuus major Esau. Et
quis est,</hi> inquit, <hi>ille a quo jam manducavi; et benedixi
eum, et benedictus erit <note>(Gen. XXVII, 31-33)</note>
            </hi>?
Irasci videbatur, exspectabat ab ore ipsius Esau maledictionem
aliquam in fratrem: cum exspectat ille
maledictionem, confirmat iste benedictionem. O
irasci! o indignari! Sed noverat mysterium, et caligo
oculorum ejus corporeorum significabat caliginem
mentis Judaeorum: oculi autem cordis ejus videbant
altitudinem mysteriorum.
</p>
          </div3>
        </div2>

<div2>
          <head>CAPUT XXI.</head>
<div3>
            <head>22.</head>
            <p>
 <hi>Dolus, non dolus.--Venit,</hi> inquit, <hi>frater tuus cum dolo, et abstulit benedictionem.</hi> 
Dicebamus: videte quid est <hi>cum dolo:</hi> dolus hic,
non est dolus. Quomodo dolus non est dolus? Quomodo
petra non est petra? Quomodo dicitur mare, et
non est mare? quia aliud significat: sic dicitur petra,
et non est petra; quia aliud significat. Dicitur mons,
et non est mons: dicitur leo de tribu Juda Dominus
Jesus Christus, et non est leo: dicitur agnus, et non
est agnus: dicitur pecus, et non est pecus: dicitur
<pb n="0045"/>
vitulus, et aliud est. Sic dicitur dolus, et non est dolus.
Quare ergo dicitur dolus, quaeramus. Quare dicta
sunt illa omnia, quaeramus. Quare dictus est leo?
Propter fortitudinem. Quare dictus est petra? Propter
firmitatem. Quare dictus est agnus? Propter innocentiam.
Quare dictus est vitulus? Propter victimam.
Quare dictus est mons? Propter magnitudinem. Quare
manna? Propter dulcedinem. Quare ergo dolus? Jam
quid sit dolus videamus, et inveniamus quare dictus
sit dolus. Novimus enim quid sit petra: et tamen dicitur
de homine absurdo et duro petra, et de homine
robusto et immobili dicitur petra; et ad laudem inde
duxisti firmitatem, et ad vituperationem duritiam.
Novimus in petra firmitatem, et accepimus Christum
petram: <hi>Petra autem erat Christus <note>(I Cor. X, 4)</note>
            </hi>. In
leone fortitudinem novimus: et tamen leo etiam diabolus
nominatus est. In dolo quid novimus, ut accipiamus
in figura dolum, quemadmodum accipitur et
mons, quemadmodum accipitur leo, quemadmodum
accipitur agnus, quemadmodum accipitur petra, et
caetera?
</p>
          </div3>
        </div2>

<div2>
          <head>CAPUT XXII.</head>
<div3>
            <head>23.</head>
            <p>
 <hi>Dolus in Jacob quid. Jacob
a mendacio defenditur.</hi> Dolus ergo quid est? Dolus
est quando aliud agitur, et aliud simulatur. Quando
itaque aliud est in intentione, aliud in factis, dolus
dicitur. Dolus ergo in proprietate reprehensibilis,
quomodo petra in proprietate. Qui dixerit petram in
proprietate Christum, blasphemat: quomodo vitulum
qui dixerit in proprietate Christum, blasphemat. Vitulus
in proprietate pecus est; in figura, victima: in
proprietate lapis terra obdurata est; in figura, firmitas.
Dolus in proprietate fraus; in figura, ipsa figura.
Omnis enim figurata et allegorica lectio vel
locutio, aliud videtur sonare carnaliter, aliud insinuare
spiritualiter. Hanc ergo figuram doli nomine
appellavit. Quid est ergo, <hi>Venit cum dolo, et abstulit
benedictionem tuam?</hi> Quia figuratum erat quod agebatur,
ideo dictum est, <hi>Venit cum dolo.</hi> Nam ille
doloso homini benedictionem non confirmaret, cui
debebatur justa maledictio. Non ergo erat verus ille
dolus: maxime quia non est mentitus dicendo, <hi>Ego
sum filius tuus major Esau:</hi> jam enim pactus erat ille
cum fratre suo, et vendiderat primogenita sua. Hoc
se dixit habere patri, quod emerat a fratre: quod
ille perdiderat, in istum transierat. Non enim primogeniti
honor exclusus erat de domo Isaac: primogeniti
honor ibi erat; in illo non erat, qui eum vendiderat:
ubi erat, si non in minore erat? Ideo sciens
hoc in mysterio Isaac, confirmavit benedictionem, et
dicit filio: <hi>Quid tibi facturus sum?</hi> Et ille: <hi>Benedic
et me, pater: non enim una tibi est benedictio <note>(Gen.
XXVII, 37, 38)</note>
            </hi>. Isaac autem sciebat unam.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>24.</head>
            <p>
 <hi>Benedictio Jacob.</hi> Quare
unam? Aderit Spiritus sanctus, ut dicam, et intelligatis.
Videamus ipsas benedictiones, qualem benedictionem
accepit Jacob, et qualem benedictionem
accepit Esau. Ipse Isaac ad Jacob: <hi>Tu es filius meus
Esau?</hi> Respondit Jacob: <hi>Ego.</hi> Et dixit: <hi>Appone mihi,
et manducabo de venatione tua, fili, et benedicat te anima
<pb n="0046"/>
mea, antequam moriar; sed admove mihi osculum.</hi> 
Illum non est osculatus: a pace coepit hujus benedictio.
Quare osculo confirmavit pacem? Quia et ille
propter pacem portabat aliena peccata. <hi>Et accessit, et
osculatus est eum: et odoratus est odorem vestis ejus.</hi> 
Stolam enim habebat fratris sui: id est, dignitatem
primogenitorum, quam ille perdiderat, iste habebat.
In isto jam bene olebat, quod ille male perdiderat. <hi>Odoratus est odorem vestis ejus, et benedixit eum, et
dixit: Ecce odor filii mei, sicut odor agri pleni, quem
benedixit Dominus.</hi> 
 Odorem vestimenti accepit, et
dixit odorem agri. Intellige Christum in mysterio interiori,
et intellige vestem Christi Ecclesiam.
</p>
          </div3>
        </div2>

<div2>
          <head>CAPUT XXIV.</head>
<div3>
            <head>25.</head>
            <p>
 <hi>Una res multis modis significata.</hi> 
Intelligat Sanctitas vestra. Multis enim modis
significatur una res: id est, Ecclesiam, quam significant
illi duo haedi, ipsam significat vestis ista.
Quia una res multis modis significatur, quae nihil horum
est per essentiam, omnia per figuram. Agnus
non potest esse leo; leo non potest esse agnus: Dominus
autem noster Jesus Christus et leo potuit esse,
et agnus: sed quia nec leo nec agnus per essentiam,
et leo et agnus per figuram. Sic haedi non possunt
esse vestis, et vestis non potest esse haedi: Ecclesia
vero, quia nec haedi nec vestis per essentiam, et
haedi et vestis est per figuram; et quidquid aliud dici
potest.
</p>
          </div3>
        </div2>

<div2>
          <head>CAPUT XXV.</head>
<div3>
            <head>26.</head>
            <p>
 <hi>Ecclesia ager. Odoratus est
vestimenta ejus, et dixit: Ecce odor filii mei, sicut
odor agri pleni quem benedixit Dominus.</hi> Ager iste,
Ecclesia est. Probemus quia ager est Ecclesia. Audi
Apostolum dicentem fidelibus: <hi>Dei agricultura estis,
Dei aedificatio estis <note>(I Cor. III, 9)</note>
            </hi>. Non solum ager est
Ecclesia, sed et agricola Deus. Audi ipsum Dominum: <hi>Ego sum vitis, vos sarmenta, et Pater meus agricola
est 
 <note>(Joan. XV, 1 et 5)</note>
            </hi>. In hoc ergo agro laborans operarius,
et sperans mercedem sempiternam, ipse Apostolus
nihil sibi arrogat, nisi quantum decet operarium. <hi>Ego,</hi> 
 inquit, <hi>plantavi, Apollo rigavit; sed Deus incrementum
dedit. Itaque neque qui plantat est aliquid, neque
qui rigat; sed qui incrementum dat Deus. <note>(I Cor.
III, 6 et 7)</note>
            </hi>. Quomodo servavit humilitatem, ut ad Jacob
pertineret, ut ad ipsum agrum, id est, Ecclesiam, ne
amitteret stolam, cujus odor erat sicut odor agri
pleni, et transiret ad superbiam Esau, carnaliter intelligens
et typho plenus? Olet ergo ager de veste
filii: sed non ager ille ex se aliquid est, ideo adjecit, <hi>quem benedixit Dominus. Et dabit tibi Dominus de rore
coeli desursum, et ab ubertate terrae, et multitudinem
frumenti et vini: et servient tibi gentes, et eris dominus
fratris tui, et adorabunt te filii patris tui. Qui maledixerit
te, maledictus erit; et qui benedixerit te, benedictus
erit 
 <note>(Gen. XXVII, 19-29)</note>
            </hi>. Haec benedictio Jacob:
<pb n="0047"/>
si non benediceretur et Esau, nulla esset quaestio:
benedicitur et ipse, sed non ipsa benedictione; nec
tamen ab hac penitus aliena.
</p>
          </div3>
        </div2>

<div2>
          <head>CAPUT XXVI.</head>
<div3>
            <head>27.</head>
            <p>
 <hi>Benedictio Esau.</hi> Audiamus
ergo quomodo benedicitur Esau; et videamus quid
intersit inter spirituales Ecclesiae filios, et carnales;
inter eos qui spiritualiter vivunt, et eos qui
semper carnalibus gaudiis delectantur. Respondens
autem Isaac, dixit ad Esau: <hi>Quis ergo venatus est mihi
venationem, et intulit mihi? benedictus sit. Factum est
antem ut audivit Esau verba Isaac patris sui, exclamavit
voce magna, et dixit: Benedic et me pater. Et dixit
illi: Venit frater tuus cum dolo, et accepit benedictionem
tuam.</hi> </p>
          </div3>
<div3>
            <head>28.</head>
            <p>
 <hi>Jacob supplantatio.--Et dixit Esau: Juste vocatum
est nomen ejus Jacob.</hi> Supplantatio enim vocatur
Jacob. Et nec ipsa supplantatio inanis est: quia in
figura accipitur, quomodo dolus. Non enim jam erat
tanta malitia in fratre, ut vellet supplantare fratrem
suum. Tunc enim dictus est supplantator, quando
manu fratris sui nascentis pedem tenuit: tunc supplantator
est dictus <note>(Gen. XXV, 25)</note>. Supplantatio autem
carnalium, vita spiritualium est.
</p>
          </div3>
        </div2>

<div2>
          <head>CAPUT XXVII.</head>
<p>Omnes enim carnales, cum in
Ecclesia invident spiritualibus, supplantantur, et fiunt
pejores. Audi Apostolum hoc ipsum dicentem, maxime
quia ibi commemoravit odorem, quem hic expressit
Isaac, dicens, <hi>Ecce odor filii mei, sicut odor
agri pleni, quem benedixit Dominus.</hi> Ait ergo Apostolus, <hi>Christi bonus odor sumus in omni loco:</hi> 
 et adjecit, <hi>Aliis quidem odor vitae, in vitam; aliis odor mortis, in
mortem: et ad haec quis idoneus 
 <note>(II Cor. II, 15, 16)</note>
            </hi>? id
est, ut intelligat quomodo odor mortis sumus in mortem
hominum, nulla nostra culpa. Ambulant etenim
vias suas spirituales, nihil aliud norunt quam bene
vivere: et qui innocenter viventibus invident, faciunt
peccata gravia, unde illos puniat Deus; et fit eis ille
odor in mortem, qui est aliis odor ad vitam. Nam
ipse Dominus prius factus est odor bonus ad vitam
credentibus, et odor malus ad mortem persequentibus.
Quia enim multi illi crediderant, inviderunt
Judaei, et fecerunt tantum scelus occidendo innocentem,
Sanctum sanctorum: quod si non facerent, ad
mortem eis non valeret bonus odor Christi. Ergo supplantatus
est Esau in benedictione patris.</p>
<div3>
            <head>29.</head>
            <p>
 <hi>Iterum de benedictione Esau.</hi> Respondit autem
Isaac, et dixit ad illum, <hi>Dominum illum tuum feci:</hi> 
non enim aliud potuit accipere Esau quod dictum est, <hi>Et omnes fratres ejus servient illi: tibi autem quid faciam,
fili? Et dixit Esau ad patrem suum: Benedic
tamen et me. Cum strangulatus esset Isaac:</hi> 
 id est, cum
coactus esset. Magna res, magnum sacramentum, utinam
capiamus: coactus benedicit, et tamen benedicit;
et quod benedicit, verum est, sed tamen coactus benedicit.
Quid sit hoc, attendite. Videamus ipsam benedictionem,
et intelligamus quid sit coactum benedicere.
</p>
          </div3>
        </div2>

<div2>
          <head>CAPUT XXVIII.</head>
<div3>
            <head>30.</head>
            <p>
 <hi>In benedictione quid proprium,
<pb n="0048"/>
quid commune Jacob et Esau.</hi> Respondit autem
Isaac (pater sane Esau non est osculatus), et
ait illi, <hi>Ecce a fertilitate terrae erit habitatio tua</hi>, <hi>et
a rore coeli desuper.</hi> Dixit hoc et illi, <hi>ab ubertate terrae, et
a rore coeli:</hi> hoc ergo commune est Jacob et Esau.
Quid est proprium Jacob? <hi>Servient tibi gentes.</hi> 
Quid est proprium Jacob? <hi>Omnes fratres tui tibi servient:
et qui te benedixerit, benedictus erit; et qui te
maledixerit, maledictus erit.</hi> Habet et iste nescio quid
proprium, quod non dictum est Jacob: <hi>Et in gladio
vives, et fratri tuo servies.</hi> Sed ne tolleret liberum arbitrium
(jam hinc et hesterno diximus), adjecit, <hi>Erit
autem, cum deposueris et solveris jugum de collo tuo.</hi> 
Quid est, <hi>Erit autem, cum deposueris et solveris jugum
de collo tuo <note>(Gen. XXVII, 39, 40)</note>
            </hi>? Liberum tibi est, si
volueris, converti: non quasi duo eritis, sed unus
Jacob. Omnes enim qui convertuntur ab Esau, ad
Jacob pertinent. Similitudo unum facit, dissimilitudo
facit diversitatem. Quid ergo? <hi>A rore coeli, et a fertilitate
terrae,</hi> ambo habent. <hi>Servient tibi gentes et fratres
tui et filii patris tui,</hi> solus Jacob habet. <hi>In gladio</hi> 
autem <hi>tuo vives,</hi> solus Esau. Quiddam commune habent,
quaedam singuli.</p>
          </div3>
<div3>
            <head>31.</head>
            <p>
 <hi>Scripturae et Sacramenta bonis et malis communia.</hi> 
Sunt mali in Ecclesia pertinentes ad Esau: quia
et ipsi filii Rebeccae, filii matris Ecclesiae, de utero
ipsius nati, et pilosi in peccatis carnalibus perseverantes,
de illius tamen utero nati. Habent ergo a rore
coeli, et a fertilitate terrae: a rore coeli omnes Scripturas,
omnem sermonem divinum: a fertilitate vero
terrae, omnia visibilia Sacramenta; visibile enim Sacramentum
ad terram pertinet. Haec omnia communia
habent in Ecclesia et boni et mali. Nam et ipsi habent
et participant Sacramentis: et quod norunt fideles,
a tritico et vino. Et habent de rore coeli: quia super
omnes descendit sermo Dei de coelo. Venit sermo
Dei, et irrigat: sed qui irriget, et quid irriget, attende.
Nam et illos irrigat et illos, bonos et malos: sed illi
bonam pluviam in radicem spinarum convertunt; illi
autem ad fructum bonum pluviam trahunt. Nam simul
pluit Dominus super segetem et super spinas; sed
segeti pluit ad horreum, spinis ad ignem: et tamen
una est pluvia. Sic Verbum Dei omnes compluit.
Videat quisque qualem radicem habeat; videat quisque
quo trahat pluviam bonam: si eam trahit, ut generet
spinas, numquid ideo pluvia Dei accusanda est? Antequam
veniat ad radicem, dulcis est pluvia illa; dulce
est verbum Dei, donec veniat ad cor malum, et convertat
ad fraudem suam pluviam Dei, convertat
ad hypocrisim, convertat ad radices malarum concupiscentiarum,
ad perversitates et depravationes
suas. Incipit quidem generare spinas, sed de pluvia
bona: habet enim a rore coeli. Et quoniam non excluduntur
omnes mali a Sacramentis Dei, habet et
<pb n="0049"/>
ab ubertate terrae, quod norunt illi, qui jam voluerunt
esse participes mysteriorum fidelium.
</p>
          </div3>
        </div2>

<div2>
          <head>CAPUT XXIX.</head>
<div3>
            <head>32.</head>
            <p>
 <hi>Omnes gentes spiritualibus
subjectae.</hi> Cum ad ambos pertineant ista, non tamen
pertinent omnes gentes nisi ad spirituales,
quia ipsi pertinent ad Ecclesiam, quae implevit totum
orbem terrarum. Attendite, fratres, et discernite
quantum potestis, vel quantum vobis Dominus dat.
Omnis spiritualis videt quia Ecclesia per totum orbem
terrarum est una, vera, catholica, et nihil sibi arrogat,
et tolerat peccata hominum, quos non potest
purgare de area dominica, antequam veniat ille ultimus
ventilator, qui falli non potest, ut purget aream
suam, et frumentum mittat in horreum, paleas autem
det ad comburendum <note>(Matth. III, 13)</note>: quia ipse
habet excludere paleam, et segregare a frumento, et
praeparare horreum tritico, paleis ignem. Itaque quia
novit, tolerat peccatores in fine separandos. Per omnes
gentes peccatores et omnes carnales mixti sunt
spiritualibus, et serviunt eis: spirituales autem non
serviunt; quia de illis proficiunt, cum ipsi deficiunt.
Attendite, fratres mei; dicam, si possum, et non timeam,
non tacebo: urgeor enim ut dicam: etsi mihi
forte aliqui succensuerint; sed dent veniam, timeo
enim, ut dixi; timori dent veniam. Christus neminem
timuit: nos autem Christum timendo non parcimus,
ne nobis, dum tales nolumus contristare, ille
non parcat. Quid velim dicere dignamini audire, et
intentissime advertere. Acceperunt ambo a rore coeli
et ab ubertate terrae, Jacob et Esau; ambo illud habent
quod jam diximus, quod novimus, quod nostis:
sed ut serviant ei gentes, non accepit nisi Jacob; quia
carnales in Ecclesia per totum orbem terrarum non
serviunt nisi spiritualibus. Quare? Quia de illis proficiunt
spirituales. Nam ideo carnales homines servi
dicuntur: et si quod nolunt faciunt, prodest tamen
spiritualibus mala conversatio carnalium; quia et ex
eadem conversatione proficiunt, et per tolerantiam
coronantur.
</p>
          </div3>
        </div2>

<div2>
          <head>CAPUT XXX.</head>
<div3>
            <head>33.</head>
            <p>
 <hi>Carnalibus cur non subjectae
gentes.</hi> Intendat Sanctitas vestra quod dicimus. Illi autem
Esau non sunt datae gentes: quia omnes carnales,
qui sunt in Ecclesia, aut divisi sunt, aut faciles sunt
ad divisionem. Ecce pars Donati inde facta est, inde
est, de ipsis carnalibus carnaliter sentientibus. Carnales
erant: sed quia quaesierunt honorem suum,
vel patientiam perdiderunt, invenerunt aditum, et divisi
sunt: amaverunt honorem suum, multum ei tribuerunt,
typho superbiae tumuerunt, non habuerunt
tolerantiam, id est, non habuerunt charitatem. Scriptum
est enim: <hi>Charitas omnia tolerat, omnia sustinet;
non aemulatur, non inflatur, non agit perperam <note>(I Cor. XIII, 7, 4)</note>
            </hi>.
Itaque quidquid aliud haberent,
quia illud non habebant per quod prodest quidquid
habetur, diviserunt se. Et quotquot haereses vel praecisiones
et schismata facta sunt, per hos carnales
facta sunt. Aut enim carnaliter senserunt, et fecerunt
<pb n="0050"/>
sibi imagines phantasmatum suorum, et erraverunt,
et reprehendit eos fides catholica; et cum arguerentur,
exclusi sunt foras pondere suo: aut invenientes
sibi lites et simultates cum hominibus, diviserunt
se. Qui se ergo diviserunt, nisi ad quos pertinet
gladius ille, de quo dictum est, <hi>In gladio tuo vives?</hi> 
Non quia gladius non accipitur in bono: nam
quemadmodum dicta sunt illa superiora, id est quomodo
accipitur lapis ille, et ad firmitatem propter
Christum, et ad reprehensionem propter stultum;
quomodo leo dictus est Christus propter aliud, et leo
dictus est diabolus propter aliud: sic accipitur gladius
aliquando in bono, aliquando in malo. Sed hic
non sine causa non datus est Jacob, sed datus est
Esau: nisi quia aliquid mysterii significatur in gladio.
Quomodo et ipsa servitus non est aliena a mysterio;
id est, quod dictum est, <hi>Servies fratri tuo:</hi> 
nam et hoc in magno mysterio dictum est.
</p>
          </div3>
        </div2>

<div2>
          <head>CAPUT XXXI.</head>
<div3>
            <head>34.</head>
            <p>
 <hi>Contra schismaticos.</hi> Ergo,
fratres, qui se dividunt, ipsi habent gladium divisionis,
et in gladio suo moriuntur, et in gladio
suo vivunt. Sed quia verum dixerat Dominus, <hi>Qui
gladio percutit, gladio morietur <note>(Matth. XXVI, 52)</note>
            </hi>;
videte illos, fratres mei, qui se ab unitate praeciderunt,
in quot frustra praecisi sunt. Nostis quot partes
fecit pars Donati, nec arbitror latere Sanctitatem
vestram, quia qui gladio percutit, gladio peribit.
Dictum est illi, <hi>In gladio tuo vives.</hi> Sic et illi qui non
recesserunt ab Ecclesia, et tales sunt, quales si foris
essent. Qui enim amant honores suos in Ecclesia,
omnino tales sunt; qui amant in Ecclesia commoda
sua saecularia, et ipsi palea sunt; sed ventus
deest, ideo non volant de area: hoc est quod dico
breviter, tentatio deest, nam volarent de area. Denique
quando contra illos aliquid egerit Ecclesia, quomodo
facile se praecidunt? quomodo facile extra colligunt,
et nolunt dimittere principatum suum? quomodo
pro ipso principatu mori volunt? quomodo tenere
volunt sub se plebes, et non dimittere plebes
unitati Christi? quomodo volunt facere oves suas,
quas suo sanguine non emerunt, et ideo viles habent,
quia non emerunt? Quid opus est hinc diutius disputare?
Attendite illos per universam Ecclesiam, videte
tales, et eos qui intus sunt, et eos qui inventa
occasione de area volaverunt, et volunt secum trahere
grana; sed grana vera et plena tolerant paleam,
et manent in area usque in finem, quousque
veniat ultimus ventilator: sicut ille cum pellibus haedinis
toleravit aliena peccata, et meruit accipere benedictionem
paternam.
</p>
          </div3>
        </div2>

<div2>
          <head>CAPUT XXXII.</head>
<div3>
            <head>35.</head>
            <p>
 <hi>Extorta benedictio.</hi> Quare
autem <hi>sugillatus</hi> Isaac benedixit? Jam enim necessitate,
jam coactus pater ejus dixit illi, <hi>Ecce ab
<pb n="0051"/>
ubertate terrae erit tibi habitatio et a rore coeli.</hi> Et ne
ideo te putes bonum, <hi>In gladio tuo vives, et fratri tuo
servies.</hi> Sed ne de te desperes, quia potes te corrigere, <hi>Erit autem, cum deposueris et solveris jugum de collo
tuo.</hi> 
 Ecce ab ubertate terrae et a rore coeli accipiet;
sed Isaac sugillatus projicit illi benedictionem, non
dat. Nonne fit modo in Ecclesia malis hominibus, qui
volunt perturbare Ecclesiam, ut tolerentur ad necessitatem
ipsius pacis, ut admittantur, ut habeant Sacramenta
communia? Et aliquando scitur quia mali
sunt, et convinci forte non possunt ut emendentur et
degradentur; ut excludantur, ut excommunicentur,
non possunt convinci. Si institerit aliquis, aliquando
itur in disruptiones Ecclesiae. Cogitur gubernator Ecclesiae
tanquam dicere, <hi>Ecce ab ubertate terrae erit
tibi, et a rore coeli:</hi> utere Sacramentis, tibi manducas
judicium, tibi bibis judicium: <hi>Qui enim manducat et
bibit indigne, judicium sibi manducat et bibit <note>(I Cor. XI,
29)</note>
            </hi>. Nosti quia admitteris ex necessitate pacis Ecclesiae,
non habes in corde nisi perturbationes et divisiones.
Ideo in gladio tuo vives: nam in eo quod accipis
a rore coeli, et ab ubertate terrae, non ibi vives;
non enim hoc te delectat, aut suavis est tibi Dominus.
Si enim hoc te delectaret, et suavis tibi esset Dominus,
imitareris humilitatem Domini, non superbiam
diaboli. [Quamvis ergo accipiat mysterium
humilitatis Domini a rore coeli et ab ubertate
terrae, non tamen deponit superbiam diaboli; cui
nihil faciam, qui semper dissensionibus et seditionibus
gaudet.] Quamvis sit tibi ista communio a
rore coeli et ab ubertate terrae; tamen in gladio tuo
vivis, seditionibus et dissensionibus aut gaudes aut
terreris. Muta ergo te, et tolle jugum a collo tuo.
</p>
          </div3>
        </div2>

<div2>
          <head>CAPUT XXXIII.</head>
<div3>
            <head>36.</head>
            <p>
 <hi>Epilogus, de pugna contra
diabolum exemplo martyrum suscipienda. Vincentii
martyris natalitia.</hi> Haec vobis, fratres, pro magnitudine
mysteriorum forte pauca; pro tempore tamen
et pro viribus nostris et pro vestris multa dicta sunt:
et si forte enucleatius haec quaestio discussa non est,
partim tamen magna mysteria, quae postea si tractentur,
inveniuntur. Date veniam et angustiae temporis, et viribus
nostris, et capacitati vestrae. Vultis plus capere,
crescite: vultis crescere, bene vivite. Qui enim non vult
bene vivere, non vult crescere. Has vobis epulas exhibuerit
Dominus Deus noster per natalitia martyris sui
Vincentii. Vincentius nomen victoriae est. Amate autem,
ut vincatis: non enim deest persecutio; diabolus
persecutor est, nunquam defit occasio coronae:
tantum miles Christi intelligat pugnam, et sciat quem
vincat. Numquid quia non te urget hostis manifestus
corporis, non te urget persecutor occultus illecebris
carnis? Quanta suggerit mala? quanta per cupiditatem,
quanta per timorem? Quibus illecebris persuadet
ut eas ad sortilegos, ad mathematicos, quando
<pb n="0052"/>
dolet caput? Qui dimittunt Deum, et eunt ad ligamenta
diabolica, victi sunt a diabolo. Contra si cui
suggestum fuerit, secundum corpus fortasse efficere
remedia diaboli, unde alius sanatus esse dicitur,
quia accepto ab illo sacrificio suo, deserit persequi
corpus, quia cor obtinuit: ergo cuicumque suggesta
fuerint ista remedia scelerata, et dixerit, Moriar potius,
quam talibus remediis utar; si vult Deus, flagellat
et liberat me; si novit quia necessarium est,
liberet me; si autem scit quia debeo exire de hac
vita, sive contrister, sive laeter, sequar voluntatem
Domini. Ecce enim post parvum tempus qua fronte
exiturus sum ad Dominum? Non enim hoc mihi praestant
remedia diaboli, quod praestat Deus, vitam aeternam.
Quare ergo damno animae meae emo paucos
dies corpori meo? Qui haec dicit, et non it, nec applicat
cor suum ut faciat mala remedia, utique vincit.
Unam rem dixi exempli gratia; videtis certe jam
quanta diabolus suggerit. Vides illum certe languere,
vides anhelantem in lecto, vides vix moventem membra,
vix moventem linguam, lassus iste diabolum
vincit. Multi coronati sunt in amphitheatro pugnantes
ad bestias: multi in lecto vincentes diabolum
coronantur: videntur non se movere posse,
et intus in corde tantas vires habent, tantam pugnam
exercent. Sed ubi est occulta pugna, ibi occulta
victoria.
</p>
          </div3>
        </div2>

<div2>
          <head>CAPUT XXXIV.</head>
<div3>
            <head>37.</head>
            <p>
 <hi>Martyres imitandi.</hi> Quare
ista diximus, fratres? Ut quando celebratis natalitia
martyrum, imitemini martyres; nec putetis ideo vobis
deesse posse occasiones coronae, quia modo desunt
tales persecutiones. Nec modo enim desunt quotidie
persecutiones a diabolo, sive per suggestionem, sive
per molestias aliquas corporis. Tu tantum scito te habere
Imperatorem, qui jam praecessit in coelum: dedit
tibi viam qua sequaris, tene te ad illum. Noli cum
viceris, per superbiam tibi tribuere, quasi de viribus
tuis luctatus fueris: sed praesume de eo qui dedit vires,
ut vinceres, quia ipse vicit saeculum <note>(Joan. XVI,
33)</note>: et semper coronaris, et martyr hinc exies, si
omnes tentationes diaboli superaveris.
</p>
          </div3>
        </div2>
      </div1>

<div1>
        <head>SERMO V . <hi>De luctatione Jacob cum angelo</hi> . <hi>Habitus paulo ante Pascha.</hi> </head>
<div3>
          <head>1.</head>
          <p>
 <hi>Boni imitandi, mali vero donec ultimo judicio
discretio fiat, tolerandi.</hi> Haec maxime regula disciplinae
necessaria est viro christiano, ut verbum Dei
<pb n="0053"/>
audiat, cum est in hoc saeculo, ut attendat eum qui
venit saeculum salvare primo per misericordiam, et
postea discutere per judicium. Et ideo Dominus noster
Jesus Christus imitandum se nobis praebuit; ut
quoniam christiani sumus, aut ipsum imitemur, aut
alios qui eum imitati sunt. Sunt enim quidam eorum
qui christiani vocantur et non sunt, quos partim digessit
Ecclesia, tanquam stercora; ut sunt omnes haereses,
et omnia schismata, quae etiam comparantur
sarmentis infructuosis de vite praecisis, et paleis quas
ante ventilationem de area ventus rapit: sunt autem
alii, qui intus mali sunt, et ipsa communione catholica
continentur; quos necesse est toleret christianus
bonus usque in finem, quia ventilatio messis hujus
areae non erit nisi dies judicii. Haec semper cantavimus
vobis, et in nomine Christi arbitramur quia haerent
pectoribus vestris. Istae lectiones quae vobis leguntur,
numquid modo primum vobis leguntur, et
non eaedem quotidie repetuntur? Sicut autem lectiones
Dei quotidie opus est ut repetantur, ne saeculi
mala et spinae nascantur in cordibus vestris, et effocent
semen quod ibi seminatum est: sic oportet et sermonem
Dei vobis semper repeti, ne obliti dicatis vos
non audisse, quod dicimus nos dixisse.</p>
        </div3>
<div3>
          <head>2.</head>
          <p>
 <hi>Debita remittenda inimicis. Inimicus sic diligendus,
ut tamen corripiatur.</hi> Accedunt multi, et
modo tempus est ut in nomine Dei festinent accipere
gratiam Baptismi, credentes dimitti sibi omnia peccata
quae antea commiserunt, prorsus omnia; et exire
inde nihil debentes Domino: quemadmodum servus
ille, qui rationem reddebat domino suo, et invenit illum
debere decem millia talentorum; sic tamen recessit
nihil debens, non quia nihil ipse debebat, sed
quia ille misericors erat, dimisit omnia, et debitorem
absolvit. Et tamen, fratres, quomodo nos terruit vehementer
idem ipse servus? Quia noluit dimittere conservo
suo, vel differre solutionem centum denariorum,
replicavit illi dominus decem millia talentorum, quae
illi dimiserat <note>(Matth. XVIII, 23-34)</note>. Hi ergo qui exituri
sunt de Baptismo nihil debentes, et absoluti omnibus
peccatis, caveant ne si quis in illos peccaverit,
et noluerint ipsi dimittere, non solum deinceps non
illis dimittatur, sed etiam omnia quae dimissa fuerant,
replicentur. Nemo ergo dicat: Quis istud facit, aut
quis istud fecit? Dicendo sibi istud homines moriuntur.
Dilige inimicum tuum, dicit Dominus: et tu,
Quis istud facit? Quia ipse non fecit, putat quia nemo
potuit facere. Res in corde est: unde vides quis illud
facit? Putas enim quia non dimisit ille qui clamat?
Forte enim aliquando clamat aliquis, et jubet caedi
hominem, et putas quia non dimisit. Quare? Tu quando
caedis filium tuum, tenes odium in corde tuo? Ergo
res in corde est: solus Deus videt si dimissum est.
Aliquando enim non caedit aliquis, videtur parcere
manu, et saevit in corde, et optat male homini intus,
et vult eum necari: tenet contra illum malam voluntatem,
quamvis nihil illi corporaliter reddere videatur.
<pb n="0054"/>
E contra sunt, qui corporaliter videntur quasi reddere;
sed corporalis illa correptio quasi dilectio est:
ad bonam vitam vult illum pervenire; et tanto magis
vult eum corripi, quanto illum amat. Sic et Deus numquid
non nos diligit? non ad hoc nos hortatur, ut diligamus
inimicos nostros, ut quomodo possumus, similes
illi simus? Nam sic dixit: <hi>Estote autem vos perfecti,
sicut Pater vester qui in coelis est; qui solem suum
oriri facit super bonos et malos, et pluit super justos et
injustos <note>(Matth. V, 48, 45)</note>
          </hi>. Quanta ergo dilectio est in
Domino, quando pro peccatoribus et impiis Christum
crucifigendum misit, et pretio sanguinis ejus nos redemit,
qui ei inimici eramus, amando ea quae fecit
pro eo qui fecit? Cum ergo ista faceremus, <hi>misit Deus,</hi> 
sicut Apostolus dicit, <hi>Filium suum <note>(Galat. IV, 4)</note>
          </hi>; et
eum pro nobis impiis, ab aliis impiis occidendum tradidit.
Et si nondum fidelibus tantum munus datum est,
quid ergo servatur fidelibus? Ecce quomodo Deus diligit
homines. Attendamus, fratres; numquid non illos
flagellat? numquid non illos corripit? Si non illos
corripit, unde fames? unde aegritudines? unde pestilentiae
et morbi? Omnes enim istae correptiones Dei
sunt. Sicut ergo ille diligit, et tamen corripit: sic et
tu, si habes aliquem in potestate, quamvis serves affectum
dilectionis, noli tamen negare flagellum correptionis.
Quia si negaveris, non tenebis dilectionem:
quia ille moritur in peccatis, qui forte correptus ea relinqueret;
et magis tibi imputatur verum odium.</p>
        </div3>
<div3>
          <head>3.</head>
          <p>
 <hi>Luctandum, ut Christi charitatem et patientiam
imitatione prosequamur.</hi> Nemo ergo dicat: Quis istud
potest? Contendite hoc implere in cordibus vestris;
tenete, ut diligatis. Luctamini, et vincetis. Christus
enim ibi vincit. Contra quid luctamini? Contra peccatum
luctamini, contra verba hominum male dicentium:
Ergo non te vindicas? ergo remanebis indefensus,
et non illi ostendis? o si mecum haberet! Luctamini,
et vincite. Si enim vellet Christus jubere terrae,
quando a Judaeis tanta passus est, ut aperta sorberet
persecutores ejus, non posset? Si ergo qui habuit potestatem,
sic eos pertulit, quousque levaretur in crucem,
et pendens in cruce ait, <hi>Pater, ignosce illis,
quia nesciunt quid faciunt <note>(Luc. XXIII, 34)</note>
          </hi>; tu, serve
redempte sanguine crucifixi Domini tui, non imitaberis
Salvatorem tuum? Quid enim illi opus erat tanta
pati, cui licebat et non pati? Nam sic dixit, <hi>Potestatem
habeo ponendi animam meam, et potestatem habeo
sumendi eam: nemo tollit eam a me; sed ego pono eam,
et iterum sumam eam <note>(Joan. X, 18)</note>
          </hi>. Et sic fecit. Quid
enim factum est, fratres? Pendebat in cruce, quomodo
 Competentibus legimus: at ubi vidit completas
in se omnes Scripturas, ut illi darent etiam acetum, <hi>Perfectum est,</hi> 
 ait: et inclinavit caput, et emisit spiritum;
quasi ad hoc staret, ut impleretur. Cum vellet
ergo, animam suam posuit. Et ideo ille Deus erat,
illi homines, qui juxta illum erant crucifixi. Ille citius
<pb n="0055"/>
moritur, illi tardius. Et cum jussum esset ut corpora
deponerentur de cruce propter sabbatum, ut sepelirentur,
invenerunt illos latrones viventes, et eis
crura fregerunt; Dominum autem jam defunctum, et
tamen unus ipsorum lancea percussit latus ejus, et
profluxit sanguis et aqua <note>(Joan. XIX, 30-34)</note>. Ecce pretium
tuum. Quid enim profluxit de latere, nisi sacramentum
quod accipiunt fideles? Spiritus, sanguis,
et aqua. Spiritus quem emisit, et sanguis et aqua quae
de latere profluxerunt. De ipso sanguine et aqua significatur
nata Ecclesia. Et quando exivit sanguis et aqua
de latere? Cum jam dormiret Christus in cruce: quia
Adam in Paradiso somnum accepit, et sic illi de latere
Eva producta est. Ecce ergo pretium tuum. Imitare
humilitatem et vestigia Domini tui, et noli dicere,
Quis istud facit? Est circa te forte et qui non facit. Sed
in illa turba si tu feceris, sic tibi computabitur, quomodo
si invenias in area unum granum, et paleas infinitas.
Difficile invenis duo grana simul juncta: sed
inter grana palea commixta est. Sic inter eos qui servire
volunt Deo, strepitus et multitudo est malorum
hominum circumdans illos undique; quia quocumque
se verterint, non inveniunt nisi malos suasores. Esto
ergo ut granum, et noli curare de palea. Veniet tempus
ut separetur. Ideo cantavimus, <hi>Judica me, Deus,
et discerne causam meam de gente non sancta <note>(Psal. XLII,
1)</note>
          </hi>. Ecclesia illud dicit gemens inter peccatores. Putatis,
fratres, quia ad hoc vult se discerni Ecclesia, ut ab
haeresibus tanquam sarmentis praecisis separetur? Jam
ab ipsis separata est. Numquid ita dicit Ecclesia, Judica
me, Deus, et discerne causam meam, ut a parte
Donati, aut ab Arianis, vel a Manichaeis segregetur?
Non se rogat discerni, nisi ab his qui ei mixti sunt,
quos oportet ut toleret usque in finem. Sed hoc dicit, <hi>Judica me, Deus, et discerne causam meam:</hi> 
 id est,
ne cum ipsis judicer et perdar in die judicii. Nam nunc
dictum est, <hi>Dimitte zizania crescere <note>(Matth. XIII, 30)</note>
          </hi>:
et tolerantur modo mali a bonis, in die judicii separandi.</p>
        </div3>
<div3>
          <head>4.</head>
          <p>
 <hi>Jacob et Esau figurae populi Christiani et Judaici.</hi> 
Et ideo Jacob ille, qui modo lectus est, populum
significat christianum: ipse est enim minor filius;
quia populus Judaeorum Esau est. De Jacob quidem
nata est gens Judaeorum, sed in figura magis Esau
Judaei intelliguntur: quia populus major reprobatus
est, populus autem minor primatum accepit. Cum
etiam in utero luctarentur, et taedium mater pateretur,
quia impellebantur viscera ejus, ait: <hi>Quid mihi
sic? Melius mihi erat sterilitas, quam ut hoc paterer.</hi> 
Dictum est ei a Domino, quod duo populi in utero
ejus confligerent, et duae gentes, et quia major serviet
minori <note>(Galat. XXV, 22, 23)</note>. Quod dictum est
cum in utero essent, hoc dictum est iterum in benedictione
Isaac, cum benediceret minorem; putabat
autem se benedicere majorem. Personam Legis ferebat
Isaac. Videtur Lex data Judaeis: et ipsum regnum
datum est Christianis. Attendite quia Lex videtur
regnum promittere. Judaeis dicitur, <hi>Propterea auferetur
a vobis regnum, et dabitur genti facienti justitiam</hi> 
<pb n="0056"/> <note>(Matth. XXI, 43)</note>.
Auferetur ab Esau, et dabitur Jacob.
Hirsutus natus erat et pilosus Esau, id est plenus
peccatis; haerebant in illo peccata: ille autem ut
acciperet primatum, accepit pelles haedorum in brachiis;
et sic illum benedixit pater, palpans brachia
ipsius, et inveniens hirsutum. Sed illi capilli et peccata
portabantur a Jacob, non haerebant in Jacob. Sic
ergo et Ecclesia Dei aliena peccata portat, non sua,
tolerans usque in finem; sicut et Dominus Jesus
Christus aliena portavit. Et benedixit minorem pater.
Et quomodo benedixit? Mysterium sanctum, quales
futuri erant. Volunt enim oculos acutos Scripturae.
Benedixit filium suum minorem: et videtur deceptus
quasi benedixisse alium pro alio. Venit ille qui ierat
ad venationem, apportans quod pater jusserat, et dicit: <hi>Pater, manduca, sicut voluisti. Dixit Isaac: Quis
es tu? Et ille: Ego sum Esau filius tuus major. Et
dicit: Ergo tu es Esau? Quis est autem jam qui attulit
mihi escam, et manducavi, et benedixi illum, et benedictus
est 
 <note>(Gen. XXVII, 31-40)</note>
          </hi>? O irasci deceptori! o
irasci fallaci! Imo dic: Quare me decepit? quare me
fefellit? tollat benedictionem illam frater ipsius, et sit
in malis. Nonne clamat haec res in mysterio facta, ut
major serviat minori? Accipit ergo talem et ipse benedictionem.
Sed subjunxit: <hi>Eris servus fratris tui.</hi> 
Cum ille diceret, <hi>Numquid finitae sunt benedictiones?
benedic et me;</hi> ait, <hi>Cum illum talem feci, tibi quid habeo
dare?</hi> Et dixit: <hi>Benedic et me, pater.</hi> Et extorsit,
et accepit benedictionem prope similem, a rore coeli
et fertilitate terrae omnem abundantiam. Et subjecit
statim, <hi>Et servies fratri tuo. Et erit tibi sic, cum solveris
jugum ejus a cervice tua.</hi> Quid est illud quod dictum
est, <hi>Et erit tibi sic, cum solveris jugum ejus a cervice
tua;</hi> nisi quia ostendit illos, quos Esau praefigurabat,
sic esse peccatores, ut in potestate haberent,
et in libero arbitrio, mutari et fratri conjungi?</p>
        </div3>
<div3>
          <head>5.</head>
          <p>
 <hi>Judaei Christianorum servi.</hi> Attendite mysterium.
Ecce Judaeus servus est Christiani. Et hoc
manifestum est, et implevit orbem terrarum, sicut
videtis, Jacob. Et ut noveritis quia de futuro dicebantur
ista, considerate ipsam historiam, et videte quia
non sunt impleta in ipsis duobus, <hi>Major serviet minori <note>(Id. XXV, 23)</note>
          </hi>.
Ditatus enim legitur Esau multum,
et regnare coepit in tota abundantia <note>(Id. XXXVI, 7)</note>.
Ille autem Jacob, ut pasceret oves alienas. Et cum
coepisset redire, et timere fratrem suum, sicut modo
legebatur, mittit munera nescio quanta pecorum, mittit
et servum qui dicat, <hi>Ecce munera fratris tui <note>(Id.
XXXII, 18)</note>
          </hi>. Noluit eum videre, priusquam muneribus
placaret; et postea illum acceptis muneribus vidit. Et
cum ad eum Jacob venisset, adoravit eum a longe <note>(Id.
XXXIII, 3)</note>. Quomodo ergo, <hi>Major serviet minori,</hi> 
quando minor videtur adorare majorem? Sed ideo
ista in historia non sunt impleta, ut intelligantur de
futuro dicta. Minor filius accepit primatum, et major
filius perdidit primatum. Ecce Jacob implevit terram,
<pb n="0057"/>
tenuit gentes et regna. Jussit imperator Romanus,
jam Christianus, ut ad ipsam Jerusalem non accederent
Judaei. Et sparsi per orbem terrarum, facti
sunt quasi custodes Librorum nostrorum. Quomodo
servi, quando eunt in auditorium domini ipsorum,
portant post illos codices, et foris sedent; sic factus
est filius major filio minori. Nam aliquando movent
 aliqua in Scripturis; et de Judaeorum codicibus
certi aliquid cognoscitur. Ideo ergo sparsi sunt, ut
nobis Libros servent. Major ergo minori servit. Videte
enim cum quanta dignitate sit populus Christianus,
et in quanta defectione sit populus Judaeorum.
Quando forte ausi sunt vel modicum movere se contra
Christianos, quae illis contigerint audistis in recenti
tempore. Ergo modo verum est, <hi>Major serviet minori.</hi> 
Quomodo ergo illa benedictio, <hi>Erit tibi a rore
coeli et a fertilitate terrae?</hi> Quomodo minorem, sic et
majorem benedixit. Sed majori dictum est, <hi>Et eris servus
fratris tui. Et erit hoc, cum solveris jugum ejus a
cervice tua.</hi> Quanti sunt qui solverunt jugum a cervice
sua, et facti sunt fratres nostri. Quanti Judaei crediderunt,
attendite. Et modo, si quem Judaeum inveneris,
et evangelizaveris illi Dominum Jesum Christum,
et crediderit, nonne solvit jugum a cervice sua? Et
quanta hoc fecerunt primis temporibus fidei millia?
Omnino qui tunc crediderunt, sicut legimus, ex servis
facti sunt fratres et cohaeredes.</p>
        </div3>
<div3>
          <head>6.</head>
          <p>
 <hi>Lucta Jacob cum angelo.</hi> Non ergo Ecclesia
quae dicit, <hi>Judica me, Deus, et discerne causam
meam de gente non sancta,</hi> ab Esau se vult discerni, a
quo jam discreta est, sed a Christianis malis. Iste
enim Jacob, in quo figuratur populus Christianus, audistis
quemadmodum luctatus sit cum Domino. Dominus
enim illi apparuit, id est, angelus gestans personam
Dei: luctatus est cum illo, et volebat illum tenere
et comprehendere. Luctabatur ille; praevaluit,
et tenuit; cum teneret, non dimisit nisi benedictus.
Dominus det, fratres, explicare tantum mysterium.
Luctatur, praevalet; et vult benedici ab eo cui praevaluit.
Quid est ergo quod luctatur, et vult tenere? Ait
Dominus in Evangelio, <hi>Regnum coelorum vim patitur,
et qui vim faciunt, diripiunt illud <note>(Matth. XI, 12)</note>
          </hi>. Hoc
est quod dicebamus jamdudum: Luctare, ut teneas
Christum, ut diligas inimicum <note>(Supra, n. 3)</note>. Tenes
enim Christum hic, si inimicum dilexeris. Et quid dicit
ipse Dominus, id est, angelus in persona Domini,
cum praevaleret, et teneret eum? Tetigit latitudinem
femoris ejus, et exaruit, et ideo claudicabat Jacob.
Dicit ei: <hi>Dimitte me, jam enim mane est.</hi> Et ille: <hi>Non
<pb n="0058"/>
te dimitto, nisi benedixeris me.</hi> Et benedixit illum:
quomodo? Mutando illi nomen. <hi>Non vocaberis Jacob,
sed Israel: quoniam praevaluisti cum Deo, praevalebis
et cum hominibus <note>(Gen. XXXII, 24-28)</note>
          </hi>. Ista benedictio
est. Videte unum hominem: ex parte tangitur, et arescit;
et ex parte benedicitur. Ipse unus homo ex parte
aruit, et claudicat; et ex parte benedicitur, et viget.</p>
        </div3>
<div3>
          <head>7.</head>
          <p>
 <hi>Angelus teneri nolens quid significet.</hi> Quid est
autem (quantum Dominus suggerit, dicimus, sine
praejudicio melioris intellectus): quid est, <hi>Ecce mane
jam venit, dimitte me?</hi> Hoc est quod Dominus dicit
post passionem mulieri, quae volebat illi tenere pedes: <hi>Noli me tangere; nondum enim ascendi ad Patrem <note>(Joan. XX, 17)</note>
          </hi>.
Quid est hoc? Nam et cum legeretur
ipsa lectio, tractavi inde aliquando, quomodo
diceretur, <hi>Noli me tangere; nondum ascendi ad Patrem.</hi> 
Quare? Nemo illum tetigit corporaliter, nisi
cum ascendit ad Patrem? Adhuc hic erat, palpavit
cicatrices discipulus qui non credebat. Quomodo ergo
nolebat se tangi, nisi quia hoc figurate dictum est?
Illa mulier Ecclesia erat: et hoc est, <hi>Noli me tangere,</hi> 
noli me carnaliter tangere; sed qualis sum,
aequalis Patri. <hi>Noli me tangere:</hi> quia non me, sed carnem
meam tangis. Dicit enim in evectione profectus
sui Paulus, <hi>Et si noveramus secundum carnem Christum,
sed nunc jam non novimus;</hi> et, <hi>Vetera transierunt,
ecce facta sunt nova; omnia autem ex Deo <note>(II Cor.
V, 16-18)</note>
          </hi>. Quid est, <hi>Et si noveramus secundum carnem
Christum, sed nunc jam non novimus?</hi> Quia
quando eum carnaliter noveramus, non putabamus
nisi quia homo erat tantum: at vero postquam gratia
ejus illuxit nobis, intelleximus Verbum aequale Patri.
Tenebat ergo, et luctabatur, quasi eum carnali habitu
 Jacob amplecti volens. Ille autem dicebat, <hi>Dimitte
me;</hi> carnaliter: <hi>quia ecce jam mane est,</hi> ut spiritualiter
illumineris: id est, Noli me putare hominem.
 <hi>Dimitte, quia jam mane est.</hi> Mane in luce
veritatis intelleximus, et sapientiae, per quam facta
sunt omnia. Ipsa perfrueris, cum nox ista transierit,
hoc est, iniquitas hujus saeculi. Tunc enim fiet mane,
cum venerit Dominus, ut ita a nobis videatur, quemadmodum
ab Angelis videtur. Quia nunc videmus per
speculum in aenigmate, tunc autem facie ad faeiem <note>(I Cor. XIII, 12)</note>.
Teneamus ergo hoc, fratres, quod dictum
est, <hi>Dimitte me, quia jam mane est.</hi> Sed ille quid
dixit, <hi>Non te dimittam, nisi me benedixeris?</hi> Quia per
carnem nos prius benedicit Dominus. Norunt fideles
quid accipiunt; quia per carnem benedicuntur; et
sciunt quia non essent benedicti, nisi caro illa crucifixa
daretur pro saeculi vita. Quomodo autem benedicitur?
Quia praevaluit Deo, quia tenuit fortiter, et
perseveravit, et de manibus non dimisit, quod amisit
Adam. Teneamus ergo fideles quod accepimus, ut benedici
mereamur.</p>
        </div3>
<div3>
          <head>8.</head>
          <p>
 <hi>Jacob et benedictus et claudicans.</hi> Pars arida
<pb n="0059"/>
Jacob Christianos malos significat; ut in ipso Jacob
et benedictio sit, et claudicatio. Benedictus est ex
parte bene viventium, claudicat ex parte male viventium.
Sed adhuc in uno homine est utrumque: erit
autem diremptio et discretio postea; quod optat in
Psalmo Ecclesia, dicens: <hi>Judica me, Deus, et discerne
causam meam de gente non sancta <note>(Psal. XLII, 1)</note>
          </hi>. Ita
sane, quia dicit Evangelium, <hi>Si scandalizaverit te pes
tuus, abscinde eum et projice abs te. Expedit enim tibi
unum pedem habentem intrare in regnum Dei, quam
cum duobus pedibus ire in ignem aeternum <note>(Matth.
XVIII, 8)</note>
          </hi>. Isti ergo mali praescindi habent in fine.
Modo clauda est Ecclesia, unum pedem fortiter ponit,
alterum invalidum habet. Paganos attendite, fratres.
Inveniunt aliquando Christianos bonos, servientes
Deo, et admirantur, et adducuntur, et credunt.
Aliquando attendunt male viventes, et dicunt:
Ecce Christiani! Sed isti male viventes ad latitudinem
pertinent femoris Jacob tacti, qui aruit. Tactus
autem Domini, manus est Domini corripiens et vivificans.
Ideo ex parte benedicitur, et ex parte arescit.
Et istos male viventes in Ecclesia ostendit Dominus;
quia inde est quod scriptum est in Evangelio, quia <hi>cum
crevisset herba, apparuerunt zizania:</hi> quia cum coeperint
homines proficere, tunc incipiunt malos sentire.
Haec nota sunt vobis, ex dono Dei efficitur ut cognoscantur.
Sed modo toleranda sunt zizania usque ad
finem messis, ne forte eradicando zizania, eradicetur
simul et triticum <note>(Id. XIII, 26, 29, 30)</note>. Veniet autem
tempus ut exaudiatur Ecclesia dicens, <hi>Judica me,
Deus, et discerne causam meam de gente non sancta:
cum Dominus venerit in claritate sua cum Angelis sanctis,
et colligentur ante eum omnes gentes, et segregabit
eos, sicut pastor segregat oves ab haedis: et ponentur
justi ad dexteram, haedi autem ad sinistram:</hi> et illis dicetur, <hi>Venite, benedicti Patris mei, percipite regnum;</hi> 
illis autem, <hi>Ite in ignem aeternum, qui praeparatus est
diabolo et angelis ejus <note>(Id. XXV, 31-41)</note>
          </hi>.
</p>
        </div3>
      </div1>

<div1>
        <head>SERMO VI . <hi>De eo quod apparuit Dominus Moysi in rubo</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Quomodo Deus Moysi apparuit.</hi> --Cum
sanctae lectiones legerentur, in ea quae
scripta sunt in prima lectione, quae nobis recitata est,
animo intendimus, et ea quae Dominus suggerit, breviter
cum vestra Sanctitate participare curamus: ne
carnaliter accipientes divina mysteria, non solum
non proficiatis, sed etiam deficiatis. Occurrit enim
primo aspectibus nostris ex illa lectione divina, quod
Deus apparuit Moysi. Apparere autem per substantiam
suam, sicuti est, nonnisi mundis cordibus dignatur.
Sic enim scriptum est in Evangelio: <hi>Beati
mundo corde, quoniam ipsi Deum videbunt <note>(Matth. V, 8)</note>
            </hi>.
Oculis autem corporalibus sanctorum si quando Deus
<pb n="0060"/>
voluit apparere, non per se ipsum, sed per creaturam
visibilem atque sensibilem, quantum ista carne sentiri
potest, apparuit; vel per vocem sonantem auribus,
vel per ignem oculis, vel per angelum in aliqua
visibili specie apparentem, sed personam Dei gestantem.
Sic intelligimus, fratres, apparuisse Moysi
Deum. Non enim majestas illa, quae fecit coelum et
terram, et quae regit universum mundum, cui semper
inhaerent Angeli contemplando ejus pulchritudinem
puris mentibus, oculis mortalibus hominis potuit
apparere, nisi assumpta visibili et sensibili creatura,
quae ad istos oculos visibiles corporis pertinet: quandoquidem
et ipsa Sapientia Dei, per quem facta sunt
omnia, humanis oculis non appareret, nisi humanam
carnem assumeret.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Moysi Deus per angelum apparuit.</hi> 
Quomodo ergo Verbum Dei, id est, Filius Dei,
ut appareret oculis, carnem assumpsit; sic semper
Deus, ut appareret oculis hominum, in aliqua creatura
visibili apparere dignatus est. Nam apertissime habes
in Actibus Apostolorum, quia angelus apparuit Moysi
in rubo <note>(Act. VII, 30)</note>. Numquid ista Scriptura vera,
et illa falsa est? aut illa vera, et ista falsa est? Sed
quid? Si christiani sumus, si bene credimus; ambae
sunt verae. Si ergo ambae sunt verae, quomodo hic
Deus apparuit, quomodo ibi angelus dicitur apparuisse,
nisi quia ille Spiritus, qui in Actibus Apostolorum
dixit apparuisse angelum, exposuit hanc
lectionem quomodo apparuit Deus? Illa declaratio,
expositio est obscuritatis hujus: ne intelligeres Deum
per se ipsum apparuisse, illic tibi expositum est quemadmodum
apparuerit Deus per creaturam, angelum.
Sic quid miraris quia dicitur, cum apparet angelus, <hi>Dixit Deus; et vocavit Deus Moysen, et accessit ad locum;
et dixit Dominus ad Moysen?</hi> 
 Quia non attenditur
templum angelus, sed inhabitator angeli. Ipse
enim angelus templum Dei erat. Si enim dignatur in
homine habitare et loqui, ut quando propheta loquitur,
dicatur, <hi>Dixit Deus;</hi> quanto magis per angelum?
Et cum dicitur, Dixit Deus per Isaiam, quid erat
Isaias? Nonne homo portans carnem, natus de patre
et matre, sicuti omnes nos? Et tamen loquitur, et
quid dicimus in eloquiis ipsius? <hi>Haec dicit Dominus <note>(Isai. L, 1)</note>
            </hi>.
Quomodo ergo Deus, si Isaias, nisi quia
Deus per Isaiam? Sic et hic loquente angelo dicitur
Deus loqui. Quare, nisi quia per angelum Deus?
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Dei apparitio quare in rubo facta.</hi> 
Advertite itaque soluta quaestione etiam istud, in
cujus rei signum videtur factum, quod in rubo apparuit:
et rubus non comburebatur, non incendebatur:
et apparebat tanquam ignis, et non incendebat rubum.
Putamus rubum bonum aliquid significare, cum
sint spinae? Si enim consumpsisset ignis spinas, significaret
quia et verbum Domini quod dictum est
Judaeis, consumpsisset peccata illorum, et Lex illa finiret
<pb n="0061"/>
iniquitates ipsorum. Si enim sic ignis in rubo,
quomodo Lex in Judaeis; sic sunt spinae rubi, quomodo
peccata Judaeorum: sic ignis hic non cremavit
spinas, quomodo Lex non cremavit peccata.</p>
          </div3>
<div3>
            <head>4.</head>
            <p>
 <hi>Nomen Dei.</hi> Loquitur autem Dominus ad Moysen
(jam illa nostis, et non diutius vos tenere debemus,
propter angustias temporis): <hi>Ego sum qui sum:
Misit me qui est.</hi> Cum enim quaereret nomen Dei, hoc
dictum est: <hi>Ego sum qui sum. Haec dices filiis Israel:
Qui est, misit me ad vos.</hi> Quid est hoc? o Deus, o Domine
noster, quid vocaris? <hi>Est</hi> vocor, dixit, Quid est, <hi>Est</hi> 
 vocor? Quia maneo in aeternum, quia mutari non
possum. Ea enim quae mutantur, non sunt, quia non
permanent. Quod enim est, manet. Quod autem mutatur,
fuit aliquid, et aliquid erit: non tamen est, quia
mutabile est. Ergo incommutabilitas Dei isto vocabulo
se dignata est intimare, <hi>Ego sum qui sum.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Aliud nomen Dei.</hi> Quid est ergo,
quod postea iterum aliud nomen sibi dixit, cum diceretur: <hi>Et dixit Deus ad Moysen: Ego sum Deus Abraham,
et Deus Isaac, et Deus Jacob; hoc mihi nomen est
in sempiternum?</hi> 
 Quomodo illac vocor hoc, quia <hi>sum;</hi> 
et ecce hac aliud nomen, <hi>Ego sum Deus Abraham, et
Deus Isaac, et Deus Jacob?</hi> Quia quomodo est Deus
incommutabilis, fecit omnia per misericordiam, et dignatus
est ipse Filius Dei mutabilem carnem suscipiendo,
manens id quod Verbum Dei est, venire et
subvenire homini. Induit ergo se carne mortali ille
qui est, ut dici posset, <hi>Ego sum Deus Abraham, et
Deus Isaac, et Deus Jacob <note>(Exod. III, 15)</note>
            </hi>.</p>
          </div3>
<div3>
            <head>6.</head>
            <p>
 <hi>Signa data Moysi.</hi> Deinde signa jam attendite,
quae signa dedit Moysi, cum diceret, <hi>Si mihi dixerit
populus, Non te misit Deus: quibus signis ostendam quia
misisti me?</hi> Dictum est, <hi>Projice virgam, quam habes in
manu tua: projecitque virgam, et factus est serpens, et
exhorruit Moyses.</hi> Ait iterum Dominus, <hi>Apprehende
caudam ejus, apprehendit, et facta est virga sicut erat.</hi> 
Dedit et aliud signum: <hi>Mitte manum in sinum: et misit
eam. Produc eam: produxit, et facta est alba sicut nix,
id est, leprosa.</hi> Color enim albus in cute humana vitiosus
est. <hi>Mitte illam in sinum iterum: misit, et recepit
colorem suum.</hi> Dedit ei tertium signum: <hi>Tolle aquam
de flumine, et funde in aequalem locum: tulit et fudit, et
conversa est in sanguinem. In his signis audiet te populus:
si in primo non exaudierit, in secundo autem et in
tertio audiet <note>(Id. IV, 1-9)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Quid significet virga: quid serpens.</hi> 
Nos ea quae significant, quantum Deus adjuvat,
tendamus edicere. Virga regnum significat; serpens,
mortalitatem. A serpente enim homini mors propinata
est. Ipsam mortem Dominus dignatus est assumere.
Virga ergo veniens in terram, serpentis speciem
habuit; quia regnum Dei, quod est Christus Jesus,
venit ad terram. Mortalitate indutus est, quam infixit
in cruce. Novit autem Sanctitas vestra quia quando
populus ille in eremo cervicatus et superbus murmurasset
adversus Deum, coepit morderi a serpentibus,
et ipsis morsibus cadere. Misericordia sua dedit Deus
<pb n="0062"/>
remedium, quod remedium praesentem quidem sanitatem
afferebat, sed futuram sapientiam praedicabat. Ait
Moysi: <hi>Suspende serpentem aeneum in media eremo in
ligno, et dic populo, Quicumque fuerit percussus, serpentem
istum intueatur. Et percussi homines intuebantur
serpentem, et sanabantur <note>(Num. XXI, 8, 9)</note>
            </hi>. Et attestatur
Dominus in Evangelio tali signo. Nam cum
Nicodemo loqueretur, ait: <hi>Sicut Moyses exaltavit serpentem
in deserto, ita exaltari oportet Filium hominis;
ut omnis qui credit in eum, non pereat, sed habeat vitam
aeternam <note>(Joan. III, 14 et 15)</note>
            </hi>. Sed hoc est, quicumque
percussus fuerit a serpentibus peccatorum, Christum
intueatur, et habebit sanitatem in remissionem
peccatorum.
</p>
          </div3>
        </div2>

<div2>
          <head>CAPUT VI.</head>
<p>Ergo, fratres, ipsa est mortalitas,
quae suscepta est a Domino, quam necesse est
habere corpus ejus, cujus est caput homo in coelo. Ita
Ecclesia mortalitatem habet, quod vulnus inflictum
est per suasionem serpentis. Debemus enim mortem
peccato primi hominis: sed per eam ad vitam perveniemus
aeternam, per Jesum Christum Dominum nostrum.
Sed quando venit ad vitam, et redit ad regnum?
In fine saeculi. Nam ideo caudam tenuit, ubi
finis est, ut ad pristinum revocaret.</p>
<div3>
            <head>8.</head>
            <p>
 <hi>Quid manus et sinus Moysi: quid aqua.</hi> Quid
illa manus? Certum est quia et illa manus populum
ipsum significat. Sinus hominis quid est? Sinus Moysi
secretum Dei. Cum esset homo in secreto Dei, incolumis
erat, et bono colore. Exiit a secreto Dei, progressus
est Adam de paradiso, offenso Deo, et factus
est vitiosus. Facta est ergo manus illa alba: sed rediit
ad sinum, per sinum Domini nostri Jesu Christi,
et recepit colorem. Quid autem illa aqua? Aqua illa
significat sapientiam. Saepe enim posita est aqua in
similitudinem sapientiae: et dictum est, <hi>Fiet in eo fons
aquae salientis in vitam aeternam <note>(Joan. IV, 14)</note>
            </hi>. Sed
aqua illa sapientia, quae in terra sanguis effecta est,
non nobis ostendit Verbum carnem factum et habitantem
in nobis? Utique ostendit. Omnia ergo futuri
populi, signa sunt et mysteria de Domino nostro
Jesu Christo. Et si qua alia sunt in veteribus Libris
sacramenta, sive illa intelligamus; sive non intelligamus,
quaerentem desiderant, non reprehendentem.
Petamus ergo, quaeramus et pulsemus, ut aperiatur
nobis. Illis futura praedicta sunt sacramenta: nos praesentia
videmus in Ecclesia.
</p>
          </div3>
        </div2>
      </div1>

<div1>
        <head>SERMO VII . <hi>De lectione Exodi, de rubo in quo flamma erat et rubus non comburebatur</hi> .</head>
<p>NUM. 1.-- <hi>Quae advertenda de apparitione in rubo.</hi> 
<pb n="0063"/>
Cum divina lectio legeretur, magnum miraculum,
quod Moysen famulum Dei intentissimum fecerat,
etiam nos corde exspectavimus; quia intenti etiam
ipsi facti sumus, quomodo in rubo apparebat ignis, et
rubus non cremabatur. Deinde advertimus sacram
Scripturam prius dixisse, quod angelus Domini apparuerit
Moysi in rubo <note>(Act. VII, 30)</note>. Deinde Moyses
non jam quasi cum angelo, sed tanquam cum Domino
loquebatur. Tertio advertimus, quod cum Moyses nomen
Dei quaereret, ut haberet quid diceret filiis Israel,
interrogantibus quod nomen Dei esset, qui illum ad
eos misisset, respondit: <hi>Ego sum qui sum.</hi> Neque hoc
transeunter, sed repetitione commendans adjecit: <hi>Dices
itaque filiis Israel: Qui est, misit me ad vos.</hi> Postremo
jam enuntiato nomine suo, adhuc adjunxit: <hi>Haec
dices eis: Dominus Deus patrum vestrorum, Deus Abraham,
et Deus Isaac, et Deus Jacob misit me ad vos. Et
hoc mihi nomen est in aeternum <note>(Exod. III)</note>
          </hi>. De his, quod
Dominus donat, audite. Magna quidem sunt, tanquam
involucra mysteriorum Dei: quae si congruenter et
sufficienter conemur evolvere, nec vires, nec tempus
sufficient.</p>
<div3>
          <head>2.</head>
          <p>
 <hi>Rubus flamma inhaerente non crematus quid significat.</hi> 
Quod ergo breviter possumus dicere, non frustra,
non inaniter, non sine alicujus significatione secreti,
in rubo flamma erat, et rubus non cremabatur.
Rubus enim spinarum est quoddam genus: nec in
laude aliqua poni potuit, quod peccatori terra produxit.
Nam primitus peccanti homini dictum est, <hi>Terra
spinas et tribulos pariet tibi <note>(Gen. III, 18)</note>
          </hi>. Neque idipsum
quod rubus non cremabatur, id est flamma non
comprehendebatur, bonum aliquid putare debemus.
Si enim flamma significat aliquid boni, in qua angelus
apparebat, vel Dominus; unde etiam cum venit Spiritus
sanctus, visae sunt illis linguae divisae velut ignis <note>(Act. II, 3)</note>;
comprehendi debemus hoc igne, non autem
propter duritiam non cremari. Rubus quem non
cremabat, populus qui Deo reluctabatur. Spinosum
igitur populum Judaeorum significabat rubus, quo
Moyses mittebatur. Et ideo rubus non cremabatur,
quia duritia Judaeorum, sicut dixi, legi Dei reluctabatur.
Nam si ille populus spinis non significaretur,
non ab eo spinis Christus coronaretur <note>(Matth. XXVII,
29)</note>.</p>
        </div3>
<div3>
          <head>3.</head>
          <p>
 <hi>Qui Moysi loquebatur, Christum fuisse, quorumdam
opinio.</hi> Quod autem idem ipse, qui loquebatur
Moysi, et angelus Domini et Dominus dicitur, magna
quaestio est, nec temerarium debet habere affirmatorem,
sed cautum inquisitorem. Duae sunt autem sententiae,
quae hinc proferri possunt, quarum quaelibet
vera sit, ambae secundum fidem sunt. Quod dixi, quaenam
earum vera sit; hoc dixi, quidnam eorum senserit
qui scripsit. Nam quando nos inquirentes Scripturas
sentimus aliquid, quod scriptor forte non sensit;
non tamen hoc sentire debemus, quod abhorret a regula
<pb n="0064"/>
fidei, a regula veritatis. Ergo ambas sententias
propono: sit fortassis et tertia, quae me latet. Ex his
autem duabus propositis, eligatis quam volueritis.
Aliqui dicunt ideo et angelum Domini dictum et Dominum,
quia Christus erat, de quo aperte propheta
dicit quod sit magni consilii Angelus <note>(Isai. IX, 6)</note>.
Angelus enim officii nomen est, non naturae. Nam angelus
graece, qui latine nuntius appellatur. Nuntius
ergo actionis nomen est: agendo, id est, aliquid nuntiando,
nuntius appellatur. Quis neget Christum nuntiasse
nobis regnum coelorum? Deinde angelus, id est
nuntius, mittitur ab eo qui per eum aliquid nuntiat.
Et quis neget Christum missum? qui toties dicit, <hi>Non
veni facere volutatem meam, sed voluntatem ejus qui
me misit <note>(Joan. VI, 38)</note>
          </hi>; ipse proprie missus. Nam Siloe,
illa piscina, interpretatur Missus. Ideo cui oculos
luto inunxit, inde lavare faciem jussit <note>(Id. IX, 7)</note>.
Nullius enim visus aperitur, nisi ejus qui a Christo
mundatur. Ergo idem angelus, idem Dominus.</p>
        </div3>
<div3>
          <head>4.</head>
          <p>
 <hi>In ea opinione cavendum Arianorum argumentum.</hi> 
Sed hic occurrit aliquid praecavendum. Non enim
desunt haeretici qui dicant, Patris et Filii distare et
dissonare naturas, et non eos esse unius ejusdemque
substantiae. Catholica autem fides credit Patrem et
Filium et Spiritum sanctum unum Deum, unius substantiae
Trinitatem, inseparabiliter, aequaliter, non
commixtione confusam, non distinctione separatam.
Illi ergo qui persuadere moliuntur Filium non esse
ejusdem substantiae cujus est Pater, argumentantur ex
hoc quod Filius visus est patribus: Pater, inquiunt,
non est visus; invisibilis autem et visibilis diversa
natura est. Et ideo, inquiunt, de Patre dictum est, <hi>Quem nemo hominum vidit, nec videre potest 
 <note>(I Tim. VI,
16)</note>
          </hi>. Ut ille qui visus est non solum Moysi, sed etiam
Abrahae; non solum Abrahae, sed etiam ipsi Adam et
caeteris patribus, non Deus Pater, sed Filius potius
credatur, ut intelligatur creatura. Catholica non hoc
dicit. Sed quid dicit? Deus Pater, Deus Filius; incommutabilis
Pater, incommutabilis Filius; aeternus
Pater, coaeternus Filius; invisibilis Pater, invisibilis
Filius. Nam si dixeris Patrem invisibilem, Filium visibilem;
distinxisti, imo vero separasti substantias.
Quomodo gratiam invenisti, qui fidem perdidisti?
Solvitur ergo ista quaestio sic: Deus Pater et Filius
et Spiritus sanctus, natura propria invisibilis est:
apparuit autem quando voluit, cui voluit; non ut est,
sed ut voluit cui serviunt omnia. Si enim anima tua
cum sit invisibilis in corpore tuo, ut appareat profert
vocem, et vox in qua apparet anima tua cum loqueris,
non est substantia animae tuae; aliud est illa,
aliud est vox; et tamen apparet, et in ea re quae ipsa
non est: sic et Deus si in igne apparuit, non est ignis;
si in fumo apparuit, non est fumus; si in sono apparuit,
non est sonus. Non sunt haec Deus, sed indicant
Deum. Hoc retento, securi credimus potuisse dici Filium
qui apparuit Moysi, et Dominum et angelum Domini.</p>
        </div3>
<div3>
          <head>5.</head>
          <p>
 <hi>Aliorum sententia, angelum Moysi apparuisse, non
Christum.</hi> Qui vero existimant vere eum angelum Domini
<pb n="0065"/>
fuisse, non Christum, sed angelum missum; necesse
est ut exigatur ab eis ratio, quare dictus sit Dominus.
Quomodo enim ab eis qui Christum fuisse diccunt,
exigitur quare dictus sit angelus; sic ab eis qui
angelum dicunt, exigitur quare dictus sit Dominus. Sed
illi qui Christum dicunt fuisse, jam commemoravi, quomodo
inde exeant, quare dictus sit angelus, quia propheta
aperte dixit Dominum Christum magni consilii
Angelum. Illi ergo qui dicunt angelum, respondere
debent quare appellatus sit Dominus. Respondent et
ipsi: Sicut in Scripturis propheta loquitur, et dicitur
quia Dominus loquitur; non quia Dominus est propheta,
sed quia Dominus est in propheta; sic et cum
per angelum dignatur Dominus loqui, quomodo per
apostolum, quomodo per prophetam, recte dicitur et
angelus propter se ipsum, et Dominus propter habitantem
Deum. Certe enim Paulus homo erat, et Christus
Deus; et ait tamen ipse Paulus, <hi>An vultis experimentum
ejus accipere, qui in me loquitur Christus <note>(II. Cor. XIII, 3)</note>
          </hi>?
Dixit et propheta, <hi>Audiam quid loquetur
in me Dominus Deus <note>(Psal. LXXXIV, 9)</note>
          </hi>. Qui
loquitur in homine, loquitur in angelo. Ideo apparuit
Moysi angelus Domini, et dixit, <hi>Ego sum qui sum</hi>.
Habitatoris vox est, non templi.</p>
        </div3>
<div3>
          <head>6.</head>
          <p>
 <hi>Difficultas in ea sententia diluitur.</hi> Nam si propterea
Christus erat, cum angelus dictus sit, quia
unus erat; quid facimus, quando Abrahae tres apparuerunt?
quid hic dicimus? Tres apparuerunt,
et Abraham tanquam ad unum loquens dixit, <hi>Domine.</hi> 
Quid dicimus? quare tres? An ipsa Trinitas
erat? Quare ergo Dominus? Quia Trinitas unus Dominus,
non sunt tres domini: et Trinitas unus Deus, non
tres; una substantia, tres personae. Neque enim Pater
Filius est, aut Filius Pater est, aut Spiritus sanctus
vel Pater vel Filius est. Sed Pater non est nisi
Filii; Filius non est nisi Patris; Spiritus et Patris et
Filii. Quamvis in illis tribus aliqui dicunt, quod unus
ibi excellebat, quem Dominum appellabat Abraham,
quando apparuerat cum duobus, tanquam Christus
cum Angelis suis. Sed quid agimus, quia cum duo
mitterentur ad Sodomam apparentes fratri Abrahae
Lot, et ipse agnoscit in eis divinitatem; et cum duos
videat, Dominum appellat <note>(Gen. XVIII, et XIX)</note>? Et
ille in tribus Dominum, et in duobus ille Dominum.
Ne separemus ergo Trinitatem et faciamus in
Sodoma dualitatem, puto quod melius intelligimus,
quia patres nostri Dominum in Angelis agnoscebant,
habitantem in habitatione intelligebant; non portantibus,
sed insidenti gloriam dabant. Quam sententiam
confirmat non solum Epistola quae scribitur ad Hebraeos,
ubi dicitur, <hi>Si enim qui per Angelos dictus est
sermo, factus est firmus <note>(Hebr. II, 2 [loquebatur enim
de veteri Testamento, commendavit quod ibi Angeli
loquebantur; sed Deus in Angelis suis honorabatur,
et per Angelos interior habitator audiebatur])</note>
          </hi>?; sed
etiam in Actibus Apostolorum Stephanus dicit, arguens
<pb n="0066"/>
et increpans Judaeos, <hi>Dura cervice, et non circumcisi
corde et auribus. Dura cervice,</hi> spinae non crematae. <hi>Vos semper resistitis Spiritui sancto.</hi> 
 Ideo rubus
non cremabatur, quia flammae Spiritus ab spinis peccatorum
resistebatur: <hi>Vos semper resistitis Spiritui
sancto. Quem prophetarum non occiderunt patres vestri?</hi> 
(Et unde agitur) <hi>qui accepistis Legem in edictis Angelorum,
et non custodistis <note>(Act. VII, 51-53)</note>
          </hi>. Si diceret, Angeli,
et non, <hi>Angelorum;</hi> non deerant illi qui dicerent,
Christus est, quia dictus est magni consilii Angelus.
Angelus Christus, numquid Angeli Christus? Dicit et
apostolus Paulus, quoniam semen Abrahae dispensatum
est: <hi>Dispositum,</hi> inquit, <hi>per Angelos in manu
Mediatoris <note>(Galat. III, 19)</note>
          </hi>.</p>
        </div3>
<div3>
          <head>7.</head>
          <p>
 <hi>Dei nomen proprium.</hi> Jam ergo angelus, et in angelo
Dominus, dicebat Moysi quaerenti nomen suum, <hi>Ego sum
qui sum. Dices filiis Israel: Qui est, misit me ad vos.</hi> Esse,
nomen est incommutabilitatis. Omnia enim quae mutantur,
desinunt esse quod erant, et incipiunt esse quod
non erant. Esse verum, esse sincerum, esse germanum,
non habet nisi qui non mutatur. Ille habet esse
cui dicitur, <hi>Mutabis ea et mutabuntur; tu autem idem ipse
es <note>(Psal. CI, 27, 28)</note>
          </hi>. Quid est, <hi>Ego sum qui sum,</hi> nisi,
Aeternus sum? Quid est, <hi>Ego sum qui sum,</hi> nisi, Mutari
non possum? Nulla creatura, non coelum, non
terra, non Angelus, non Virtus, non Sedes, non Dominationes,
non Potestates. Cum ergo sit hoc nomen
aeternitatis, plus est quod dignatus est habere nomen
misericordiae. <hi>Ego sum Deus Abraham, et Deus Isaac,
et Deus Jacob.</hi> Illud in se, hoc ad nos. Si enim hoc
solum esse vellet quod est in se, quid essemus nos?
Si intellexit, imo quia intellexit Moyses, cum ei diceretur, <hi>Ego sum qui sum, Qui est, misit me;</hi> 
 multum
hoc credidit esse ad homines, multum hoc vidit distare
ab hominibus. Qui enim hoc quod est et vere
est, digne intellexerit, et qualitercumque lumine veracissimae
essentiae, vel strictim, sicut coruscatione
afflatus fuerit; longe se videt infra, longe remotissimum,
longe dissimillimum: sicut ille ait, <hi>Ego dixi in
ecstasi mea.</hi> Assumpta enim mente vidit nescio quid,
quod plus ad illum erat. Hoc erat quod verum erat. <hi>Dixi,</hi> 
 inquit, <hi>in ecstasi mea.</hi> Quid? <hi>Projectus sum a
facie oculorum tuorum <note>(Psal. XXX, 23)</note>
          </hi>. Cum ergo ad
id quod dicebatur, non ad id quod videbatur, longe
se imparem videret Moyses et quasi minus capacem,
unde inflammatus ipso desiderio videndi quod est,
dicebat Deo cum quo loquebatur, <hi>Ostende mihi temetipsum <note>(Exod. XXXIII, 13, 18)</note>
          </hi>:
quasi ergo ab illa excellentia
essentiae longe dissimilis desperaret, erigit
desperantem, quoniam vidit timentem: tanquam diceret,
Quoniam dixi, <hi>Ego sum qui sum,</hi> et, <hi>Qui est,
misit me;</hi> intellexisti quid sit esse, et desperasti te
capere: erige spem, <hi>Ego sum Deus Abraham, Isaac
et Jacob;</hi> sic sum quod sum, sic sum ipsum esse, sic
sum cum ipso esse, ut nolim hominibus deesse. Si
<pb n="0067"/>
quo modo possumus Dominum quaerere et investigare
eum qui est, et quidem non longe positum ab unoquoque
nostrum: in illo enim vivimus, et movemur,
et sumus <note>(Act. XVII, 27, 28)</note>: laudemus ergo ineffabiliter
ejus essentiam et amemus misericordiam.
Amen.
</p>
        </div3>
      </div1>



<div1>
        <head>SERMONIS VIII, <hi>De decem plagis et decem praeceptis,</hi> FRAGMENTUM.</head>
        <head>Alias in Fragmentis 2.</head>
<div3>
          <head>1.</head>
          <p>
Prius in fundamento posita rerum gestarum firmitate,
significantiam debemus inquirere; ne subtracto
fundamento, in aere velle aedificare videamur.
Sed ad plagas decem non pertinet quod primum factum
est signi causa, ut virga in serpentem converteretur.
Aditus enim ipse erat ad Pharaonem, quo
commendabatur Moyses educturus ex Aegypto populum
Dei: nondum autem contumaces feriebantur, sed
divino signo jam terrebantur. Virga significat regnum
Dei: idemque regnum Dei esse utique populum Dei.
Serpens autem tempus mortalitatis hujus; mors enim
a serpente propinata est. Tanquam ergo cadentes de
manu Domini in terram, mortales effecti sunt: unde
projecta virga ex manu serpens effecta est. Fecerunt
et magi Pharaonis similiter; virgis eorum projectis
serpentes facti sunt: sed prius serpens Moysi, id est,
virga Moysi devoravit omnes serpentes magorum <note>(Exod. VII, 10-12)</note>.
Tunc demum cauda comprehensa,
identidem virga facta est, et regnum remeavit ad
manum. Sunt ergo virgae magorum populi impiorum
victi Christi nomine; cum in ejus corpus transferuntur,
tanquam a serpente Moysi devorantur: donec
redeat regnum Dei ad manum Dei, sed in fine mortalis
saeculi, quod significat cauda serpentis, magnum
signum fiat. Audistis quae debeatis desiderare:
audite quae debeatis vitare.
</p>
        </div3>

<div2>
          <head>CAPUT PRIMUM.</head>
<div3>
            <head>2.</head>
            <p>
Primum praeceptum in Lege
de colendo uno Deo, <hi>Non erunt,</hi> inquit, <hi>tibi dii alii
praeter me <note>(Id. XX, 3)</note>
            </hi>. Prima plaga Aegyptiorum,
aqua conversa in sanguinem <note>(Id. VII, 20)</note>. Compara
primum praeceptum primae plagae; Deum unum ex
quo sunt omnia, in similitudine intellige aquae, ex
qua generantur omnia. Quo autem pertinet sanguis,
nisi ad carnem mortalem? Quid est ergo conversio
aquae in sanguinem, nisi quia <hi>obscuratum est insipiens
cor eorum? Dicentes enim se esse sapientes, stulti
facti sunt: et commutaverunt gloriam incorruptibilis
Dei in similitudinem imaginis corruptibilis hominis <note>(Rom. I, 21-23)</note>
            </hi>.
Gloria incorruptibilis Dei sicut
<pb n="0068"/>
aqua, similitudo imaginis corruptibilis hominis sicut
sanguis. Et hoc quidem fit in corde impiorum. Nam
Deus incommutabilis manet. Neque enim quia et
Apostolus dixit, <hi>Commutaverunt,</hi> ideo mutatus est
Deus.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
Secundum praeceptum, <hi>Non accipies
nomen Domini Dei tui in vanum <note>(Exod. XX, 7)</note>
            </hi>.
Qui enim accipit nomen Domini Dei sui in vanum,
non mundabitur. Nomen Domini Dei nostri Jesu
Christi veritas est: ipse enim dixit, <hi>Ego sum veritas <note>(Joan. XIV, 6)</note>
            </hi>.
Veritas ergo mundat, vanitas inquinat.
Et quoniam qui loquitur veritatem, de Deo loquitur,
qui enim loquitur mendacium, de suo loquitur <note>(Id. VIII, 44)</note>:
veritatem loqui, est rationabiliter
loqui; vanitatem autem loqui, est strepere potius,
quam loqui: merito, quia secundum praeceptum est
dilectio veritatis, cui contraria est dilectio vanitatis;
loquitur autem veritas, perstrepit vanitas: huic praecepto
secundo contrariam videte secundam plagam.
Quae est illa secunda plaga? Ranarum abundantia <note>(Exod. VIII, 6)</note>.
Habes expressam significatam vanitatem,
si attendas ranarum loquacitatem. Vide amatores
veritatis, non accipientes in vanum nomen Domini
Dei sui, loqui sapientiam inter perfectos <note>(I Cor. II,
6)</note>, etiam inter imperfectos. Non quidem loqui quod
capere non possunt; non tamen recedere a veritate,
et pergere in vanitatem. Quamvis enim imperfecti
non capiunt si quid paulo excelsius fuerit disputatum
de Verbo Dei Deo apud Deum, per quod facta sunt
omnia <note>(Joan. I, 1-3)</note>, possintque capere quod inter
eos loquitur Paulus tanquam inter parvulos Christi,
Jesum Christum, et hunc crucifixum <note>(I Cor. I, 23)</note>;
non tamen illa est veritas et ista vanitas. Vanitas autem
esset, si Christum mortem non implevisse, sed
finxisse diceremus; si vulnera illa in phantasmate
fuisse, si sanguinem non verum, sed simulatum de
vulneribus emanasse; si falsas eum cicatrices, tanquam
post falsa vulnera, demonstrasse. Cum vero
ista omnia vera dicimus, facta dicimus, certa, expressa,
impleta credimus et praedicamus; quamvis
de sublimi illius et de incommutabili veritate non
loquamur, non tamen imus in vanitatem. Qui autem
illa omnia in Christo falsa et simulata dicunt, ranae
sunt clamantes in palude: strepitum vocis habere
possunt, doctrinam sapientiae insinuare non possunt.
Denique in Ecclesia loquuntur haerentes veritati Veritatem
per quam facta sunt omnia, Veritatem Verbum
carnem factum et habitantem in nobis; Veritatem
Christum natum de Deo, unum de uno, unigenitum
et coaeternum; Veritatem accepta forma servi
natum ex virgine Maria, passum, crucifixum resurgentem,
ascendentem: ubique Veritatem, et quam
perfecti capiant, et quam parvulus capere potest;
Veritatem, et in pane, et in lacte; in pane magnorum,
in lacte parvulorum. Idem quippe panis, ut
<pb n="0069"/>
lac fiat, per carnem trajicitur. Qui autem huic veritati
contradicunt, et in sua vanitate decepti decipiunt,
ranae sunt taedium inferentes auribus, non cibum
mentibus. Audi denique homines rationabiliter loquentes: <hi>Non sunt loquelae neque sermones, quorum
non audiantur voces eorum:</hi> 
 sed voces non inanes;
quia <hi>in omnem terram exiit sonus eorum, et in fines
orbis terrae verba eorum <note>(Psal. XVIII, 45)</note>
            </hi>. Si autem et
ranas vis e contrario intelligere, illum versum Psalmi
recole: <hi>Vana locuti sunt unusquisque ad proximum
suum <note>(Psal. XI, 3)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
Tertium praeceptum, <hi>Memento
diem sabbati sanctificare eum <note>(Exod. XX, 8)</note>
            </hi>. In tertio
isto praecepto insinuatur quaedam vacationis indictio,
quae est cordis tranquillitas ac mentis, quam facit
bona conscientia. Ibi sanctificatio, quia ibi Spiritus
Dei. Denique videte vacationem, hoc est, quietem. <hi>Super quem,</hi> 
 inquit, <hi>requiescet Spiritus meus? Super
humilem et quietum et trementem verba mea <note>(Isai.
LXVI, 2)</note>
            </hi>. Inquieti ergo resiliunt ab Spiritu sancto,
rixarum amatores; calumniarum seminatores, contentionis
quam veritatis cupidiores, inquietudine sua
non ad se admittunt quietem sabbati spiritualem.
Contra istorum inquietudinem dicitur, tanquam ut
sabbatum habeant in corde sanctificationem Spiritus
Dei: <hi>Esto,</hi> inquit, <hi>mansuetus ad audiendum verbum, ut
intelligas <note>(Eccli. V, 13)</note>
            </hi>. Quid intellecturus sum?
Deum dicentem, Cessa ab inquietudine tua, non sit
tumultus quidam in corde tuo, per corruptionem volitantibus
phantasmatibus et compungentibus te: non
sit. Ita enim Deum intellecturus es dicentem tibi, <hi>Vacate, et videte quoniam ego sum Deus 
 <note>(Psal. XLV,
11)</note>
            </hi>. Tu per inquietudinem vacare non vis, contentionum
tuarum corruptione caecatus, exigis videre
quod non potes. Attende enim et contrariam tertiam
plagam huic praecepto tertio. Sciniphes natae sunt in
terra Aegypti de limo <note>(Exod. VIII, 17)</note>: muscae quaedam
sunt minutissimae, inquietissimae, inordinate
volitantes, in oculos irruentes, non permittentes hominem
quiescere, dum abiguntur et irruunt, dum
abactae rursus redeunt; sicut omnino vana phantasmata
cordis contentiosorum. Tenete praeceptum, cavete
plagam.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
Quartum praeceptum est, <hi>Honora
patrem tuum, et matrem tuam <note>(Id. XX, 12)</note>
            </hi>. Huic contraria
quarta Aegyptiorum plaga <foreign xml:lang="greek">κυνομυῖα</foreign> est <note>(Id. VIII,
24)</note>. Quid est <foreign xml:lang="greek">κυνομυῖα</foreign>? Canina musca: graecum vocabulum
est. Caninum est parentes non agnoscere.
Nihil tam caninum, quam cum illi qui genuerunt,
non agnoscuntur. Merito ergo et catuli canum caeci
nascuntur.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
Quintum praeceptum est, <hi>Non
moechaberis <note>(Id. XX, 14)</note>
            </hi>. Quinta plaga est mors in
pecora Aegyptiorum <note>(Id. IX, 6)</note>. Comparemus: da
hominem moechari meditantem, conjugio non contentum
suo: appetitum quemdam carnis in se domare
non vult, qui est nobis pecoribusque communis.
<pb n="0070"/>
Etenim concumbere et generare, etiam pecorum
est; ratiocinari, intelligere, humanum est. Ideo ratio
quae praesidet in mente, motus inferiores carnis, tanquam
regnans et dominans frenare debet, non immoderate
et illicite passim vageque laxare. Ideoque ipsis
pecoribus natura datum est, instituente Creatore, ut
non moveantur ad feminas et ad concubitum, nisi
certis temporibus: neque enim ratione se cohibet
alio tempore pecus, sed omnino ipso motu frigescente
torpescit. Homo autem ideo semper moveri potest,
quia et refrenare motum potest. Tibi dominationem
rationis Creator dedit; tibi praecepta continentiae,
tanquam in bestias inferiores lora, concessit. Tenes
tu quod pecus non potest; et ideo speras tu quod pecus
non potest. Laboras aliquantum in continendo,
non laborat pecus: sed gaudebis semper in aeternitate
ad quam non pervenit pecus. Si opus fatigat, merces
consoletur: et ipsa enim patientia est interiorem motum
frenare, et quod habes commune cum pecore,
non tanquam pecus in omnia laxare. Quod si contempseris
te, et in te imaginem Dei in qua fecit te,
neglexeris, victus cupiditate insinuatarum rerum,
tanquam amisso homine eris pecus; non quasi conversus
in naturam pecoris, sed in hominis forma habens
similitudinem pecoris, qui non audis dicentem, <hi>Nolite esse sicut equus et mulus, non habentes intellectum <note>(Psal. XXXI, 9)</note>
            </hi>.
Sed forte eligis tibi esse pecus,
et libera vagari libidine, nulla lege appetitum carnis
ad continentiam refrenando. Attende plagam: si pecus
esse non times, saltem mori time.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
Sextum praeceptum, <hi>Non occides (Exodi XX, 13)</hi>.
Sexta plaga, pustulae in corpore et
vesicae bullientes et scaturientes, et incendia vulnerum
ex favilla fornacis <note>(Id. IX, 10)</note>. Tales sunt animae
homicidales; ardent ira, quia per iram homicidii
fraternitas deperiit. Ardent homines ira, ardent et
gratia: sed alius est fervor sanitatis, alius fervor ulceris.
Ardentes papulae per totum concepta homicidia
scatent, et sanum non est: fervet, sed non de
Spiritu Dei. Nam et qui vult subvenire, fervet; et qui
vult occidere, fervet: ille praecepto, iste morbo; ille
bonis operibus, iste saniosis ulceribus. Si possemus
videre animas homicidarum, plus plangeremus, quam
putrescentia corpora ulceratorum.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
Sequitur, <hi>Non furaberis, <note>(Id. XX,
15)</note>
            </hi>, praeceptum septimum: et plaga septima, grando
in fructibus <note>(Id. IX, 23, 25)</note>. Quod contra praeceptum
subducis, de coelo perdis. Nemo enim habet injustum
lucrum sine justo damno. Verbi gratia, qui furatur,
acquirit vestem; sed coelesti judicio amittit fidem.
Ubi lucrum, ibi damnum; visibiliter lucrum, invisibiliter
damnum: lucrum de sua caecitate, damnum de
Domini nube. Neque enim aliquid sine providentia,
charissimi. Aut vere putatis, ea quae patiuntur homines,
dormiente Deo pati? Passim videntur fieri haec,
nubes colligi, imbres infundi, grandinem jaci, tonitruis
<pb n="0071"/>
terram concuti, coruscatione terreri; passim
putantur fieri, et quasi ad divinam providentiam non
pertinere. Contra tales cogitationes vigilat ille psalmus: <hi>Laudate Dominum de terra</hi> 
 (cum laudes dictae
essent de coelo), <hi>dracones et omnes abyssi, ignis,
grando, nix, glacies, spiritus tempestatis, quae faciunt
verbum ejus <note>(Psal. CXLVIII, 7 et 8)</note>
            </hi>. Ergo qui suo malo
desiderio forinsecus furantur, justo Dei judicio intrinsecus
grandinantur. O si possent inspicere agrum
cordis sui, profecto lugerent, dum ibi non invenirent
quod in os mentis mitterent; etsi in furto suo invenirent
quod in aviditatem ventris mitterent, major fames
esset hominis interioris, major fames, et periculosior
plaga, et gravior mors. Multi mortui ambulant,
et multi facinorosi de vanis divitiis exsultant. Denique
servum Dei Scriptura intus locupletem dicit: <hi>Absconditus,</hi> 
inquit, <hi>cordis vestri homo, qui est ante Deum
dives <note>(I Petr. III, 4)</note>
            </hi>? Non ante homines dives, sed <hi>ante Deum dives;</hi> 
 et ubi Deus videt, ibi dives. Quid
ergo tibi prodest, si ubi homo non videt, furaris; et
ubi Deus videt, grandinaris?
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
Octavum praeceptum, <hi>Falsum
testimonium non dices <note>(Exod. XX, 16)</note>
            </hi>. Octava plaga,
locusta <note>(Id. X, 13)</note>, animal dente noxium. Quid autem
vult falsus testis, nisi nocere mordendo, et consumere
mentiendo? Denique admonens homines Dei
Apostolus, ne se falsis criminationibus appetant: <hi>Si
mordetis,</hi> inquit, <hi>et comeditis invicem, videte ne ab invicem
consumamini <note>(Galat. V, 15)</note>
            </hi>.
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
Nonum praeceptum, <hi>Non concupisces
uxorem proximi tui <note>(Exod. XX, 17)</note>
            </hi>. Nona
plaga, densae tenebrae <note>(Id. X, 22)</note>. Etenim est quaedam
moechia, contra quam supra praeceptum est,
etiam in non appetenda castitate uxoris alienae. Moechus
est enim qui non it ad uxorem alienam, tantum
quia non contentus est sua. Jamvero non solum post
suam peccare, sed etiam alienam attentare, vere
densae sunt tenebrae. Nihil enim sic dolet in corde
patientis; et qui hoc facit alteri, nihil sic volet pati.
Ad alienam paratior est omnis homo: hoc autem nescio
utrumne est qui tolerabiliter ferat. O densas tenebras
ista facientium, talia concupiscentium! Vere
excaecantur furore horribili. Furor enim indomitus
est, conculcare viri uxorem.
</p>
          </div3>
        </div2>

<div2>
          <head>CAPUT X.</head>
<div3>
            <head>11.</head>
            <p>
Decimum praeceptum, <hi>Non concupisces
ullam rem proximi tui; non pecus, non possessionem,
non subjugium</hi>, <hi>non aliquid omnino proximi
tui concupisces <note>(Exod. XX, 17)</note>
            </hi>. Huic malo plaga contraria
est decima, mors primogenitorum <note>(Id. XII, 29)</note>.
In qua plaga cum comparationem quamdam quaero,
nihil mihi interim occurrit: fortassis occurrat melius
diligentiusque inquirentibus: nisi qui omnes res quas
habet haeredibus servat, reprehenditur. Hic autem
clamat, qui rem proximi concupiscit, et qui furto aufert,
et qui furatur aliquid proximi, non potest nisi
<pb n="0072"/>
rem proximi furari. Sed de furto superius jam praeceptum
est; ubi intelligas et rapinam. Non enim de
furto praeciperet, et de rapina taceret Scriptura, nisi
te intelligere voluisset, quia si poenale est clanculo
auferre, multo majoris poenae est violenter eripere.
Auferre ergo nolenti sive occulte, sive palam, habet
praeceptum suum. Concupiscere autem rem proximi,
quod notat Deus in corde, etiamsi justam ibi successionem
quaeras, non licet. Denique qui volunt res
alienas tanquam juste possidere, haeredes se quaerunt
fieri a morientibus. Quid enim tam justum videtur,
quam rem sibi derelictam possidere, habere jure communi?
Quid apud te facit homo? Dimissum est mihi:
haereditate consecutus sum; testamentum lego. Nihil
videtur justius ista voce avaritiae. Tu laudas quasi
jure possidentem: Deus damnat injuste concupiscentem.
Vide qualis es, qui optas te ab aliquo haeredem
fieri. Non vis ut habeat haeredes. In haeredibus
autem nihil charius primogenito. Proinde in primogenitis
tuis punieris, qui concupiscendo res alienas,
id quod tibi jure non debebatur, quasi juris umbra
perquiris. Et facile est quidem, fratres, corporaliter
amittere primogenitos. Moriuntur enim homines, sive
ante parentes suos, sive post parentes suos, morituri
moriuntur: illud molestum est, ne per hanc occultam
et injustam concupiscentiam primogenita cordis
tui perdas. Primogenitus enim in nobis imaginem
habet gratiae Dei, novus natus, prior natus, inter
omnes tanquam natos cordis nostri primogenita fides
est. Nemo enim bene operatur, nisi fides praecesserit.
Omnia opera tua bona filii tui sunt spirituales,
sed inter hos tibi primogenita est fides. Quisquis rem
alienam occulte concupiscis, interius fidem perdis.
Eris enim primo sine dubio simulator, obsequens non
charitate, sed fraude; veluti amans eum a quo te cupis
fieri haeredem, amando eum mori quaeris, et ut in re
ejus te videas possessorem, illi invides successorem.
</p>
          </div3>
        </div2>

<div2>
          <head>CAPUT XI.</head>
<div3>
            <head>12.</head>
            <p>
Eia, fratres, decursis decem
praeceptis et decem plagis, comparantes contemptores
praeceptorum contumaciae Aegyptiorum, cautos
vos fecimus, ut habeatis securi res vestras in praeceptis
Dei; res vestras, inquam, res vestras interioris
arcae vestrae, interioris thesauri vestri; res vestras,
quas vobis nec fur, nec latro, nec vicinus potens possit
auferre; ubi nec tinea, nec rubigo metuenda est:
cum quibus dives exit et naufragus. Sic enim eritis
populus Dei inter iniquos Aegyptios, illis haec in corde
patientibus, vobis autem incolumibus in ipsis interioribus
hominibus vestris, donec educatur populus
de Aegypto quodam exodo suo; quod et fit: nam illud
semel factum est, hoc non cessat fieri.</p>
          </div3>
<div3>
            <head>13.</head>
            <p>
Sanctificatio nulla divina et vera est, nisi ab
Spiritu sancto. Non enim frustra dictus est proprie
Spiritus sanctus; cum sit et Pater sanctus et Filius
sanctus, nomen tamen proprium hoc Spiritus accepit,
ut tertia in Trinitate persona Spiritus sanctus diceretur.
Ipse requiescit super humilem et quietum
<pb n="0073"/> <note>(Isai. LXVI, 2)</note>,
tanquam in sabbato suo. Ad hoc septenarius
numerus etiam sancto Spiritui deputatur,
hoc Scripturae nostrae satis indicant. Viderint meliora
meliores, et majora majores; et de isto septenario
numero subtilius aliquid et divinius aliquid dicant et
explicent: ego tamen, quod in praesenti sat est, illud
video, illud vos ad videndum commemoro, septenariam
istam rationem inveniri proprie sancto Spiritui
deputatam; quia septimo die sonat sanctificatio. Et
unde probamus sancto Spiritui deputari septenariam
numeri rationem? Dicit Isaias Spiritum Dei venire super
fidelem, super christianum, super Christi membrum,
sapientiae et intellectus, consilii et fortitudinis,
scientiae et pietatis, Spiritum timoris Dei <note>(Id. XI, 2, 3)</note>.
Si secuti estis, septem res percucurri, tanquam descendentem
ad nos Spiritum Dei a sapientia usque ad timorem,
ut nos ascendamus a timore ad sapientiam: <hi>Initium sapientiae timor Dei 
 <note>(Prov. I, 7)</note>
            </hi>. Ita ergo septenarius
Spiritus et unus Spiritus, septenaria operatione
unus. An aliquid evidentius vultis? Pentecosten
diem festum Scriptura sancta de septimanis factum
commemorat. Habetis in scriptura Tobiae, ubi
evidenter dicitur istum diem factum de septimanis <note>(Tob. II, 1, secund. LXX)</note>.
Septies enim septem, quadraginta
novem in summa redeunt. Sed tanquam ut
redeatur ad caput: Spiritu enim sancto ad unitatem
colligimur, non ab unitate dispergimur: ideo ad quadraginta
novem additur unum unitatis, et fiunt quinquaginta.
Non ergo jam sine causa quinquagesimo die
post ascensionem Domini venit Spiritus sanctus. Resurrexit
Dominus, ascendit ab inferis, nondum in coelum:
ab illa resurrectione, ab illa ab inferis assumptione
numerantur quinquaginta dies, et venit Spiritus
sanctus, in quinquagenario numero tanquam
natalem sibi apud nos faciens. Quadraginta enim diebus
hic conversatus est Dominus cum discipulis suis,
quadragesimo die ascendit in coelum, et peractis ibi
decem diebus, tanquam decimo praeceptorum signo,
venit Spiritus sanctus; quia nemo implet legem nisi
per gratiam Spiritus sancti. Itaque, fratres, manifestum
est septenarium istum numerum ad Spiritum
sanctum pertinere. Quisquis autem non cohaeret unitati
Christi, et oblatrat adversus unitatem Christi, intelligendus
est non habere Spiritum sanctum. Contentiones
enim et dissensiones non faciunt nisi animales,
de quibus Apostolus dicit, <hi>Animalis autem homo
non percipit quae sunt Spiritus Dei <note>(I Cor. II, 14)</note>
            </hi>.
Deinde scriptum est et in Epistola Judae apostoli, <hi>Hi
sunt qui segregant semetipsos:</hi> reprehendens loquebatur: <hi>Hi sunt qui segregant semetipsos, animales, Spiritum
non habentes 
 <note>(Judae I, 19)</note>
            </hi>. Quid manifestius? quid
evidentius? Merito veniant, etsi eadem credentes quae
nos, tamen accepturi Spiritum sanctum, quem habere
non possunt, quamdiu sunt hostes unitatis. Hos autem
<pb n="0074"/>
comparat Apostolus magis Pharaonis ( <hi>Habentes,</hi> 
inquit, <hi>formam pietatis, sed virtutem ejus abnegantes</hi> ) <note>(II Timoth. III, 5)</note>,
qui in signo tertio defecerunt.</p>
          </div3>
<div3>
            <head>14.</head>
            <p>
Jam videte quare in tertio signo defecerunt.
Mementote eos qui adversantur unitati, non habere
Spiritum sanctum. Tria vero illa praecepta prima in
Decalogo ad Dei dilectionem pertinere intelliguntur,
ut septem caetera intelligantur ad dilectionem proximi
pertinere; ut duabus tabulis Legis et decem praeceptis,
duo illa tanquam summaria praecepta teneantur: <hi>Diliges
Dominum Deum tuum ex toto corde tuo, et ex tota
anima tua, et ex tota virtute tua; et diliges proximum
tuum tanquam te ipsum: in his duobus praeceptis tota
Lex pendet et Prophetae <note>(Matth. XXII, 37-40)</note>
            </hi>. Referamus
ergo tria prima praecepta ad dilectionem Dei.
Quae tria prima? Primum, <hi>Non erunt tibi dii alii praeter
me:</hi> cui contraria plaga est, aqua conversa in sanguinem,
propter quod summum principium Creatoris
ad similationem humanae carnis adductum.
Secundum praeceptum, <hi>Ne accipias nomen Domini Dei
tui in vanum,</hi> pertinet, quantum arbitror, ad regnum
Dei, quod est Filius Dei. Unus enim Deus et unus
Dominus noster Jesus Christus per quem omnia.
Contra verbum, ranae: videte contra verbum ranas,
contra rationem strepitum, contra veritatem vanitatem.
Tertium praeceptum de sabbato, pertinens ad
Spiritum sanctum propter sanctificationem, quae prima
in sabbato sonuit, quod vobis paulo ante vehementer,
quantum potuimus, commendavimus. Huic praecepto
contraria inquietudo in muscis de corruptione
nascentibus, in oculos irruentibus. Ideo in hoc tertio
signo defecerunt, qui unitatis inimici Spiritum sanctum
non habuerunt: facit enim hoc Spiritus sanctus
poena. Aliud enim facit gratia, aliud poena; aliud
enim facit implendo, aliud deserendo. Denique ut
jam evidenter ipsis confitentibus Pharaonis magis
agnoscere valeamus, quomodo appellatus est in Evangelio
Spiritus Dei, videamus, quod nomen accepit.
Objicientes Domino convicium Judaei, cum dixissent, <hi>Hic non ejicit daemonia, nisi in Beelzebub principe
daemoniorum;</hi> 
 respondit ille, <hi>Si ego in Spiritu Dei
ejicio daemonia, certe supervenit in vos regnum Dei <note>(Id. XII, 24, 28)</note>
            </hi>:
quod alius evangelista sic enarrat, <hi>Si ego in digito Dei ejicio daemonia 
 <note>(Luc. XI, 20)</note>
            </hi>. Quod
alius evangelista dixit, Spiritus Dei; alius dixit, digitus
Dei. Ergo digitus Dei, Spiritus Dei. Ideo Lex data
scripta digito Dei, quae Lex data est in monte Sina
quinquagesimo die post occisionem ovis celebrato
Pascha a populo Judaeorum. Implentur quinquaginta
dies post occisionem ovis, et datur Lex scripta digito
Dei: implentur quinquaginta dies post occisionem
Christi, et venit Spiritus sanctus. Gratias Domino,
occultanti providenter, aperienti suaviter Jam videte
hoc etiam, fratres, Pharaonis magos evidentissime
confiteri. Deficientes in tertio signo dixerunt, <hi>Digitus
Dei est hic,</hi> etc. <note>(Exod. VIII, 19)</note>.
</p>
          </div3>
        </div2>
      </div1>

<div1>
        <head>SERMO IX . <hi>De decem Chordis</hi> .</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0075"/>Dominus et Deus noster
misericors et miserator, longanimis et multum misericors,
et verax; quam largiter praerogat misericordiam
in praesenti saeculo, tam severe minatur judicium
in futuro saeculo. Verba quae dixi scripta sunt,
et divinis auctoritatibus continentur, quia, <hi>Misericors
et miserator Dominus, longanimis et multum misericors,
et verax <note>(Psal. CI, 8, et CXLIV, 8)</note>
            </hi>. Multum delectat
omnes peccatores et amatores saeculi hujus,
quia <hi>misericors et miserator Dominus,</hi> quia <hi>longanimis
et multum misericors.</hi> Sed si amas tam multa mitia,
time ibi et ultimum quod ait, <hi>Et verax</hi>. Si enim
nihil aliud diceret, nisi, <hi>Misericors et miserator Dominus,
longanimis et multum misericors;</hi> quasi jam converteres
te ad securitatem et impunitatem, et ad licentiam
peccatorum; faceres quod velles, utereris
saeculo, vel quantum tibi permitteretur, vel quantum
tibi libido jussisset: et si quis te bene admonendo
objurgaret atque terreret, ut cohiberes te ab immoderato
fluxu eundo post concupiscentias tuas, et deserendo
Deum tuum; inter medias voces objurgantis
obsisteres, impudenti quidem fronte, veluti audita divina
auctoritate, et legeres de libro dominico: Quid
me terres de Deo nostro? Ille <hi>misericors</hi> est, <hi>et miserator
et multum misericors.</hi> Ne talia homines dicerent,
unum verbum addidit in fine, quod ait, <hi>Et verax;</hi> et
excussit laetitiam male praesumentium, et induxit timorem
dolentium. Gaudeamus ad misericordiam Domini;
sed timeamus ad judicium Domini. Parcit, dum
tacet. Tacet, sed non semper tacebit <note>(Isai. XLII, 14)</note>.
Audi dum non tacet in verbo, ne non tibi vacet audire
dum non tacebit in judicio.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
Modo enim licet tibi causam tuam
componere. Ante ultimum judicium Dei tui compone
causam tuam. Non est unde praesumas; cum ille venerit,
nec falsos testes adduces, quibus ille fallatur,
nec patronum fraudulentis circumventionibus et linguosis
artibus adhibebis, nec ambies aliquo modo, ut
judicem possis corrumpere. Quid ergo agis apud talem
judicem, quem nec fallere, nec corrumpere poteris?
Et tamen est quod agas. Tunc enim ipse erit judex
causae tuae, qui modo testis est vitae tuae. Clamavimus,
et laudavimus: componamus causam nostram. Qui
testis est operum nostrorum, ipse testis est vocum
istarum: non sint inanes, convertantur ad gemitum.
Tempus est concordandi cum adversario tuo cito. Tam
<pb n="0076"/>
longanimis est Deus videndo iniqua et non puniendo,
ut tamen cito sit futurum judicium. More quippe humanae
vitae prolixum est, quod Deo breve est. Sed et
ipsi saeculo et humano generi quod longe videtur,
quid consolatur? Numquid si totius generis humani
ultimus dies longe est, uniuscujusque dies ultimus
longe est? Hoc dico, ex Adam multi anni evoluti
sunt, multi anni fluxerunt, et deinceps fluent; non
quidem tam multi, sed tamen usque in finem saeculi
transibunt anni, sicut et illi transierunt: longum videtur
quod restat (quanquam non erit tantum, quantum
transactum est), et tamen ex transacto praeterito
tempore, sperandus est reliqui temporis finis. Fuit
tunc quidam dies qui diceretur hodiernus, ex illo
usque ad hunc hodiernum; nonne quidquid futurum
fuit, praeteritum factum est? Tale habetur, ac si non
fuerit. Sic erit quidquid restat extremum. Sed sit et
hoc longum, sit prolixum, quantum putaveris, quantum
dixeris, quantum cogitaveris, quantum tibi non
format Scriptura; sed fingit cogitatio, quantum vis
diem judicii prolonga; numquid ultimum diem tuum,
id est, vitae tuae, quo exiturus es de corpore hoc, producturus
es in longum? Sit tibi senectus certa, si
potest: cui autem potest? Nonne ex quo incipit homo
vivere, jam potest et mori? Possibilitatem mortis
initium vitae facit. In hac terra et in genere humano
ille solus mori nondum potest, qui nondum coepit
vivere. Incertus ergo dies tanquam quotidianus sperandus
est. Si autem tanquam quotidianus sperandus
est incertus dies, componatur cum adversario,
dum est tecum in via. Via enim vocatur haec
vita, per quam omnes transeunt; et non recedit iste
adversarius.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
Quis est autem iste adversarius?
Adversarius iste non est diabolus: nam nunquam te
hortaretur Scriptura, ut cum diabolo concordares.
Est ergo alius adversarius, quem sibi homo facit adversarium:
nam ille si adversarius esset, tecum in
via non esset. At hic est tecum in via, ut concordet
tecum. Scit enim quia nisi in via secum concordaveris,
jam tradet te judici, judex autem ministro, minister
in carcerem <note>(Matth. V, 25)</note>. Eloquia ista evangelica
sunt, recordantur nobiscum, vel qui legerunt,
vel qui audierunt. Ergo quis est adversarius? Sermo
Dei. Sermo Dei adversarius tuus est. Quare adversarius
est? Quia contraria jubet, quam tu facis. Dicit
tibi, <hi>Unus est Deus tuus; unum Deum cole.</hi> Tu vis dimisso
uno Deo tanquam legitimo viro animae, fornicari
per multa daemonia: et quod est gravius, non
quasi aperte deserens et repudians, sicut apostatae
faciunt; sed tanquam manens in domo viri tui admittis
adulteros: id est, tanquam christianus non dimittis
Ecclesiam, consulis mathematicos, aut aruspices, aut
augures, aut maleficos; quasi de viri domo non recedens
adultera anima, et manens in ejus conjugio
fornicaris. Dicitur tibi, <hi>Ne accipias in vanum nomen
Dei tui.</hi> Ne existimes creaturam esse Christum, quia
<pb n="0077"/>
pro te suscepit creaturam: et tu contemnis eum qui
aequalis est Patri, et unum cum Patre. Dicitur tibi
ut spiritualiter observes sabbatum: non quomodo
Judaei observant sabbatum carnali otio; vacare enim
volunt ad nugas atque luxurias suas. Melius enim
faceret Judaeus in agro suo aliquid utile, quam in
theatro seditiosus existeret: et melius feminae eorum
die sabbati lanam facerent, quam toto die in maenianis
 suis impudice saltarent. Tibi autem dicitur ut
observes spiritualiter sabbatum, in spe futurae quietis,
quam tibi promittit Dominus. Quisquis enim propter
illam quietem futuram agit quidquid potest, quamvis
laboriosum videatur quod agit; tamen si ad fidem
promissae quietis id refert, nondum quidem sabbatum
habet in re, sed habet in spe. Tu autem ad hoc vis
requiescere, ut labores; cum ad hoc debeas laborare,
ut requiescas. Dicitur tibi, <hi>Honora patrem tuum et
matrem tuam.</hi> Tu autem contumeliam irrogas parentibus,
quam non vis pati a filiis tuis. Dicitur tibi, <hi>Non
occides.</hi> Tu autem occidere vis inimicum tuum: et
ideo forte non facis, quia times judicem hominem,
non quia cogitas Deum. Ignoras quia ille testis est cogitationum?
Illo vivo quem vis mori, te homicidam
tenet in corde. Dicitur tibi, <hi>Non moechaberis <note>(Exod.
XX, 1-14)</note>
            </hi>: id est, non ibis ad aliquam aliam praeter
uxorem tuam. Tu autem exigis hoc ab uxore, et non
vis hoc reddere uxori: et cum debeas in virtute praecedere
uxorem, quoniam castitas virtus est; tu sub
uno impetu libidinis cadis, et vis uxorem tuam victricem
esse, tu victus jacens: et cum tu caput sis uxoris
tuae, praecedit te ad Deum, cujus caput es. Vis domum
tuam capite deorsum pendere? Caput enim mulieris
est vir: ubi autem melius vivit mulier quam
vir, capite deorsum pendet domus. Si caput est vir,
melius debet vivere vir, et praecedere in omnibus bonis
factis uxorem suam; ut illa imitetur virum, et
sequatur caput suum. Quomodo caput Ecclesiae Christus
est, et hoc jubetur Ecclesiae ut sequatur caput
suum, et ut per vestigia ambulet capitis sui: sic
uniuscujusque domus habet caput virum, et tanquam
corpus feminam <note>(Ephes. V, 23)</note>. Quo caput ducit,
illuc debet corpus sequi. Quare ergo vult caput ire,
quo non vult ut corpus sequatur? Quare vult ire vir,
quo non vult ut uxor sequatur? Haec jubendo sermo
Dei adversarius est. Nolunt enim homines facere quod
vult sermo Dei. Et quid dicam, quia adversarius est
sermo Dei, quoniam jubet? Timeo ne ego ipse adversarius
sim quibusdam, quia haec loquor. Quid ad me
pertinet? Fortem me faciat qui terret ut loquar, ut
non timeam querelas hominum. Nam qui nolunt castitatem
servare uxoribus suis (et abundant tales),
<pb n="0078"/>
nolunt me ista dicere. Sed velint nolint, dicturus
sum. Si enim vos non exhortor ut cum adversario
concordetis, ego cum illo in lite remanebo. Qui vobis
jubet ut faciatis, ipse nobis jubet ut loquamur. Si non
faciendo quod jubet ut faciatis, adversarii ejus estis;
non dicendo quod jubet ut dicamus, adversarii ejus
remanebimus.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
Numquid in caeteris, quae supra
dixi, multis immoratus sum? Hoc enim praesumimus
de Charitate vestra, quia unum Deum colitis. Hoc
praesumimus de fide catholica, quae in vobis est, quia
Filium Dei aequalem creditis Patri: nec in vanum accipitis
nomen Domini Dei vestri, ut putetis creaturam
esse Filium Dei. Quoniam omnis creatura vanitati
subjecta est <note>(Rom. VIII, 20)</note>. Sed creditis eum aequalem
Patri esse, Deum de Deo, Verbum apud Deum,
Verbum Deum, per quod facta sunt omnia, lumen de
lumine, coaeternum illi qui genuit, unum cum illo qui
genuit; et hoc Verbum creditis assumpsisse creaturam,
de virgine Maria assumpsisse mortalitatem, et
passum fuisse pro nobis: ea legimus, et credimus,
ut salvemur. Nec in eo immoratus sum, ut quidquid
facitis, pro spe futura faciatis. Novi enim omnium
Christianorum mentes de saeculo futuro cogitare. Qui
enim non de futuro saeculo cogitat, nec propterea
christianus est, ut id quod in fine Deus promittit, accipiat,
nondum christianus est. Neque in eo immoratus
sum, ubi dicit sermo Dei, <hi>Honora patrem tuum et
matrem tuam.</hi> Multi enim honorant parentes, et raro
invenimus parentes conquerentes de improbitate
filiorum; quamvis non desint: sed tamen quam raro
fit, tam breviter monendum fuit. Nec in eo ubi dictum
est, <hi>Non occides,</hi> immorari volui: non enim
credo esse hic turbam homicidarum. Illud vero malum
late serpens plus occupavit, et in eo vehementius
irritatur adversarius ille, qui ideo clamat, ut sit
aliquando amicus. Querelae quotidianae sunt, quanquam
ipsae feminae jam nec audent conqueri de viris
suis. Ita invadens omnia consuetudo pro lege observatur,
ut jam et mulieribus forte persuasum sit, licere
hoc viris, non licere mulieribus. Solent enim
audire adductas mulieres esse ad forum, quae forte
cum servis inventae sunt: adductum virum ad forum,
quia inventus est cum ancilla sua, nunquam audierunt;
cum sit par peccatum. In peccato pari innocentiorem
facit videri virum, non divina veritas,
sed humana perversitas. Et si forte hodie acriorem
quisquam passus fuerit uxorem suam, et liberius
murmurantem, cui jam videbatur quia licebat viro
et audivit in Ecclesia quia non licet viro: si ergo passus
fuerit uxorem suam liberius jam, ut dixi, murmurantem,
et dicentem sibi, Non licet quod facis; simul
audivimus, christiani sumus, quod a me exigis, redde
mihi: fidem tibi debeo, fidem mihi debes, fidem
Christo ambo debemus; et si me fallis, non fallis eum
cujus sumus, non fallis eum qui nos emit. Haec
atque hujusmodi audiens ille, quae non solet, dum
non vult in se fieri sanus, in me fit insanus, irascitur,
maledicit; fortassis etiam dicat, Quomodo factum
<pb n="0079"/>
est ut huc ille veniret, aut uxor mea ipso
die in ecclesiam procederet? Et hoc credo quod in
cogitatione sua dicat: nam libere erumpere in vocem
non audet, nec ante solam uxorem suam. Fortassis
enim si eruperit, et hoc dixerit, potest illa respondere,
et dicere: Quare maledicis, cui paulo ante acclamabas?
Certe conjuges sumus: cum lingua tua discordas,
mecum concorditer quomodo vivere poteris? Nos,
fratres, pericula vestra intuemur, non voluntates vestras
attendimus: nam et medicus si voluntatem aegri
attendat, nunquam illum curat. Quod non est faciendum,
non fiat: quod prohibet Deus, non fiat. Qui
Deo credit, ab ipso audit quod dicimus. Certe melius
erat quibusdam nolentibus corrigi, ut vel huc non
veniremus, si ista dicturi eramus; vel quia jam venimus,
non ea diceremus.</p>
          </div3>
<div3>
            <head>5.</head>
            <p>
Nudiustertiano die memini me dixisse Sanctitati
vestrae, quia si citharoedi essemus, aut hujusmodi aliquid
populariter exhibentes pro studiis nugacitatis
vestrae, quae jam quaesumus ut relinquatis, tenuissetis
nos, ut daremus vobis diem, et quisque pro modulo
suo conferret nobis mercedem. Quare ambularemus
delectati vanis canticis nulli rei profuturis, ad tempus
dulcibus, in posterum amaris? Talibus etenim turpitudinibus
cantionum animi humani illecti enervantur,
et decidunt a virtute, defluentes in turpitudinem; et
propter ipsas turpitudines postea sentiunt dolores, et
cum magna amaritudine digerunt quod cum dulcedine
temporali biberunt. Melius ergo nos amara vobis
cantamus ad tempus, quae postea dulcescant in vobis.
Nec mercedem aliquam exigimus, nisi ut faciatis quae
dicimus: imo non faciatis, si nos dicimus: si autem
omnibus ille dicit, qui neminem timet, et per quem
fit in nomine ipsius et in gloria misericordiae ipsius,
ut et nos neminem timeamus; omnes audivimus,
omnes faciamus, omnes cum nostro adversario concordemus.</p>
          </div3>
<div3>
            <head>6.</head>
            <p>
Putate me citharoedum esse; quid vobis possum
amplius canere? Ecce psalterium fero, decem
chordas habet: hoc vos paulo ante cantastis, antequam
inciperem loqui; chorus meus vos fuistis.
</p>
          </div3>
        </div2>

<div2>
          <head>CAPUT V.</head>
<p>Nonne vos paulo ante cantastis, <hi>Deus,
canticum novum cantabo tibi, in psalterio decem chordarum
psallam tibi <note>(Psal. CXLIII, 9)</note>
            </hi>? Ipsas decem chordas
modo percutio. Quare amara est vox psalterii Dei? <hi>Psallam
tibi in psalterio decem chordarum.</hi> Non vobis hoc
canto, quod vos non faciatis. Decalogus enim Legis
decem praecepta habet: quae decem praecepta sic
sunt distributa, ut tria pertineant ad Deum, septem
pertineant ad homines. Tria ad Deum, quae jam dixi:
Unus est Deus noster, ei nullam similitudinem debemus
facere, et non fornicari post Deum, qui unus
est: quia Deus et Christus Filius Dei unum est cum
<pb n="0080"/>
Patre. Et ideo non debet a nobis accipi in vanum,
ut putemus eum factum, id est, creaturam aliquam,
per quem facta sunt omnia: quia ipse unus Deus,
Pater est et Filius et Spiritus sanctus. In Spiritu sancto,
hoc est, in dono Dei, requies nobis sempiterna
promittitur. Inde modo pignus accepimus. Sic enim
dicit Apostolus: <hi>Qui dedit nobis pignus Spiritum <note>(II Cor. I, 22)</note>
            </hi>.
Si pignus accepimus, ut incipiamus in
Domino et in Deo nostro tranquilli esse, ut simus in
Deo nostro mites, simus in Deo patientes; erimus etiam
in illo unde pignus accepimus, in aeternum quieti; quod
erit sabbatum sabbatorum, propter ipsam requiem
pertinentem ad donum Spiritus sancti. Tertium itaque
praeceptum de sabbato, quod diximus, quod carnaliter
Judaei celebrant, nos spiritualiter agnoscamus.
Nam quia Spiritus sanctus dicitur, propterea septimum
diem sanctificavit Deus, quando fecit omnia
opera sua, sicut in Genesi scriptum legimus. Non ibi
habes nominatam sanctificationem, nisi illo die ubi
dicitur, <hi>Requievit Deus ab operibus suis.</hi> Non enim
fatigatus erat Deus, ut diceretur, <hi>Requievit Deus ab
operibus suis <note>(Gen. II, 3)</note>
            </hi>: sed in illo verbo tibi laboranti
requiem promisit; ut quia fecit omnia bona
valde, et sic dicitur, <hi>Requievit Deus,</hi> intelligas etiam
te post bona opera requieturum, et sine fine requieturum.
Nam omnia superiora quae dicta sunt, id est,
dies superiores habent vesperam: septimus iste dies
non habet vesperam, ubi Deus sanctificavit requiem.
Dicitur ibi, Factum est mane, ut inciperet ipse dies.
Non dictum est, Factum est vespere, ut finiretur dies:
sed dictum est, Factum est mane, ut fieret sine fine
dies. Sic incipit ergo requies nostra, quasi mane:
sed non finitur, quia in aeternum vivemus. Ad hanc
spem quidquid facimus si facimus, sabbatum observamus.
Ipsa est tertia chorda hujus decalogi, id est,
psalterii decachordi: in tribus enim chordis ad
Deum pertinent praecepta.</p>
</div2>

<div2>
          <head>CAPUT VI.</head>
<div3>
            <head>7.</head>
            <p>
Si diceretur nobis, <hi>Diliges Dominum
Deum tuum ex toto corde tuo, et ex tota anima
tua, et ex tota mente tua,</hi> et de proximo nostro nihil
diceretur, non esset decachordum, sed trichordum.
Quia vero addidit Dominus, <hi>Et diliges proximum
tuum tanquam te ipsum;</hi> et contexuit dicens, <hi>In his
duobus praeceptis tota Lex pendet et Prophetae <note>(Matth.
XXII, 37-40)</note>
            </hi>: tota Lex in duobus praeceptis est, in
dilectione Dei et dilectione proximi; ad duo itaque
praecepta, id est, ad dilectionem Dei et proximi pertinet
decalogus. Ad primum praeceptum tres chordae
pertinent, quia Deus est Trinitas. Ad alterum vero
praeceptum, id est, ad dilectionem proximi, septem
chordae: quomodo vivatur inter homines. Nam ipse
numerus septenarius, tanquam septem chordarum,
incipit ab honore parentum: <hi>Honora patrem tuum et
matrem tuam <note>(Exod. XX, 12)</note>
            </hi>. Ad parentes enim suos
<pb n="0081"/>
homo aperit oculos, et haec vita ab eorum amicitia
sumit exordium. Quisquis autem suis parentibus non
defert honorem, quibus parere poterit? <hi>Honora patrem
tuum et matrem tuam.</hi> Et dicit Apostolus: <hi>Honora
patrem tuum et matrem tuam, quod est mandatum
primum <note>(Ephes. VI, 2)</note>
            </hi>. Quomodo <hi>primum,</hi> 
quando quartum est mandatum, nisi quia in septenario
numero est primum? Ad dilectionem proximi
primum est in altera tabula. Nam ideo duae tabulae
Legis datae sunt. Deus enim famulo suo Moysi in
monte duas tabulas dedit, in quibus duabus tabulis
lapideis conscripta erant decem praecepta Legis <note>(Exod. XXXI, 18)</note> 
 (quod est psalterium decem chordarum);
tria in una tabula ad Deum pertinentia, septem
in altera tabula ad proximum. In altera ergo tabula
primum est, <hi>Honora patrem tuum et matrem
tuam.</hi> Secundum, <hi>Non moechaberis.</hi> Tertium, <hi>Non
occides.</hi> Quartum, <hi>Non furaberis.</hi> Quintum, <hi>Non falsum
testimonium dices.</hi> Sextum, <hi>Non concupisces
uxorem proximi tui.</hi> Septimum, <hi>Non concupisces rem
proximi tui.</hi> Haec jungamus illis tribus ad dilectionem
Dei pertinentibus <note>(Id. XX, 1-17)</note>, si in psalterio decem
chordarum volumus cantare canticum novum.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
Attendat enim Charitas vestra, ut
dicam quod Dominus suggerit. Accepit Legem populus
Judaeorum istam in decalogo: non observavit.
Et quicumque obtemperabant, timore obtemperabant
poenae, non amore justitiae: portabant psalterium,
non cantabant. Cantanti enim voluptas est, timenti
onus est. Ideo vetus homo aut non facit, aut timore
facit; non amore sanctitatis, non delectatione castitatis,
temperantiae, charitatis, sed timore. Vetus enim
homo est; et vetus homo canticum vetus cantare
potest, non novum. Ut autem cantet canticum novum,
sit novus homo. Quomodo autem possit esse
novus homo, audi, non me, sed Apostolum dicentem, <hi>Exuite, vos, veterem hominem, et induite novum.</hi> 
 Et ne
quis putaret, cum dixit, <hi>Exuite, vos, veterem hominem,
et induite novum;</hi> aliquid deponendum esse et
aliquid accipiendum, cum de mutando praeciperet homine,
subjecit et ait, <hi>Quapropter deponentes mendacium,
loquimini veritatem <note>(Ephes. IV, 22-25)</note>
            </hi>. Hoc est
quod ait, <hi>Exuite veterem hominem, et induite novum:</hi> 
hoc dixit, Mutate mores. Saeculum diligebatis,
Deum diligite: nugatoria iniquitatis, temporales voluptates
diligebatis; proximum diligite. Si dilectione
facitis, canticum novum cantatis: si timore facitis,
facitis tamen; portatis quidem psalterium, sed nondum
cantatis: si autem nec hoc facitis, projicitis
ipsum psalterium. Melius est vel portare, quam projicere:
sed rursus, melius cum voluptate cantare,
quam cum onere portare. Nec pervenit ad canticum
novum, nisi jam cum voluptate cantans. Nam qui
portat cum timore, adhuc in vetustate est. Et quid
est quod dico, fratres, attendite. Non concordavit
<pb n="0082"/>
cum adversario suo, qui cum timore adhuc facit: timet
enim ne veniat Deus, et damnet illum. Nam nondum
delectat castitas, nondum illum delectat justitia;
sed judicium Dei formidans, a factis temperat: non
concupiscentiam ipsam damnans, quae saevit in eo. Nondum
illum delectat quod bonum est: nondum ibi habet
suavitatem, ut cantet canticum novum; sed de vetustate
poenas timet: nondum concordavit cum adversario.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
Tales enim homines, plerumque
supplantantur tali cogitatione, ut dicant sibi: Si fieri
posset, non nobis minaretur Deus, non talia per
Prophetas suos diceret, quae homines deterrerent; sed
antequam veniret, daret omnibus indulgentiam,
ignosceret omnibus, postea veniret, neminem mitteret
in gehennas. Jam quia iniquus est, iniquum vult
Deum. Vult te Deus facere similem sui, et conaris tu
Deum facere similem tui. Placeat tibi ergo Deus qualis
est, non qualem illum esse vis. Perversus enim
es, et talem vis Deum qualis es, non qualis est. Si
autem placeat tibi qualis est, corrigeris, et diriges in
eam regulam cor tuum, a qua nunc alienus distortus
es. Placeat tibi Deus qualis est, ama qualis est: non
te ipse amat qualis es, sed odit te qualis es. Ideo tui
miseretur, quia odit te qualis es, ut faciat te qualis
nondum es. Faciat te, dixi, qualis nondum es.
Nam illud tibi non promittit, quia faciet te qualis
est. Nam eris qualis est, sed ad quemdam
modum; id est, imitator Dei velut imago, sed
non qualis imago est Filius. Nam etiam imagines in
hominibus diversae sunt. Filius hominis habet imaginem
patris sui, et hoc est quod pater ejus, quia homo
est sicut pater ejus. In speculo autem imago tua non
hoc est quod tu. Aliter est enim imago tua in filio,
aliter in speculo: in filio est imago tua secundum
aequalitatem substantiae; in speculo autem quantum
longe est a substantia, et tamen est quaedam imago
tua, quamvis non talis, qualis in filio tuo secundum
substantiam. Sic in creatura, non hoc est imago Dei,
quod est in Filio, qui hoc est quod Pater, id est,
Verbum Dei per quod facta sunt omnia. Recipe ergo
similitudinem Dei, quam per mala facta amisisti. Sicut
enim in nummo imago imperatoris aliter est, aliter
in filio: nam imago et imago est; sed aliter impressa
est in nummo, aliter in filio, aliter in solido
aureo imago imperatoris: sic et tu nummus Dei es,
ex hoc melior, quia cum intellectu et cum quadam
vita nummus Dei es, ut scias etiam cujus imaginem
geras, et ad cujus imaginem factus sis: nam nummus
nescit se habere imaginem imperatoris. Ergo ut
dicere coeperam, odit te Deus qualis es, sed amat te
talem qualem te esse vult: et ideo ille te ut muteris
hortatur. Concorda cum illo, et incipe primo bene
velle, et odisse te qualis es: hoc sit tibi initium concordiae
cum sermone Dei, ut incipias primo tu odisse
te qualis es. Cum coeperis et tu odisse te talem qualis
es, sicut te talem odit Deus, incipis jam ipsum diligere
Deum qualis est.
<pb n="0083"/>
</p>
          </div3>
<div3>
            <head>10. </head>
            <p>
Aegrum attendite. Aeger aegrotantem se odit qualis
est: inde incipit concordare cum medico. Quia et medicus
odit eum qualis est: nam ideo vult sanum esse, quia
odit eum febrientem: et est medicus febris persecutor,
ut sit hominis liberator. Sic avaritia, sic libido, sic
odium, concupiscentia, luxuria, sic nugacitas spectaculorum,
febres sunt animae tuae, debes illas odisse cum
medico: ita concordas cum medico, niteris cum medico,
et libenter audis quod jubet medicus, libenter facis
quod jubet medicus, et proficiente jam sanitate incipiunt
etiam delectare praecepta. Quam onerosus est
cibus aegris quando reficiuntur: et pejorem horam
deputant aegri refectionis suae, quam suae accessionis;
et tamen cogunt se concordantes cum medico, et
quamvis inviti et obluctantes vincunt se ut aliquid accipiant.
Quanta aviditate sani majora percepturi sunt,
unde aegri minora vix accipiunt? Sed unde hoc factum
est? Quia oderant febrem suam, et cum medico
concordaverunt, et simul persequebantur febrem medicus
et aegrotus. Cum ergo et nos talia dicimus, non
odimus nisi febres vestras: imo in nobis ipse sermo
Dei febres vestras odit, cum quo concordare debetis.
Nam nos quid sumus, nisi liberandi vobiscum,
sanandi vobiscum?
</p>
          </div3>
        </div2>

<div2>
          <head>CAPUT IX.</head>
<div3>
            <head>11.</head>
            <p>
Modo non me intueamini, sed
sermonem Dei. Nolite irasci medicamento vestro; non
inveni enim aliud qua transirem. Veni ad quintam
chordam homo, qui tango psalterium decem chordarum;
numquid praetermissurus eram quintam? Imo
assidue percussurus. In illa enim video jacere totum
pene genus humanum, in illa video plus laborare.
Ipsam percutiendo quid dico? Nolite moechari post
uxores vestras, quia non vultis ut moechentur post vos
uxores vestrae. Nolite ire vos, quo eas sequi non vultis.
Sine causa vos excusare conamini, quando dicitis: Numquid
eo ad uxorem alienam? Ad ancillam meam eo. Vis
ut dicat uxor tua tibi: Numquid eo ad virum alienum?
Ad servum meum eo. Dicis: Non est uxor aliena,
ad quam vado. Numquid vis dicatur tibi: Non est vir
alienus, ad quem vado? Absit ut dicat hoc illa. Melius
enim dolet te, quam imitatur te. Illa enim casta et
sancta femina et vere christiana, quae dolet fornicantem
virum, et non dolet propter carnem, sed dolet propter
charitatem; non ideo non vult ut facias, quia et ipsa
non facit, sed quia tibi non expedit. Nam si propterea
non facit, ut tu non facias; si feceris, faciet. Si autem
Deo illud debeat, si Christo illud debeat quod tu exigis,
et ideo reddat, quia jubet ille; etsi fornicatur vir,
castitatem femina illa Deo exhibet. Christus enim loquitur
in cordibus bonarum feminarum, loquitur intus
ubi non audit vir, quia nec dignus est, si talis
est: loquitur ergo ille interius, et dicit, et filiam suam
consolatur hujusmodi verbis: De injuriis viri tui torqueris,
quid tibi enim fecit? Dole; sed ipsum noli
imitari, ut male facias, sed ipse te imitetur in bono.
Nam in eo quod male facit, noli eum putare caput
<pb n="0084"/>
tuum, sed me Deum tuum. Nam si et in eo quod
male facit caput est, et secuturum est corpus caput
suum; eunt ambo per praeceps. Ut autem non sequatur
malum caput suum, teneat se ad caput Ecclesiae Christum:
huic debens castitatem suam, huic deferens honorem
suum, absens sit vir, praesens sit vir, non peccat
illa; quia nunquam est absens, cui debet ut non peccet.</p>
          </div3>
<div3>
            <head>12.</head>
            <p>
Haec ergo, fratres mei, facite, ut possitis concordare
cum adversario. Nec amara sunt quae dico;
aut si amara sunt, curant. Potio ista si amara est,
accipiatur: quia in periculo sunt viscera, amara est,
bibatur. Melius est modica amaritudo in faucibus,
quam aeternum tormentum in visceribus. Mutate ergo
vos. Quicumque non faciebatis hoc bonum castitatis,
jam facite. Nolite dicere: Non potest fieri. Foedum
est, fratres mei, turpe est, ut vir dicat non posse
fieri quod facit femina. Scelus est, ut vir dicat: Non
possum. Quod potest femina, vir non potest? Quid
enim, illa carnem non portat? Prior a serpente decepta
est. Castae uxores vestrae ostendunt vobis fieri
posse quod non vultis facere, et dicitis fieri non posse!
Sed forte dices, ideo illam facilius facere posse,
quia multa illi custodia est, legis praeceptum, diligentia
maritalis, terror etiam legum publicarum; est etiam
verecundiae et pudoris illius magnum munimentum.
Multae custodiae faciunt feminam castiorem, virum
castum faciat ipsa virilitas. Nam ideo mulieri major
custodia, quia major infirmitas. Illa erubescit viro, tu
non erubescis Christo? Tu liberior, quia fortior: quia
facile vincis, ideo tibi commissus es. Super illam et
diligentia viri, et terror legum, et consuetudo morum,
et verecundia major: et Deus super te, tantum
Deus. Invenis enim facile pares viros, quibus non timeas
erubescere, quia faciunt illud multi. Et tanta
est perversitas generis humani, ut aliquando metuendum
sit ne castus erubescat inter impudicos. Ideo
non cesso tangere quintam istam chordam, propter
ipsam perversam consuetudinem et labem totius, ut
dixi, generis humani. Si quis inter vos faciat homicidium,
quod avertat Deus, pellere illum vultis de
patria, et continuo, si fieri potest, excludere. Si quis
faciat furtum, odistis illum, nec videre vultis. Si quis
dicat falsum testimonium, abominamini, nec vobis
homo videtur. Si quis concupiscat alienas res, raptor
et injustus deputatur. Si quis volutatur eum ancillis
suis, amatur, blande accipitur; convertuntur vulnera
in joca. Si quis autem existat qui dicat se castum, non
facere adulterium, notum autem sit quod non faciat;
erubescit accedere ad illos non sui similes, ne insultent,
ne irrideant, ne dicant non esse virum. Ad hoc
delapsa est humana perversitas, ut vir habeatur victus
a libidine, et vir non habeatur victor libidinis. Triumphantes
exsultant, et non sunt viri: jacent prostrati,
et viri sunt? Si spectares, ille tibi videretur fortior,
qui jaceret sub bestia, quam qui perimeret bestiam?
<pb n="0085"/>
</p>
          </div3>
<div3>
            <head>13. </head>
            <p>
Sed quia dissimulatis a pugna interiore, et
delectant vos pugnae exteriores, ideo non vultis pertinere
ad canticum novum; ubi dicitur, <hi>Qui docet manus
meas ad praelium, et digitos meos ad bellum <note>(Psal.
CXLIII, 1)</note>
            </hi>. Est enim bellum quod secum agit homo,
dimicans contra concupiscentias malas, frenans avaritiam,
elidens superbiam, suffocans ambitionem, trucidans
libidinem. Has pugnas facis in occulto, et non
vinceris in aperto. Ad hoc docentur manus vestrae ad
praelium, et digiti vestri ad bellum. Non est hoc in spectaculis
vestris. In illis spectaculis non id est venator,
quod citharista; aliud agit venator, aliud citharista: in
spectaculo Dei unum est. Tange easdem decem chordas,
et feras occides, utrumque simul facis. Tangis primam
chordam, qua unus colitur Deus; cecidit bestia
superstitionis. Tangis secundam, qua non accipis nomen
Domini Dei tui in vanum; cecidit bestia erroris
nefandarum haeresum, quae id putaverunt. Tangis
tertiam chordam, ubi pro spe futurae quietis facis
quidquid facis; interficitur crudelior caeteris bestiis
amor saeculi hujus. Propter amorem enim saeculi hujus
laborant homines in omnibus negotiis: tu autem
in omnibus bonis operibus tuis labora, non propter
amorem saeculi hujus, sed propter sempiternam requiem
quam promittit Deus. Vide quomodo utrumque
simul facis, et chordas tangis, et bestias occidis, id
est, et citharista es et venator. Non vos delectant
talia spectacula, ubi non promeremur oculos editoris,
sed oculos Redemptoris? <hi>Honora patrem tuum et matrem
tuam:</hi> tangis quartam chordam, ut honorem parentibus
deferas; cecidit bestia impietatis. <hi>Non moechaberis:</hi> 
tangis quintam chordam; cecidit bestia libidinis. <hi>Non occides:</hi> 
 tangis sextam chordam; cecidit
bestia crudelitatis. <hi>Non furtum facies:</hi> tangis septimam
chordam; cecidit bestia rapacitatis. <hi>Non falsum
testimonium dices:</hi> tangis octavam chordam; cecidit
bestia falsitatis. <hi>Non concupisces uxorem proximi tui:</hi> 
tangis nonam chordam; cecidit bestia adulterinae cogitationis.
Aliud est enim non facere aliquid tale
praeter uxorem, aliud non appetere alienam uxorem.
Ideo duo praecepta sunt, <hi>Non moechaberis,</hi> et, <hi>Non concupisces
uxorem proximi tui. Non concupisces rem proximi
tui:</hi> tangis decimam chordam; cecidit bestia cupiditatis.
Ita cadentibus omnibus bestiis securus et innocens
in Dei dilectione et humana societate versaris.
Tangens chordas decem, quot bestias occidis? Nam multa
capita sunt sub istis capitibus. In singulis chordis non
singulas bestias, sed greges interficis bestiarum. Sic ergo
canticum novum cum amore, non cum timore cantabis.
</p>
          </div3>
        </div2>

<div2>
          <head>CAPUT X.</head>
<div3>
            <head>14.</head>
            <p>
Noli dicere tibi, quando forte
luxurianter aliquid vis agere: Uxorem non habeo, facio
quod volo; non enim post uxorem meam pecco.
Jam nosti pretium tuum, jam nosti quo accedis, quid
manduces, quid bibas; imo quem manduces, quem
bibas. Abstine te a fornicationibus. Ne forte mihi dicas:
Ad fornicem vado, ad meretricem pergo, ad prostitutam
eo: nec illud praeceptum violo, quo dictum
<pb n="0086"/>
est, <hi>Non moechaberis;</hi> quia uxorem nondum habeo,
nec post illam aliquid facio: nec illud praeceptum
violo, ubi dictum est, <hi>Non concupisces uxorem proximi
tui.</hi> Qui ad publicam vado, in quod praeceptum incurro?
Non invenimus chordam, quam tangamus? non
invenimus chordam? Quo nervo ligemus fugitivum
istum? Non fugiat, habet unde ligetur: sed amet, et
non erit ligamentum, sed ornamentum. Non enim ligamentum,
sed ornamentum in ipsis decem chordis
invenimus. Decem enim praecepta ad duo illa referuntur,
sicuti audivimus, ut diligamus Deum et proximum:
et duo illa ad unum illud. Unum est autem, <hi>Quod tibi fieri non vis, alii ne feceris 
 <note>(Tob. IV, 16)</note>
            </hi>. Ibi
continentur decem, ibi continentur duo.</p>
          </div3>
<div3>
            <head>15.</head>
            <p>
Sed dicis: Furtum si faciam, id facio quod pati
nolo: si occidam, id facio quod ab altero pati nolo:
si parentibus meis honorem non deferam, quando
volo ut deferatur mihi a filiis meis, id facio quod pati
nolo: si sim moechus et aliquid tale moliar, id facio
quod pati nolo; nam si quis interrogetur, dicit, Nolo
ut uxor mea tale aliquid faciat: si concupisco uxorem
proximi mei, nolo quisquam concupiscat meam; id
facio quod pati nolo: si concupisco rem proximi mei,
nolo ut auferatur mea; id facio quod pati nolo: cum
vero ad meretricem eo, cui facio quod pati nolo?
Quod gravius est, ipsi Deo. Intelligat Sanctitas vestra.
Etenim, <hi>Quod fieri tibi non vis, alii ne feceris,</hi> ad duo
praecepta pertinet. Quomodo pertinet ad duo praecepta?
Si homini non feceris quod pati non vis ab homine,
ad proximi praeceptum pertinet, ad dilectionem
proximi, ad septem chordas: si autem quod non vis
pati ab homine, ipsi Deo vis facere, quid est hoc? non
facis alteri quod pati non vis? Charior tibi factus est
homo quam Deus? Ergo quomodo, inquit, facio ipsi
Deo? Corrumpis te ipsum. Et unde injuriam facio
Deo, quia corrumpo me ipsum? Unde facit tibi injuriam,
qui voluerit forte lapidare tuam tabulam pictam,
in qua tabula imago tua est in domo tua inaniter posita
ad vanum honorem tuum, nec sentiens, nec loquens,
nec videns? Si quis illam lapidet, nonne in te
id contumelia est? Cum vero imaginem Dei, quod es
tu, corrumpis in te per fornicationes et per diffluentias
libidinis; attendis quia ad nullius uxorem accessisti,
attendis quia post uxorem tuam nihil fecisti, quia
uxorem non habes; et non attendis per libidines et
illicitas fornicationes cujus imaginem violasti? Postremo
Deus qui scit quid tibi utile sit, qui vere sic suos
servos gubernat ad utilitatem illorum, non ad suam;
non enim indiget servis quasi ad adjutorium, sed tu
indiges Domini auxilio: ipse ergo Dominus qui scit
quid tibi sit utile, uxorem concessit, nihil amplius.
Hoc jussit, hoc praecepit, ne per illicitas voluptates
corruat templum ejus, quod esse coepisti. Numquid
hoc ego dico? Apostolum audite: <hi>Nescitis quia templum
Dei estis, et Spiritus Dei habitat in vobis?</hi> Hoc
<pb n="0087"/>
dicit Christianis, hoc dicit fidelibus: <hi>Nescitis quia templum
Dei estis, et Spiritus Dei habitat in vobis? Si quis
templum Dei corruperit, corrumpet illum Deus <note>(I Cor.
III, 16, 17)</note>
            </hi>? Videtis quomodo minatur? Non vis corrumpi
domum tuam, quare corrumpis domum Dei?
Certe facis alicui quod pati non vis. Non est ergo qua
evadatur: tenetur ille, qui se teneri non putabat.
Omnia enim peccata hominum, aut ad corruptelam
pertinent flagitiorum, aut ad facinora nocendi. Quia
Deo nocere non potes in facinoribus, in flagitiis eum
offendis, in corruptelis eum offendis, in te illi facis
injuriam. Facis enim injuriam gratiae ipsius, domui
ipsius.</p>
          </div3>
<div3>
            <head>16.</head>
            <p>
Servum si haberes, velles ut serviret tibi servus
tuus: servi tu meliori Domino Deo tuo. Servum tuum
non tu fecisti, et te et servum tuum ille fecit: vis ut
tibi serviat cum quo factus es, et non vis servire ei a
quo factus es? Ergo cum vis ut serviat tibi servus tuus
homo, et tu non vis servire Domino Deo tuo, facis
Deo quod tu pati non vis. Ergo illud unum praeceptum
continet duo, illa duo continent decem, illa decem
continent omnia. Cantate ergo in psalterio decem
chordarum canticum novum. Ut autem cantetis canticum
novum, estote homines novi. Diligite justitiam:
habet pulchritudinem suam. Ideo non vultis illam videre,
quia aliud amatis. Nam si aliud non amaretis,
eam utique videretis. Quare illam videtis, quando
illam exigitis? Quare laudas fidem, quando illam exigis
de servo tuo? Quam pulchra res fides! Sed tunc
pulchra est, quando de servo exigitur; tunc videtur,
quando ab altero expetitur: quando de te exigitur,
non videtur. Aurum vides, fidem non vides. Sicut lucet
aurum ad oculos corporis, sic lucet fides ad oculos
cordis. Aperis ad illam oculos cordis, quando vis ut
exhibeat illam tibi servus tuus. Si tibi illam exhibuerit,
laudas servum, et praedicas eum, et dicis: Praeclarum
servum habeo, magnum servum habeo, fidelem
servum habeo. Quod laudas in servo, non exhibes
Domino: et eo sceleratius, quia vis ut meliorem habeas
tu servum, quam te Deus. Jubet Deus servo tuo,
ut bonus sit erga te. Quomodo jubet uxori tuae, ut etsi
tu moechaberis, non moechetur: sic jubet servo tuo,
ut etsi tu non servis Domino tuo, serviat tibi. Sed hoc
totum vide ut ad admonitionem tuam valeat, non ad
perniciem tuam. Etenim servus ille quod tibi servit
indigno digne, id est, quod indigno tibi bene servit,
et fideliter servit, et pure te diligit, Deo debet, non
tibi. Justum est ergo, ut et tu attendas quia sub Domino
es, ad quem et ille attendit, ut serviat tibi. Imple
ergo quod dictum est, <hi>Quod tibi non vis fieri, alii ne
feceris <note>(Tob. IV, 16)</note>
            </hi>. Sed ipsum alii cum dicis, utrumque
attende et proximum et Deum. Canta in psalterio
decem chordarum, canta canticum novum: concorda
cum sermone Dei, cum est tecum in via. Concorda cum
adversario tuo cito, ne cum discordia venias ante judicem.
Si facis quod audis, concordasti cum eo: si
<pb n="0088"/>
autem non facis, rixaris cum eo, et nondum composuisti
quousque facias.
</p>
          </div3>
        </div2>

<div2>
          <head>CAPUT XI.</head>
<div3>
            <head>17.</head>
            <p>
Ut autem concordetis, abstinete
vos a detestabilibus corruptelis et a detestabilibus inquisitionibus,
a mathematicis, ab aruspicibus, a sortilegis,
ab auguribus, a sacrilegiis; abstinete vos, quantum
potestis, a nugatoriis spectaculis. Si quae delectationes
saeculi subrepunt in animam; exercete vos in misericordia,
exercete vos in eleemosynis, in jejuniis, in
orationibus. His enim purgantur quotidiana peccata,
quae non possunt nisi subrepere in animam, propter
fragilitatem humanam. Noli illa contemnere, quia minora
sunt; sed time, quia plura sunt. Attendite, fratres
mei. Minuta sunt, non sunt magna. Non est bestia
quasi leo, ut uno morsu guttur frangat: sed et plerumque
bestiae minutae multae necant. Si projiciatur
quisquam in locum pulicibus plenum, numquid non
moritur ibi? Non sunt quidem majores: sed infirma
est natura humana, quae etiam minutissimis bestiis
interimi potest. Sic et modica peccata: attenditis quia
modica sunt; cavete, quia plura sunt. Quam minutissima
sunt grana arenae: si arenae amplius in navem
mittatur, mergit illam ut pereat. Quam minutae sunt
guttae pluviae: nonne flumina implent, et domos dejiciunt?
Ergo ista nolite contemnere. Sed dicturi
estis: Et quis potest sine istis? Ne hoc diceres (quia
vere nemo potest), Deus misericors videns nostram
fragilitatem, posuit contra remedia. Quae sunt remedia?
Eleemosynarum, jejuniorum, orationum: ipsa
sunt tria. Ut autem verum dicas in oratione, perfectae
implendae sunt eleemosynae. Quae sunt perfectae eleemosynae?
Ut ex quo tibi abundat, des ei qui non habet;
et cum te laedit aliquis, ignoscas illi.</p>
          </div3>
<div3>
            <head>18.</head>
            <p>
Sed ne putetis, fratres, quia facienda sunt quotidie
adulteria, et eleemosynis quotidianis mundanda
sunt. Ad illa majora scelera non sufficiunt quotidianae
eleemosynae, ut ea mundent. Aliud est ubi mutes vitam,
aliud est ubi toleres vitam. Illa mutanda est:
si moechus eras, noli esse moechus: si fornicator eras,
noli fornicari: si homicida, noli esse homicida: si
ibas ad mathematicum et ad caeteras pestes sacrilegas,
jam desine. Arbitraris haec, nisi fieri desinant,
quotidianis eleemosynis posse mundari? Illa dico quotidiana
peccata, quae aut per linguam facile committuntur,
ut est verbum durum, aut cum labitur aliquis in
risum immoderatum, aut in hujusmodi nugas quotidianas.
In ipsis concessis peccata sunt. Cum ipsa
uxore si exceditur concumbendi modus procreandis
liberis debitus, jam peccatum est. Ad hoc etenim ducitur
uxor: nam id etiam tabulae indicant, ubi scribitur,
Liberorum procreandorum causa. Quando tu uti
uxore amplius quam necessitas procreandorum liberorum
cogit, volueris, jam peccatum est: et ipsa talia
peccata quotidianae eleemosynae mundant. In ipsis alimentis,
quae utique concessa sunt, si forte excedis
modum, et amplius accipis quam necesse est, peccas.
<pb n="0089"/>
Quotidiana sunt ista quae dico: sed tamen peccata
sunt; et non sunt levia, quia plura. Quia vero quotidiana
et plurima, timenda est ruina multitudinis, etsi
non magnitudinis. Talia peccata dicimus, fratres,
quotidianis eleemosynis posse mundari. Sed facite
eleemosynas, et nolite cessare. Attendite vitam vestram
quotidianam ipsis peccatis scaturientem, minutis
ipsis dico.
</p>
          </div3>
        </div2>

<div2>
          <head>CAPUT XII.</head>
<div3>
            <head>19.</head>
            <p>
Et cum facis eleemosynam,
non superbe facias, nec sic ores quemadmodum ille
Pharisaeus. Sed tamen quid ibi dixit? <hi>Jejuno bis in
sabbato, decimas do omnium quaecumque possideo <note>(Luc.
XVIII, 12)</note>
            </hi>. Et nondum fusus erat sanguis Domini.
Tantum pro nobis pretium accepimus, et saltem nec
tantum erogamus, quantum Pharisaeus. Et habes
alio loco aperte dicentem Dominum, <hi>Nisi abundaverit
justitia vestra plus quam Scribarum et Pharisaeorum,
non intrabitis in regnum coelorum <note>(Matth. V,
20)</note>
            </hi>. Ergo illi dant decimas; tu si centesimam dederis,
aliquid magnum te fecisse gloriaris. Attendis enim
quid alius non faciat, non quid te jubeat Deus facere.
Metiris te de comparatione pejoris, non de jussione
melioris. Non quia ille nihil facit, ideo tu magnum
aliquid facis: sed quia gaudetur ad quaedam minima
opera vestra (quia tanta est sterilitas vestra, ut
ad modica gaudeatur), quasi securi vobis blandimini
de minimis granis eleemosynarum, et acervos obliviscimini
peccatorum. Protulisti forte nescio quid
parvum, quod alius aut non habuit, aut non protulit
cum haberet. Noli attendere post te quis non faciat,
sed quid te jubeat Deus facere. Postremo, quare in
istis affectionibus saecularibus non vobis sufficiunt
quos praecessistis, sed vultis esse divites, aequales
ditioribus vobis? Non attenditis quantos pauperiores
transcenditis: vincere vultis ditiores. Sed in eleemosynis
habetur modus. Hic dicitur, Jam usquequo
facio? et illic non dicitur, Quantis divitibus ditior
sum? Non attenduntur egestates innumerabilium
mendicorum, non respiciuntur posteriores multitudines
pauperum: sed paucitas praecedentium divitum
ante oculos ponitur. Cur in opere bono non attenditur
ille Zacchaeus, qui dimidium rerum suarum
dedit pauperibus <note>(Luc. XIX, 8)</note>. Sed optare cogimur.
ut attendatur saltem ille Pharisaeus, qui omnium
quae possidebat decimas dabat.</p>
          </div3>
<div3>
            <head>20.</head>
            <p>
Noli parcere thesauris caducis, thesauris vanis.
Noli sub imagine pietatis augere pecuniam.
Filiis meis servo: magna excusatio, Filiis meis servo.
Videamus: servat tibi pater tuus, servas tu filiis
tuis, filii tui filiis suis, et sic per omnes, et nullus
facturus est praecepta Dei. Quare non illi potius impendis
omnia, qui te fecit ex nihilo? Qui te fecit,
ipse te pascit ex his quae fecit, ipse pascit et filios
tuos. Neque enim melius committis filios tuos patrimonio
tuo, quam Creatori tuo. Et mentiuntur quidem
<pb n="0090"/>
homines. Mala est avaritia: palliare se volunt
nomine pietatis, et dealbare, ut quasi propter filios
videantur servare homines, quod propter avaritiam
servant. Nam ut noveritis quia sic plerumque contingit,
dicitur de quoquam: Quare non facit eleemosynam?
Quia servat filiis suis. Contingit ut amittat
unum: si propter filios servabat, mittat post illum
partem suam. Quare illam tenet in sacculo, et illum
relinquit ab animo? Redde illi quod suum est, redde
quod illi servabas. Mortuus est, inquit. Sed
praecessit ad Deum, pars ipsius pauperibus debetur;
illi debetur, ad quem perrexit; Christo debetur,
ad ipsum enim perrexit: et ipse dixit, <hi>Qui uni
ex minimis istis fecit, mihi fecit; et qui uni ex minimis
istis non fecit, mihi non fecit <note>(Matth. XXV, 40, 45)</note>
            </hi>.
Sed quid dicis? Servo fratribus ipsius. Si viveret ille,
non erat cum suis fratribus divisurus? O fides mortua!
Mortuus est enim filius tuus? Quidquid dicas,
mortuo debes quod vivo servabas. Mortuus est filius
meus, sed tamen partem filii mei servo fratribus
ipsius. Sic credis quia mortuus est? Si pro illo Christus
mortuus non est, mortuus est ipse: si autem
est in te fides, vivit filius tuus. Vivit prorsus; non
decessit, sed praecessit. Qua fronte venturus es ad
filium tuum qui praecessit, cui praecedenti non mittis
partem suam in coelum? An non potest mitti in
coelum? Potest prorsus. Audi ipsum Dominum dicentem, <hi>Thesaurizate vobis thesauros in coelo 
 <note>(Id. VI, 20)</note>
            </hi>.
Si ergo ille thesaurus melius custoditur in coelo,
numquid tunc non mittendus est filio, quando si
missus fuerit, non peribit? Tenebitur hic ubi potest
perire, non mittitur illuc ubi Christus est custos?
Certe ea quae hic tenes, et non vis mittere post
filium tuum, quibus commendas? Actoribus tuis
commendas illius partem qui praecessit, et Christo
non commendas ad quem praecessit? An idoneus est
tibi procurator tuus, minus idoneus Christus?
</p>
          </div3>
        </div2>

<div2>
          <head>CAPUT XIII.</head>
<div3>
            <head>21.</head>
            <p>
Videtis, fratres, quia mendacium
est quod dicunt homines, Filiis meis servo.
Mendacium est, fratres mei, mendacium est: avari
sunt homines. Vel sic certe cogantur confiteri quod
nolunt, cum erubescunt tacere quod sunt: fundant,
vomant in confessione quod portant. Pectus premitur
crapula iniquitatis; evomat eam confessio: sed
non canino more redeatur ad vomitum. Estote christiani.
Valde parum est vocari christianos. Quanta
donatis histrionibus? quanta donatis venatoribus?
quanta turpibus personis? Donatis eis qui vos occidunt.
Per ipsas enim exhibitiones voluptatum interficiunt
animas vestras: et insanitis quis plus donet.
Si insaniretis quis plus servet, non essetis ferendi.
Quis plus servet insanire, avaritiae est: quis plus
donet insanire, profusionis est. Nec avarum te Deus,
nec profusum vult. Collocare te vult quae habes, non
projicere. Certatis quis vincat in pejus, non datis
<pb n="0091"/>
quis sit pejor. Et dicitis: Christiani sumus. Ad favorem
populi projicitis res vestras, contra jussa Christi
 tenetis res vestras. Ecce non jubet Christus,
rogat Christus, eget Christus. <hi>Esurivi,</hi> dicit Christus, <hi>et non dedistis mihi manducare 
 <note>(Matth. XXV, 42)</note>
            </hi>. Egere
voluit propter te, ut haberes ubi seminares terrena
quae dedit, et meteres vitam aeternam. Nolite pigri
esse et male securi. Mores emendate, peccata redimite.
Et cum haec feceritis, Deo gratias agite, a quo
accepistis bene vivere. Et sic ei gratias agite, ut non
insultetis his qui nondum bene vivunt; sed eos ipsos
moribus vestris hortemini. Haec faciendo, habetis
perfectam, quantum in hac vita potest, justitiam.
Conversantes in bonis operibus, in orationibus, in
jejuniis, in eleemosynis propter minuta peccata, et
abstinendo vos ab illis magnis peccatis, concordatis
cum adversario: et securi dicitis in oratione, <hi>Dimitte
nobis debita nostra, sicut et nos dimittimus debitoribus
nostris <note>(Id. VI. 12)</note>
            </hi>. Habetis enim quod quotidie
vobis dimittatur, qui habetis quod quotidie
dimittatis. Sic ambulando securi in via non timebitis
latrocinia diaboli: quia Christus viam et stratam
magnam se ipsum fecit, per quam ducit ad patriam.
Omnis ibi securitas, omnis quies: ubi et ipsa misericordiae
opera cessabunt, quia nulla ibi erit indigentia
miserorum. Erit ergo illic sabbatum sabbatorum;
ut quod hic desideramus, ibi inveniamus. Amen.
</p>
          </div3>
        </div2>
      </div1>

<div1>
        <head>SERMO X. <hi>De judicio Salomonis inter duas mulieres meretrices.</hi> </head>
<div3>
          <head>1.</head>
          <p>
 <hi>Rei gestae narratio.</hi> Inter duas mulieres certantes
de parvulo filio mirabile judicium Salomonis
praedicat Scriptura Regnorum. Scriptum est
enim: <hi>Tunc apparuerunt duae mulieres meretrices regi
Salomoni, et steterunt in conspectu ejus, et dixit
mulier una: Animadverte, domine, ego et mulier haec
habitabamus in domo una, et peperi in domo, et contigit
die tertio postquam peperi, peperit etiam haec
mulier filium; et eramus in uno, et non erat quisquam
nobiscum praeter ambas nos in domo: et mortuus est
filius mulieris hujus per noctem, mox dormivit super
eum; et surrexit media nocte, et tulit filium meum
ab ascellis meis, et collocavit in sinu suo, et filium
suum mortuum in sinu meo; et surrexi mane dare lac
filio meo, et ille erat mortuus: consideravi eum mane,
et ecce non erat filius meus quem peperi. Et dixit
mulier illa alia: Non, sed filius meus est qui vivit,
filius autem tuus qui mortuus est. Et ipsa dixit:
Non, filius tuus est ille mortuus, et meus filius est
qui vivit. Et locutae sunt in conspectu Regis. Et dixit</hi> 
operam quis sit melior: atque utinam non daretis
<pb n="0092"/> <hi>eis Rex: Tu dicis, Hic est filius meus qui vivit, et
filius ejus mortuus est; et tu dicis, Non, sed filius
meus vivit, et filius ejus mortuus est. Et ait Rex:
Afferte mihi machaeram. Et obtulerunt ei machaeram
in conspectu Regis. Et dixit Rex: Dividite puerum
qui vivit, in duas partes, et date dimidium ejus huic,
et dimidium ejus huic. Et respondit mulier cujus erat
filius qui vivebat, et dixit ad Regem, quoniam conturbata
est vulva ejus super filio suo; et dixit: Animadvertite,
domine, date ei puerum, et nolite eum morte
afficere. Et haec dixit: Neque mihi, neque huic sit,
sed dividite illum. Et respondit Rex, et dixit ei
mulieri quae dixit, Date eum illi, et morte nolite eum
afficere; Quia haec est mater ejus 
 <note>(III Reg. III, 16, 27)</note>
          </hi>.
Prudentia quidem Regis divino munere concessa in
hoc judicio mirabilis eminet. Non enim decuit, aut
oportuit aliam judicare esse matrem pueri, nisi eam
quae illum iterum quodam modo concepit, cum
cognovit ablatum; et iterum parturivit, dum a falsa
matre defendit; et iterum peperit, dum non permisit
occidi. Verumtamen sicut solent divini veteres
Libri, non solum rei gestae fidem, sed etiam futurae
insinuare mysterium; consideranda est ista Scriptura,
utrum nobis in duabus istis mulieribus significatum
aliquid figuratumque demonstret.</p>
        </div3>
<div3>
          <head>2.</head>
          <p>
 <hi>Mulieres duae coram Salomone litigantes de filio,
Synagoga et Ecclesia. Sacramentorum vita, Christus.</hi> 
Et duae quidem feminae Synagoga et Ecclesia in prima
facie considerationis occurrunt: Synagoga enim filium
suum Christum ex Judaeis secundum carnem
natum occidisse convincitur dormiens, id est praesentis
vitae sequendo lucem, manifestationemque veritatis
in verbis Domini non intelligens: verum
etiam scriptum est, <hi>Surge, qui dormis, et exsurge a
mortuis, et illuminabit te Christus <note>(Ephes. V, 14)</note>
          </hi>. Quod
vero et duae et solae in una domo inhabitabant, non
absurde illud significat, quod praeter circumcisionem
et praeputium, nullum in hoc mundo religionis genus
inventum est: ut in persona unius mulieris unum
genus circumcisorum hominum constituas sub unius
Dei et cultu et lege comprehensum; in alterius vero
mulieris persona universam praeputiorum Gentilitatem
idolorum cultui deditam intelligas. Meretrices
autem ambae fuerunt: dicit enim Apostolus Judaeos
et Graecos omnes sub peccato esse <note>(Rom. III, 23)</note>.
Omnis enim anima quae deserta aeternitate veritatis,
terrenis sordibus delectatur, fornicatur a Domino. Et
de gentili quidem fornicatione veniens Ecclesia manifestum
est quod non occiderit Christum: sed quomodo
mater Christi etiam ipsa sit, cogitandum est.
Attende Evangelium, et audi Dominum dicentem, <hi>Qui fecerit voluntatem Patris mei, hic mater mea, et
frater, et soror est 
 <note>(Matth. XII, 50)</note>
          </hi>. Ubi ergo dormivit
haec, non ut somno praefocaret, sed tamen ut posset
ei mortuus supponi, et vivus auferri? An forte hoc
est, quod ipsum sacramentum circumcisionis, quod
apud Judaeos jam mortuum remanserat, quia totum
de illo carnaliter sentiebant: hoc ergo sacramentum
<pb n="0093"/>
circumcisionis, quod apud Judaeos non vivebat, qui
occiderant Christum, qui omnium sacramentorum
vita est; quoniam in illo vitaliter intelligitur, quod
apud Judaeos visibiliter celebratur: hoc itaque sacramentum
circumcisionis tanquam exanime corpus quidam
Judaei volebant persuadere Gentilibus, qui Christo
crediderant, sicut in Actibus Apostolorum scriptum
est, dicentes non posse eos esse salvos, nisi
fierent circumcisi <note>(Act. XV, 1)</note>? Persuadebant autem
hoc ignorantibus Legem, tanquam in tenebris noctis
filium mortuum supponentes. Nec tamen potuit aliquid
valere illa persuasio, nisi cum Ecclesiae Gentium
ex aliqua parte stultitiae somnus obrepsit. Quam videtur
quasi dormientem Apostolus excitare, clamans, <hi>O stulti Galatae, quis vos fascinavit?</hi> 
 et paulo post, <hi>Sic stulti estis,</hi> 
 inquit, <hi>ut cum spiritu coeperitis, nunc
carne consummemini <note>(Galat. III, 1, 3)</note>
          </hi>. Tanquam si diceret:
Sic stulti estis, ut cum prius habueritis spirituale
opus vivum, hoc amisso postea mortuum accipiatis
alienum. Ipse quippe Apostolus alibi dicit, <hi>Spiritus vita est propter justitiam;</hi> 
 et alibi, <hi>Sapere autem
secundum carnem, mors est <note>(Rom. VIII, 10, 6)</note>
          </hi>. His
autem atque hujusmodi vocibus illa mater evigilat;
et fit ei mane, cum verbo Dei, hoc est, cum Christo,
qui oriebatur, hoc est, loquebatur in Paulo, Legis
illuminatur obscuritas. Hanc enim illuminavit, cum
ait, <hi>Dicite mihi sub Lege volentes esse, Legem non audistis?
Scriptum est enim quia Abraham duos filios habuit;
unum de ancilla, et unum de libera: sed is qui
de ancilla, secundum carnem natus est; qui autem de
libera, per repromissionem; quae sunt in allegoria. Haec
enim sunt duo Testamenta; unum quidem a monte Sina,
in servitutem generans, quod est Agar. Sina enim mons
est in Arabia, quae conjuncta est huic, quae nunc est Jerusalem:
servit enim cum filiis suis. Quae autem sursum
est Jerusalem, libera est <note>(Galat. IV, 21-26)</note>
          </hi>. Non
ergo mirum, si propter mortua opera, ad eam quae
deorsum est, mortuus; et propter spiritualia, vivus
pertinet ad eam quae sursum est Jerusalem. Quia et
inferi deorsum sunt, quo pertinent mortui: superi
autem sursum, quo pertinent vivi. Hac illuminatione,
tanquam mane facto, intelligit Ecclesia gratiam spiritualem;
repellens a se carnale opus Legis, tanquam
mortuum alienum; et sibi vindicans vivam fidem,
quoniam justus ex fide vivit <note>(Rom. I, 17)</note>: quam in
Patris et Filii et Spiritus sancti nomine consecuta
est; et ideo tanquam triduanum filium certa cognoscit,
nec eum sibi eripi patitur.</p>
        </div3>
<div3>
          <head>3.</head>
          <p>
 <hi>Judaei gratiam christianam sibi debitam falso
jactantes.</hi> Nunc clamet illa suum esse Evangelium,
tanquam sibi debitum, et per se generatum. Nam hoc
dicebant Gentibus in ipsa contentione, qui ex Judaeis
carnaliter sentientes Christianos se dicere audebant.
Tanquam debitum enim justitiae suae dicebant venisse
Evangelium. Sed non erat eorum, quod spiritualiter
non noverant. Quod ergo Christiani vocabantur,
alieno nomine gloriantes, tanquam illa de filio quem
<pb n="0094"/>
non ipsa pepererat, etiam contendere audebant;
cum ipsi ex operibus Legis excluso intellectu spirituali
tanquam de corpore operis sui animam ejecerant,
et exstinguentes prophetiae spiritum vivum, ad
carnalia opera sine vita, hoc est, sine intellectu spirituali
remanserant; quae Gentibus etiam supponere
cupiebant, et ab eis tanquam vivum filium, nomen
auferre Christianum. Quos ita refellit Apostolus, ut
tanto minus ad eos pertinere dicat gratiam christianam,
quanto magis eam sibi tanquam debitam vindicant, et
quasi jure operum suam esse gloriantur. <hi>Ei enim qui
operatur,</hi> inquit, <hi>merces non imputatur secundum gratiam,
sed secundum debitum. Ei vero qui non operatur,
credenti autem in eum qui justificat impium, deputatur
fides ad justitiam <note>(Rom. IV, 4, 5)</note>
          </hi>. Et ideo illos etiam ab
eorum numero excludit, qui ex Judaeis recte crediderant,
et vivam spiritualemque gratiam retinebant.
Quas reliquias dicit populi Judaeorum salvas factas,
cum multitudo isset in perditionem? <hi>Sic ergo et in
hoc tempore,</hi> inquit, <hi>reliquiae per electionem gratiae
salvae factae sunt. Si autem gratia, jam non ex operibus:
alioquin gratia jam non est gratia <note>(Id. XI, 5, 6)</note>
          </hi>. Ut illi
excludantur a gratia, qui tanquam suum proprium, id
est, operibus suis debitum et datum Evangelii praemium
vindicant: quasi clamante Synagoga, <hi>Meus est
Filius.</hi> Sed mentiebatur; acceperat enim eum et
ipsa: sed super eum dormiens, id est, superbe sapiens
necaverat. Vigilabat autem jam ista mater, et
intelligebat, non meritis suis, quia meretrix erat,
sed gratia Dei sibi filium esse concessum, opus
videlicet evangelicae fidei, quod in sinu cordis nutrire
cupiebat. Itaque illa gloriam hominum quaerebat
in alieno filio: haec affectum dilectionis servabat in
suo.</p>
        </div3>
<div3>
          <head>4.</head>
          <p>
 <hi>Adversus hypocrisim sic certandum, ut caveatur
periculum schismatis.</hi> Illud autem inter ambas regale
judicium nihil aliud nos admonet, nisi ut pro veritate
certemus, et expellamus hypocrisim tanquam falsam
matrem, a spirituali Ecclesiae dono tanquam ab alieno
vivo filio; nec patiamur eam dominari concessae aliis gratiae,
quae suam custodire non potuit. Sed hoc faciamus
defendentes atque certantes non usque ad periculum
divisionis. Illa enim sententia judicis, cum jussit parvulum
dividi, non est unitatis praecisio, sed probatio
charitatis. Salomonis enim nomen, sicut Latini interpretantur,
Pacificum est. Rex vero pacificus non dilacerat
membra, quae unitate atque concordia vitalem
spiritum continent: sed minando invenit matrem
veram, et judicando separat falsam. Si ergo ad hujusmodi
tentationem ventum fuerit, ne unitas christianae
gratiae dividatur, docemur dicere, <hi>Date illi puerum,
tantum vivat.</hi> Non enim honorem matris, sed salutem
filii, quae mater vera est quaerit. Ubicumque
ille fuerit, plus eum possidebit sincera dilectio matris,
quam falsae usurpatio.</p>
        </div3>
<div3>
          <head>5.</head>
          <p>
 <hi>Altera duarum mulierum significatio.</hi> Item video
significare istas duas mulieres in una domo, duo genera
hominum in una Ecclesia: unum eorum in quibus
<pb n="0095"/>
vera charitas regnat, alterum eorum in quibus simulatio
dominatur. Ut ista duo omnino tanquam duas
mulieres intueamur, dilectionem et simulationem. Dilectionem
quippe simulatio fallaciter imitatur. Et ideo
istam cavet Apostolus, cum dicit: <hi>Dilectio sine simulatione <note>(Rom. XII, 9)</note>
          </hi>.
Quamvis enim habitent in una
domo quamdiu reticulum illud evangelicum in mari
est, simulque bonos et malos pisces, donec ad littus
perducatur, includit <note>(Matth. XIII, 47, 48)</note>; tamen sua
opera singulae faciunt. Meretrices autem fuerunt
ambae; quia omnes ex cupiditate saeculi convertuntur
ad gratiam Dei, nec de prioribus justitiae meritis vere
potest quisquam gloriari. Meretrix autem quod fornicatur,
ipsius est: quod habet filium, Dei est. Omnes
enim homines ab uno Deo creatore formantur. Nec
mirandum est, quod etiam in peccatis hominum Deus
bene operatur. Nam etiam de scelere Judae traditoris
Dominus noster salutem humani generis operatus est.
Sed hoc interest, quod de cujusque peccato cum aliquid
boni Deus fecerit, plerumque id nollet ille peccator:
non solum quia cum peccat, non eo peccat
animo, qua providentia Deus de peccato ejus operatur
justitiam (non enim hoc animo Judas tradidit Christum,
quo animo Christus se tradi passus est); sed
etiam quia peccati sui eventum, cum in aliquid melius,
quod ipse nollet, pervenire cognoverit, dolet potius
quam laetatur. Tanquam si venenum aliquis inimico
aegrotanti dare cupiens fallatur in specie medicamenti,
et aliud pro alio salutare aliquid offerat; fiat et aeger
sanus Dei beneficio, qui facinus inimici ejus convertere
voluit in salutem: quod tamen cum malus ille
cognoverit, de sanitate hominis, quae per manus ejus
gesta est, cruciatur. Si autem meretrix conceptum filium
libenter habeat, nec libidine, nec avaritia turpis
mercedis impulsa abortionis poculo de visceribus ejiciat
quod conceperat, ne peccanti fecunditas contradicat;
cupiditas illa, quae defluebat in plurimos, ad
unum Dei donum conversa, non jam cupiditas, sed
dilectio nominabitur. Meretricis ergo filius recte intelligitur
gratia peccatricis. Ex vetere autem turpitudine
novus homo natus indulgentia peccatorum
est.</p>
        </div3>
<div3>
          <head>6.</head>
          <p>
 <hi>Simulatores in Ecclesia bonis operariis posteriores.</hi> 
Dominus ergo et in ipso numero discipulorum,
quamvis ex peccatoribus omnes elegerit, priores tamen
elegit perseveraturos in dilectione, quam Judam
simulatorem. Non est quidem scriptum quo ordine
electus sit; sed tamen notum est ante illum electos
bonos; et non frustra ultimus numeratur <note>(Id. X, 1-4)</note>.
Et post Domini ascensionem omnibus qui erant uno
in loco Spiritus sanctus, secundum pollicitationem
Domini desuper missus, infusus est: a quibus coepit
Ecclesia, boni erant, et sine simulatione diligebant.
Postea ergo simulatio coepit operari in Ecclesia: et
ideo dilectio prior peperit. Triduo autem major est
fructus dilectionis, ut jam possit agnosci continentia,
et justitia, et exspectatio futurorum. Simulatio vero
<pb n="0096"/>
etsi pepererit, id est, etiamsi ad exiguum tempus
peccatorum remissione laetata fuerit, tanquam somno
saecularis cupiditatis oppressa, cum de spe coelestium
dejecta praemiorum in terrenam requiem gravato
corde reliditur, quasi dormiens effocat indulgentiam,
quam credendo meruerat. Tales autem homines
malunt justitiae nomine, quam veritate gaudere; bonumque
opus alienum per obscuras fallacias, quasi
per noctem vivum filium, mentiendo ad se transferre
conantur. Nec solum aliorum bona opera sibi usurpant,
sed aliis etiam objiciunt scelera sua, quasi
mortuum filium supponentes.</p>
        </div3>
<div3>
          <head>7.</head>
          <p>
 <hi>Simulatorum fraus in bonos operarios.</hi> Quando
autem simulationi tantum licebit, ut falso justitiae nomine,
nullo prohibente, glorietur, et spirituale vivum
opus, quod ipsa non genuit, et quod in se aliquando
genuerat, pondere crudelissimi soporis exstinxit, ad
fallacem jactantiam materni nominis applicet sibi, et
scelera sua bonis atque innocentibus objiciendo supponat?
Quando ergo simulatio ita regnabit, nisi cum
abundabit iniquitas, id est, tenebrae peccatorum quasi
caeca nocte praevalebunt; et <hi>refrigescet charitas multorum <note>(Matth. XXIV, 12)</note>
          </hi>,
id est, operis spiritualis tanquam
vivi pueri mater obdormiet? Tamen quia ita <hi>refrigescet charitas,</hi> 
 ut negligentius ferveat; non enim
dictum est, Penitus exstinguetur, ut omnino non sit:
sic dormivit haec mater, ut non occideret filium; sed
tamen fraudibus simulationis dederit locum. Sed expergefacta,
cum impietatem, quam ipsa non fecit, ab
eis qui faciunt sibi objici viderit, et spirituali opere
gratiae, quam custodivit, cernit simulationem audere
gloriari, se iniquitatis operatricem, simulationem vero
matrem boni operis nominari, pacifici Judicis implorat
auxilium. Nam Salomon Pacificus interpretatur. Quem
videmus duas protulisse sententias: primam tanquam
ignorantis; ultimam vero cum manifesta cognitione
judicantis. Certamen pietatis prima proponit; dat
praemium secunda victori: in prima probatur mater,
in ultima laetatur: in prima flens mittit semen suum,
in secunda cum exsultatione reportat manipulos suos <note>(Psal. CXXV, 6)</note>.
Quod pertinet ad duo tempora Ecclesiae,
quae Dominus Christus judex pacificus moderatur;
unum quod nunc est, alterum quod futurum est:
in isto probamur, in illo coronamur.</p>
        </div3>
<div3>
          <head>8.</head>
          <p>
 <hi>Honor proprius contemnatur ut Ecclesiae unitas
servetur.</hi> Sed nulla major est in Christi Ecclesia
probatio charitatis, quam cum etiam honor ipse, qui
apud homines videtur esse, contemnitur, ne membra
parvuli dividantur, et unitatis discidio christiana dilanietur
infirmitas. Dicit enim Apostolus tanquam
matrem se exhibuisse parvulis, in quibus bonum opus
<pb n="0097"/>
evangelicum fecerat; non ipse, sed gratia Dei cum illo.
Nam illa meretrix sua non poterat dicere nisi peccata:
donum autem fecunditatis ex Deo. Tanto autem amplius
diligitur gratia donantis, quanto supplicium debebatur.
Et bene de meretrice Dominus ait: <hi>Cui plurimum
dimittitur, plurimum diligit <note>(Luc. VII, 47)</note>
          </hi>. Dicit
ergo apostolus Paulus: <hi>Factus sum parvulus in medio
vestrum, tanquam si nutrix foveat filios suos <note>(I Thess. II,
7)</note>
          </hi>. Sed cum ad periculum ventum fuerit, quo parvulus
dividatur, cum sibi honorem falsum simulatio vindicat,
et scindere parata est unitatem; contemnat
mater honorem suum, dum filium videat integrum,
vivumque servet; ne forte cum debitum visceribus
suis honorem pertinacius vindicat, det locum simulationi
per machaeram schismatis infirma membra dividere.
Dicat ergo charitas mater, <hi>Date illi puerum.
Sive occasione, sive veritate Christus annuntietur <note>(Philipp.
I, 18)</note>
          </hi>. In Moyse charitas clamat, <hi>Domine, aut
ignosce illis, aut dele me de libro tuo <note>(Exod. XXXII, 31,
32)</note>
          </hi>. In Pharisaeis autem simulatio loquitur, <hi>Si dimiserimus
eum, veniunt Romani, et tollunt nobis gentem
et locum <note>(Joan. XI, 48)</note>
          </hi>. Non enim veritatem, sed nomen
volebant habere justitiae, et honorem debitum
justis per fallaciam tenere cupiebant. Tamen regnans
in eis simulatio cathedram Moysi sedere permissa
est, ut dici posset a Domino, <hi>Quae dicunt, facite; sed
quae faciunt, facere nolite <note>(Matth. XXIII, 3)</note>
          </hi>. Ut honorem
falsum habentes, veritate tamen Scripturarum
parvulos infirmosque nutrirent. Simulatio enim suum
habet scelus, quo novum hominem, quem per gratiam
donantis acceperat, pondere suae dormitionis exstinxit:
sed lac fidei quod habet, non est ejus. Quia etiam
necato parvulo, qui renascentem vitam significat, jam
in malis moribus simulatio constituta, retinet tamen
in memoria, tanquam in uberibus, verba fidei doctrinamque
christianam, quae omnibus ad Ecclesiam venientibus
traditur. Ex isto lacte poterat etiam falsa
mater verae tamen fidei succum sugenti parvulo infundere.
Inde secura est vera mater, cum etiam a
simulatoribus in Ecclesia parvulus ejus divinarum
Scripturarum catholicae fidei lacte nutritur, cum prohibita
divisione unitas salva est, et sententia judicis
ultima, qua ultimum Christi judicium figuratur, probata
charitas, quae propter salutem parvuli et unitatis
firmamentum etiam simulationi honorem cessit, ut
amorem tenens complexumque vitalis gratiae, sempiterno
piae matris praemio perfruatur.
</p>
        </div3>
      </div1>

<div1>
        <head>SERMO XI . <hi>De Elia et vidua Sareptana.</hi> </head>
<div3>
          <head>1.</head>
          <p>
 <hi>Opera pietatis nunc temporis exercenda.</hi> Dominus
Deus noster nolens aliquem nostrum perire, excolens
Ecclesiam suam velut agrum suum, quaerens fructum
de arboribus suis, antequam tempus securis adveniat,
<pb n="0098"/>
cum necesse erit infructuosas arbores amputare,
non cessat admonere, ut cum tempus est, et cum Dei
adjutorio in nostra potestate consistit, bona opera
faciamus. Cum enim transierit tempus bene operandi,
non restat nisi recipiendi. Nemo tibi dicturus est
post resurrectionem mortuorum in regno Dei, Frange
esurienti panem tuum; quia non invenies esurientem.
Nemo dicturus est, Vesti nudum, ubi omnium
tunica immortalitas erit. Nemo dicturus est,
Suscipe peregrinum <note>(Isai. LVIII, 7)</note>, ubi omnes in
patria sua vivent. Nam modo sumus inde peregrini.
Nemo dicet, Visita aegrum, ubi est sanitas sempiterna.
Nemo dicet, Sepeli mortuum, ubi mors moritur. Ista
omnia pietatis officia in vita aeterna necessaria non
erunt, ubi sola pax erit et laetitia sempiterna. In isto
autem tempore, ut noverimus quantum nobis commendat
Deus opera misericordiae, etiam ipsos sanctos
suos egere fecit; ut cum fiunt hic amici de mammona
iniquitatis, recipiant et ipsi amicos suos in aeterna
tabernacula <note>(Luc. XVI, 9)</note>: id est, ut cum servis Dei,
qui dum jugiter Deo vacant, aliquoties indigent, illi
qui habent mundi divitias, eleemosynam largiuntur,
quomodo eos participes faciunt in terrena substantia,
sic cum illis partem habere mereantur in vita
aeterna.</p>
        </div3>
<div3>
          <head>2.</head>
          <p>
 <hi>Elias ad pauperem viduam pascendus cur mittitur.
Mandare Deus quomodo intelligitur.</hi> Hoc dixi propter
lectionem Regnorum, quam primo audivimus. Numquid
Deus defecerat pascere servum suum Eliam?
Nonne illi, quia deerant homines, alites ministrabant?
Nonne illi panem afferebat corvus mane, et ad vesperam
carnes? Ostendit ergo Deus quia unde voluerit,
et quomodo voluerit, potest pascere servos suos: et
tamen ut posset eum religiosa vidua pascere, fecit
eum egere. Egestas animae sanctae in abundantiam
versa est animae religiosae. Non poterat Elias de misericordia
Dei dare sibi, quod lagunculae dedit? Videtis
nempe, et manifestum est, quod aliquando servi Dei
ideo non habent, ut probentur qui habent. Et tamen
illa vidua nihil habebat: quod illi reliquum erat,
finitum fuerat, et cum suis filiis moritura erat. Processit
ergo, ut faceret sibi panem, colligere duo ligna:
et tunc eam vidit Elias. Tunc eam homo Dei videbat,
quando illa duo ligna quaerebat. Mulier illa typum
gerebat Ecclesiae: et quia duo ligna crucem faciunt,
quaerebat moritura, unde semper esset victura. Adumbrato
ergo mysterio, Elias loquitur ad eam quod audivit:
narrat illa dispositionem suam, morituram se
dicit, cum consummaverit quod remansit. Ubi est ergo
quod Dominus dixerat Eliae, <hi>Vade in Sarepta Sidoniae;
ibi enim mandavi viduae, ut pascat te?</hi> Videtis quemadmodum
mandat Deus, non in aure, sed in corde.
<pb n="0099"/>
Numquid legimus quia missus est aliquis propheta
ad illam mulierem, et dictum est ei, Haec dicit Dominus,
Venturus est ad te esuriens servus meus, ex eo
quod habes ministra illi: inopiam noli timere; ego
supplebo quod dederis? Hoc ei dictum non legimus.
Nec hoc legimus, quod in somnis ad eam missus
fuerit angelus, et praenuntiaverit Eliam esurientem
esse venturum, et de illo pascendo aliquis mulierem
illam admonuerit. Sed mandat Deus miris modis, qui
in cogitationibus loquitur. Dicimus mandasse Deum
loquendo in corde, suggerendo quod opus erat, persuadendo
quod utile erat rationali animae viduae mulieris.
Sic etiam in Prophetis legimus, quod Dominus
mandaverit vermi, ut rederet radicem cucurbitae <hi>(Jonae
IV, 7)</hi>. Quid est, Mandavit, nisi, Cor praeparavit? Inspiratione
itaque Domini, vidua illa mulier cor praeparatum
habebat ad obediendum. Talis venerat, talis
cum Elia loquebatur. Qui erat in Elia ut praeciperet,
ipse erat in vidua ut obediret. <hi>Vade,</hi> inquit, <hi>mihi
prius fac de egestate tua;</hi> non deficient divitiae tuae.
Patrimonium enim viduae, modicum erat farinae et
modicum olei: hoc modicum non defecit. Quis habet
talem villam? Libenter vidua servum Dei esurientem
pascebat, quia patrimonium ejus in clavo pendebat.
Quid felicius hac paupertate? Si hic talia recipit,
qualia in fine sperabit?</p>
        </div3>
<div3>
          <head>3.</head>
          <p>
 <hi>Bonorum operum merces non isto tempore speranda.</hi> 
Ideo hoc dixi, ut seminationis nostrae mercedem, non
isto tempore quo seminamus speremus. Hic enim
bonorum operum messem cum labore serimus, sed
in futuro fructus illius cum gaudio colligemus; secundum
illud quod scriptum est, <hi>Euntes ibant et flebant,
mittentes semina sua; venientes autem venient cum exsultatione,
portantes manipulos suos <note>(Psal. CXXV, 6)</note>
          </hi>.
Illud enim pro signo factum est, non pro dono. Nam
si vidua illa quod pavit hominem Dei, hic recepit,
non est magnum quod seminavit; quia non magnam
segetem messuit. Temporale est quod accepit, non
deficientem farinam, nec diminutum oleum, quousque
daret Deus pluviam super terram <note>(III Reg. XVII)</note>. Ac
sic tunc magis coepit egere, quando dignatus est Deus
pluere: tunc enim laboratura erat, exspectatura agri
fructus et collectura. Quando autem non pluebat,
victus ejus de facili veniebat. Signum hoc ipsum
quod Deus illi ad paucos dies praestiterat, signum erat
futurae vitae, ubi merces nostra deficere nescit. Farina
nostra Deus erit. Quomodo illa per illos dies non
defecerunt, sic ille non deficiet in aeternum. Talem
mercedem speremus, quando bona facimus: ne forte
aliquis vestrum tentetur tali cogitatione, ut dicat,
Pascam aliquem servum Dei esurientem, ut lagena
mea non deficiat, et in cupa mea semper vinum
inveniam. Noli hoc hic quaerere. Semina securus,
messis tua serius veniet, tardius veniet: sed cum
venerit, finem non habebit.
</p>
        </div3>
      </div1>

<div1>
        <head>SERMO XII . <hi>De eo quod scriptum est in Job, cap.</hi> I, 6, Et ecce venerunt Angeli in conspectum Dei, et diabolus in medio eorum, <hi>etc., et de eo quod in Evangelio dicitur, Matth.</hi> V, 8, Beati qui puro sunt corde. quoniam ipsi Deum videbunt: <hi>contra Manichaeos</hi>.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0100"/> <hi>Manichaeorum in librum Job
calumnia.</hi> In divinis et sanctis veteribus Libris fraudulentissima
fallacia Manichaeos insidiari, jam vestrae
prudentiae, dilectissimi fratres, satis probatum esse
confidimus. Offerimus tamen adhuc eorum dolos inspiciendos
obtutibus cordis vestri: ut non solum eos,
quantum ad vos pertinet, evitetis, sed etiam ut alios
infirmos et divinarum lectionum rudes, ut quisque
vestrum potest, evitare atque contemnere doceatis.
Apud Job scriptum est, inquiunt, <hi>Ecce venerunt Angeli
in conspectum Dei, et diabolus in medio eorum. Et Deus
ait diabolo: Unde venis? Qui respondens dixit: Circuiens
totum orbem adveni huc.</hi> Hic, inquiunt, demonstratur
diabolum non solum vidisse Deum, sed etiam
locutum esse cum eo. In Evangelio autem dicit, <hi>Beati
qui puro sunt corde, quoniam ipsi Deum videbunt;</hi> et
iterum dicit, <hi>Ego sum janua; nemo potest venire
ad Patrem, nisi per me <note>(Joan. X, 7, et XIV, 6)</note>
            </hi>. Deinde
adjungunt ratiocinationem, dicentes: Si igitur hi soli
qui sunt puro corde vident Deum, quonam modo sordidissimo
et immundissimo corde diabolus potuit
videre Deum? aut qualiter per januam, hoc est, per
Christum ingreditur? Iterum Apostolus, inquiunt,
testatur et confirmat, dicens quod neque Principes,
neque Potestates, neque Virtutes Deum cognoverunt.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Calumniosa objectio Adimanti ex
Apostolo. Principes hujus saeculi. Saeculum peccatores.
Diabolus princeps peccati.</hi> Calumnia quidem illorum
his omnino verbis hucusque proponitur, et revera
quaestio est prudenti discutienda christiano. Sed
eam calumniam proponentium animus facit, ut similiter
imperitos ad sibi credendum a saluberrima Scripturarum
auctoritate detorqueant. Sed primo ab istis
vellem quaerere, ubi Adimantus apud Apostolum legerit;
nam talium calumniarum iste conscriptor est: 
vellem ergo diceret ubi legerit testantem Apostolum
et confirmantem, ut dicit, quod neque Principes,
neque Potestates, neque Virtutes Deum cognoverunt;
cum Dominus etiam hominum in se credentium
dicat Angelos quotidie videre faciem Patris <note>(Matth. XVIII, 10)</note>.
Nisi forte illud quod Paulus apostolus
ait: <hi>Sapientiam loquimur inter perfectos, sapientiam
autem non hujus saeculi, neque principum hujus
saeculi, qui evacuantur: sed loquimur Dei sapientiam
in mysterio, quae abscondita est, quam praefinivit Deus ante
saecula in gloriam nostram, quam nemo principum hujus
<pb n="0101"/>
saeculi cognovit. Si enim cognovissent, nunquam
Dominum gloriae crucifixissent <note>(I Cor. II, 6-8)</note>
            </hi>? Si
istum locum iste conscribere cogitabat, cur addidit
Potestates et Virtutes, quod non ibi dictum est; et
detraxit <hi>hujus saeculi,</hi> quod dictum est? Sed utinam
hoc, errore potius, quam malitia fecerit. Verumtamen
etiamsi hoc modo dixisset Apostolus, numquid
propterea diabolus vocem Dei audire non potuit?
Scriptum est enim quod in conspectum Dei venerit:
non scriptum est quod Deum ipse conspexerit. Principes
enim hujus saeculi aut superbi homines intelliguntur,
et vana pompa jactationis elati; aut ipse diabolus
et angeli ejus. Nam principem vel magistratum
hujus saeculi eum Dominus apertissime appellat <note>(Joan.
XII, 31)</note>: quia saeculi hujus nomine peccatores intelliguntur,
quorum spes nulla est, nisi in hoc saeculo.
Sicut enim dicitur mala domus, cum significantur
habitatores ejus: sic malum hoc saeculum dicimus,
cum eos significamus qui corde hoc saeculum inhabitant,
hoc est, quorum conversatio non est in coelis. <hi>Nostra</hi> 
 enim, dicit Apostolus, <hi>conversatio in coelis est <note>(Philipp. III, 20)</note>
            </hi>.
Diabolo autem serviunt cuncta peccata,
qui libero arbitrio princeps voluit esse peccati;
propterea princeps hujus saeculi dicitur. Quam regulam
intelligentiae moneo cordibus vestris infigatis:
adjuvabit per hanc Dominus ad multa Scripturarum
discutienda atque solvenda, de quibus illi laqueos
nectunt erroris sui.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Quomodo diabolus venerit in conspectum
Dei.</hi> Cum ergo scriptum non sit quod diabolus
viderit Deum, sed tantum quod venerit cum Angelis
in conspectum Domini, vocemque ejus audierit;
cur isti miseri de visione Dei calumniari Scripturis, et
imperitos pervertere student? Quapropter haec eorum
propositio brevissima responsione superatur. Quantalibet
enim loquacitate perquirant, quomodo viderit diabolus
Deum; respondemus, Non vidit diabolus Deum.
Dicent: Quomodo ergo cum eo locutus est? Hic vero
non a nobis, sed a caecis hominibus convincenda est
caecitas cordis ipsorum. Hi enim qui carnalibus oculis
caeci sunt, quotidie loqui possunt cum his quos videre
non possunt. Quomodo ergo venit, inquiunt, in conspectum
ejus? Quomodo caecus in conspectum videntis,
quem ipse non conspicit. Et istae quidem similitudines,
dilectissimi fratres, ideo dictae sint, ut hominum
carnalium refellatur improbitas; ut si fieri potest,
hoc modo repulsi, ad discendi mansuetudinem impia
corda convertant. Numquid enim Deus continetur
loco, quem praesentem habet omnis angelica et humana
conscientia, non solum bonorum, sed etiam
malorum? Verum hoc interest, quod bonis conscientiis
adest ut pater, malis ut judex: quomodo scriptum
est, <hi>Dominus interrogat justum et impium <note>(Psal. X, 6)</note>
            </hi>.
Item scriptum est, <hi>In cogitationibus impii interrogatio
erit <note>(Sap. I, 9)</note>
            </hi>. Nec vehementius in auribus corporis
Deus, quam in secreto cogitationis interrogat, ubi
solus audit, solus auditur. Nonne etiam mali homines,
<pb n="0102"/>
si quando verum loquuntur et non eis creditur, jurant
et dicunt, Testis est Deus, et verissime dicunt?
Ubi, quaeso, testis est? In lingua, an in corde? in
sono vocis, an in silentio conscientiae? Unde autem
plerumque stomachantur, quia sibi non creditur, cum
verum se dicere noverint, nisi quia cor suum nobis
aperire non possunt, ubi testis est Deus?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Variis modis loquitur nobis Deus.</hi> 
Multi autem modi sunt, quibus nobiscum loquitur
Deus. Loquitur aliquando per aliquod instrumentum,
sicut per codicem divinarum Scripturarum: loquitur
per aliquod elementum mundi, sicut per stellam Magis
locutus est <note>(Matth. II, 2)</note>. Quid est enim locutio,
nisi significatio voluntatis? Loquitur per sortem, sicut
de Matthia in locum Judae ordinando locutus est <note>(Act.
I, 26)</note>: loquitur per animam humanam, sicut per prophetam:
loquitur per angelum, sicut Patriarcharum
et Prophetarum et Apostolorum quibusdam locutum
esse accipimus: loquitur per aliquam vocalem sonantemque
creaturam, sicut de coelo voces factas, cum
oculis nullus videretur, legimus et tenemus. Ipsi denique
homini, non extrinsecus per aures ejus aut
oculos, sed intus in animo non uno modo Deus loquitur:
sed aut in somnis, sicut Laban Syro, ne Jacob
servum ejus in aliquo laederet <note>(Gen. XXXI, 24)</note>, et
Pharaoni de septem annis opulentis totidemque sterilibus
demonstratum est <note>(Id. XLI, 1-32)</note>; aut spiritu
hominis assumpto, quam Graeci ecstasim vocant, sicut
oranti Petro vas plenum similitudinibus crediturarum
Gentium visum est submissum esse de coelo; aut in
ipsa mente, cum quisque majestatem vel voluntatem
intelligit, sicut ipse Petrus ex illa ipsa visione, quid
se agere vellet Dominus, apud se ipsum cogitando
cognovit. Non enim hoc quisquam potest, nisi apud
se intus sonante quodam tacito clamore veritatis
agnoscere. Loquitur etiam Deus in bonorum malorumque
conscientia. Nam et approbare quod bene
facit, et improbare quod peccat, nemo recte potest,
nisi ad eadem illa in silentio cordis vel laudante vel
clamante voce veritatis. Veritas autem Deus est:
quae cum tam multis modis loquatur hominibus et
bonis et malis (quanquam non omnes, quibus tot
modis loquitur, possint quoque ejus substantiam naturamque
conspicere), quis hominum potest conjiciendo
aut cogitando colligere, quot et quibus modis
eadem veritas loquatur Angelis, sive bonis, qui ejus
ineffabili specie et pulchritudine per mirabilem charitatem
contemplando perfruuntur; sive malis, qui
depravati per superbiam suam, et ab ipsa veritate in
inferioribus ordinati, possunt quibusdam latentibus
modis vocem ejus audire, quamvis faciem videre non
digni sint?
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Diabolus potuit audire vocem Dei.</hi> 
Quapropter, dilectissimi fratres, fideles Dei, et
Catholicae matris germanissimi filii, nemo vos decipiat
venenatis cibis, etiamsi adhuc estis lacte nutriendi:
perseveranter nunc ambulate per fidem veritatis; ut
<pb n="0103"/>
certo et opportuno tempore ad speciem veritatis ejusdem
venire possitis. Sicut enim Apostolus dicit, <hi>hic
manentes corpore, peregrinamur a Domino; per fidem
enim ambulamus, non per speciem <note>(II Cor. V, 6, 7)</note>
            </hi>.
Ad speciem autem visionis Patris, fides christiana
perducit. Unde Dominus dicit: <hi>Nemo venit ad Patrem,
nisi per me <note>(Joan. XIV, 6)</note>
            </hi>. Sine causa ergo isti quaerunt,
quomodo diabolus ad Deum potuit venire per
Christum. Diabolus enim ad illam contemplationis
beatitudinem non potest pervenire, quo eos qui puro
sunt corde fides christiana perducit. Nec ideo tamen
diabolus vocem Dei loquentis audire non potuit; sicut
multi homines etiam qui non crediderunt Christo,
potuerunt vocem audire de coelo dicentis Dei, <hi>Et
clarificavi et clarificabo:</hi> cum Dominus dixisset, <hi>Pater,
clarifica Filium tuum <note>(Id. XII, 28, 27)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>In conspectum Dei venisse diabolum,
quid sit.</hi> Quod autem scriptum est, diabolum
venisse in conspectum Dei; non ideo scriptum est,
quia quisquam potest aliquando conspectum Dei fugere,
cujus oculis cuncta subjecta sunt, et cui cordis
cujuslibet profunditas patet: sed quia in secreto creaturae
acta sunt, quae Scriptura narravit, propterea
scriptum est, <hi>Et ecce venerunt Angeli in conspectum
Dei;</hi> quamvis a conspectu Dei nunquam recedant.
Quocumque enim mittuntur, ibi quoque praesto est
conspectus Dei. Sed illic proprie conspectus Dei dicitur,
quo humanus non potest penetrare conspectus;
sicut sunt secreta conscientiae. Propterea cum redarguimus
mentientem, non eum dicimus in conspectu
Dei locutum; quia non hoc locutus est, quod in animo
ejus conspicit Deus, quo conspectum dirigere non
potest homo. Quia ergo haec tam latenter gesta sunt,
ut indicari hominibus per Scripturas sanctas, nisi
Sancto Spiritu revelante, non possent, in conspectum
Dei ventum esse, atque ibi gesta esse narrantur.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Quomodo diabolus fuit in medio
Angelorum.</hi> Quod autem diabolus in medio Angelorum
fuit, si bonos Angelos intelligis, sic in medio
eorum intellige diabolum, sicut reus in medio apparitorum
judici audiendus assistit Non enim Scriptura
declarat quales illi Angeli fuerint. Si autem in medio
angelorum malorum, quid mirum est, principem ac
ducem turba ministrorum suorum esse circumdatum?
Si autem <hi>in conspectum Dei</hi> quod dictum est, sic accipias,
ut illi in conspectum Dei veniant, qui non
solum conspiciuntur ab eo, sed etiam conspiciunt
eum; sic intelligendum est in medio eorum fuisse
diabolum, ut tamen Deum, quem ipsi videbant, ille
non viderit; ut etiam per aliquem sanctorum Angelorum
Deus diabolo sit locutus. Nec tamen in libro
scriptum est, nisi <hi>Dixit Deus.</hi> Sicut etiam in negotiis
publicis, quanquam pleraque per praeconem judex
loquatur, judicis tamen nomen, cum Gesta scribuntur,
non etiam praeconis inseritur. Sicut autem aliquis
homo visione prophetica indignus, potest tamen in medio
Prophetarum stare, ut tantum audiat quod per eos
dicit Dominus, nec tamen videat quod illi vident: sic
potuit et diabolus esse in medio sanctorum Angelorum
<pb n="0104"/>
Deum videntium, per quos audiret vocem Dei,
quem videre ipse non posset.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Manichaei ex ipsa eorum doctrina
refutati.</hi> Et machinamenta quidem Manichaeorum,
quantum ad hanc quaestionem pertinet, multis modis
soluta esse perspicitis, ut non jam putetis, charissimi
fratres, vere diabolum sic locutum esse cum
Deo, ut etiam faciem veritatis, quam pura corda
conspiciunt, videre potuerit; aut ad illam contemplationem
beatitudinis venerit, quo nemo nisi per Dominum
Jesum Christum venire permittitur. Sed tamen
multum admiror hominum istorum impudentiam,
qui de visione substantiae divinae calumniari nobis volunt,
et id quod scriptum non est de Scripturis nostris
mentiuntur, quod Deum diabolus viderit; et
tantam hinc invidiam conflare conantur, ut quisquis
exhorruerit, et indignum esse judicaverit ut diabolus
viderit Deum, penitus a divinarum Scripturarum auctoritate,
suspiciosa ignorantia non intelligens quod
scriptum est, avertatur: cum ipsi Dominum nostrum
Jesum Christum Deum esse non negent, et sine assumptione
humani corporis eum hominibus apparuisse
confingant.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Manichaei Christum diabolo visum
non negant. Angeli per verum corpus assumptum
apparent.</hi> --Quando ergo diabolus tentare ausus
est Dominum <note>(Matth. IV, 1-11)</note>, cum eum videret,
quid videbat? Si corpus ejus videbat, habebat
ergo Dominus corpus, quod nolunt perditi confiteri.
Si autem corpus non habebat, ipsa divina substantia
diaboli oculis subjacebat: quam non vident,
nisi qui puro sunt corde, sicut ex Evangelio nobis
ipsi commemorant. O importuna caecitas haereticorum!
Cur Scripturas nostras, quod Deum diabolus
viderit, mendaciter arguis; et negando corpus Christi,
divinam ejus substantiam diaboli oculis publicare
velle convinceris? An forte, sicut dicere solent, ita
non habebat corpus humanum, ut se tamen quasi habere
monstraret? Quis ergo verius et rectius sentit,
insani, qui credit Deum locutum esse cum diabolo,
an qui credit Deum non solum cum diabolo locutum,
sed etiam diabolo esse mentitum? Quosdam enim angelos
humanis oculis apparuisse, Scriptura commemorat:
sed utique potestati eorum corpoream creaturam
ita Dominus subdidit, ut illis eam pro voluntate
coaptaret. Unde et illi, quamvis non nati ex femina,
verum tamen corpus habuerunt, quod ex qualibet
specie in quamlibet speciem pro sui ministerii atque
officii ratione converterent; ex vera tamen in veram.
Non enim et ipse Dominus cum aquam convertit
in vinum, aut aquam falsam, aut vinum falsum fuisse
possumus dicere.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Christus diabolo quomodo apparebat.</hi> --Omne
itaque corpus, cujus est natura et ordo
mutabilis, ad nutum omnipotentissimi Conditoris,
in quascumque species fuerit commutatum, a veritate
tamen in suo genere non recedit: quoniam quacumque
varietate mutetur, et corpus tamen et verum
<pb n="0105"/>
corpus esse non desinit. Sed cum isti omnem naturam
corpoream, non ab omnipotente conditore Deo,
sed a tenebrarum gente, nescio qua, esse confingant;
quaerimus ab eis, Dominus noster Jesus Christus unde
corpus assumpserit. Si enim nullum corpus eum assumpsisse
dicunt, quid erat illud quod humanis atque
corporeis oculis apparebat? Aut enim mendacium
phantasmatis erat, quod exsecrabile est credere: aut
si ipsam divinam substantiam suam nulla corporis
assumptione humanis oculis eum demonstrasse contendunt,
et hanc etiam diabolus vidit; ubi est quod in
ista quaestione calumniosa voce proclamant, <hi>Beati qui
puro sunt corde quoniam ipsi Deum videbunt?</hi> Quod si
forte dicunt, divinam et propriam substantiam Domini
non talem esse apud Patrem, qualem se in terris
voluit nullo assumpto corpore ostendere; quid
aliud etiam, nisi locis et temporibus esse mutabilem,
miseri crediderunt? Non enim legere volunt, aut intelligere
facile possunt quod per prophetam dicitur, <hi>Mutabis ea, et mutabuntur; tu autem idem ipse es, et
anni tui non deficient 
 <note>(Psal. CI, 27, 28)</note>
            </hi>: et quod in divinae
Sapientiae litteris de ipsa Sapientia scriptum est, <hi>In se ipsa manens, innovat omnia 
 <note>(Sap. VII, 27)</note>
            </hi>.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Urgentur Manichaei, quod sol quem
Deum putant, a malis videatur.</hi> Secundum illorum autem
sensum, si quis eis dicat, Quid ergo miramini, si et
Deus mutavit speciem divinitatis suae, ut posset eum
qui corde sordidissimo est diabolus, intueri, sicut
de Christo Deo vobis videtur? quid responsuri sint
nescio. Quia et nunquam dicere ausi sunt, Patrem
et Filium nisi unius esse substantiae: et si alterius
esse substantiae Filium dicerent, posset eis responderi,
Unde igitur scitis, utrum cum Patre an cum
Filio locutum esse diabolum, vetus illa Scriptura
commemorat? Deinde quaerimus, Solem istum videt
diabolus, an non videt? Si videt, quomodo ergo sol
Deus est, quem diabolus videt? Si non videt, mali
tamen eum homines vident; quomodo ergo Deus est,
quem vident qui non puro sunt corde? Aut si ut videri
posset, etiam ipse mutatus est, et non hoc est quod
videtur; quid si ergo vos aliud ostenditis, et aliud
estis, ut imitari etiam solem, non tantum adorare
possitis? Et tamen si eos interroges, utrum commutabilis
aut incommutabilis sit divina substantia, non
possunt nisi incommutabilem dicere, non ducti ratione,
sed pudore confusi. Restat ergo ut cogantur
fateri, Dominum nostrum Jesum Christum aliunde assumpsisse
corpus, ut humanis oculis appareret. Quod
si fatentur, quaero unde assumpserit. Si de hoc
mundo dicunt, quaero ipsius mundi unde sit corpus.
Continuo mihi, De tenebrarum gente, respondent.
O mira dementia! Cur ergo, miseri, in corpore
Salvatoris timetis uterum virginis, et gentem daemonum
non timetis?
</p>
          </div3>
        </div2>

<div2>
          <head>CAPUT XII.</head>
<div3>
            <head>12.</head>
            <p>
 <hi>Christus cur ex femina natus.
Filius Dei non est mutatus per incarnationem.</hi> Nos
quidem universam naturam corporis ab omnipotente
conditore Deo esse profitemur: et propterea undecumque
<pb n="0106"/>
Dominus noster assumeret corpus, de sua
creatura utique assumeret: sed ex femina maluit humilis,
qui ad liberandum perditam creaturam venerat,
quae per feminam lapsa est. Unde utrumque sexum
volens in spem renovationis et reparationis adducere,
virilem in quo nasceretur, femineum per
quem nasceretur, elegit. Vos autem qui exhorrescitis
casta virginis viscera, eligite, obsecro, unde Dominus
corpus assumeret. Dicitis omne corpus gentis
tenebrarum esse substantiam. Eligite ergo, ut dixi,
unde corpus Filius Dei deberet assumere. An perdidistis
respondendi lucem, quia tenebrae vobis quocumque
oculos converteritis, occurrunt? Sed caro
mortalis, inquiunt, videtur immundior. Recitate eis
Apostolum, <hi>Omnia munda mundis:</hi> et recitate in eos
Apostolum, <hi>Immundis autem et infidelibus, nihil est
mundum; sed polluta sunt eorum et mens et conscientia <note>(Tit. I, 15)</note>
            </hi>.
Si autem non dicunt, Immundior; sed,
Infirmior: consentimus plane; et ideo Christus est
nostra firmitas, quia eum nostra non mutavit infirmitas.
Hic agnosco prophetae illam vocem, <hi>Mutabis ea, et
mutabuntur; tu autem idem ipse es, et anni tui non deficient.</hi> 
Non solum enim non eum mutavit in deterius
infirmitas carnis, sed ab eo in melius ipsa mutata
est. Sol iste corporeus, quem corpus non esse arbitrantur
(usque adeo nec quid sit corpus, intelligunt,
qui de spiritualibus disputationibus se fallaciter jactant):
sol ergo iste corporeus, tantum quia coeleste
corpus est, illuminat terram, nec ab ea ipse obscuratur;
siccat aquam, nec inde humectatur; solvit
glaciem, nec inde frigescit; durat limum, nec inde
mollescit. Et Dominus noster Jesus Christus Verbum
Patris, per quod facta sunt omnia virtus et sapientia
Dei, ubique praesens, ubique secretus, ubique totus,
nusquam inclusus, pertendens a fine usque ad finem
fortiter, et disponens omnia suaviter, timent
infelices, ne non potuerit sic hominem assumere, ut
vivificaret mortalia, nec ab eis mortificaretur; sanctificaret
carnem, nec inde pollueretur; dissolveret mortem,
nec inde ligaretur; mutaret in se hominem, nec
in hominem mutaretur? Aliud ex alio disputare, propter
quorumdam titubationem, et periculosam infirmitatem
fidei, compulsi sumus. Quod autem attinet
ad propositam quaestionem, quanquam illa Scriptura
(de qua insidiari quam illuminari maluerant) Deum a
diabolo visum esse non probet; videant tamen ipsi
quomodo gens tenebrarum divinam substantiam videre
potuerit, quando ante pugnam, qua bonum et
malum dicunt esse commixtum, nullum adhuc corpus
divina substantia, ut ab hoste suo videri posset,
assumpserat. Ex quo cognoscant, frustra se catholicae
fidei firmamenta velle subvertere, cum suas fabulas
ruinosas qualibuscumque responsionum destinis
fulciri non possint.
</p>
          </div3>
        </div2>
      </div1>

<div1>
        <head>SERMO XIII . <hi>De eo quod scriptum est in Psalmo</hi> II, 10, Erudimini, omnes qui judicatis terram. Habitus ad Mensam sancti Cypriani, VI cal. jun.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0107"/> <hi>Terram judicare quid.--Erudimini,
omnes qui judicatis terram.</hi> Terram
judicare, est corpus domare. Audiamus Apostolum
judicantem terram: <hi>Non sic pugno,</hi> inquit, <hi>tanquam
aerem caedens; sed castigo corpus meum et in servitutem
redigo, ne forte aliis praedicans ipse reprobus efficiar <note>(I Cor. IX, 26 et 27)</note>
            </hi>.
Audi ergo, terra, judicantem terram;
et judica terram, ne sis terra. Si enim terram
judicaveris, coelum eris, et in te factam gloriam Domini
enarrabis. Coeli enim enarrant gloriam Dei <note>(Psal. XVIII, 2)</note>.
Si autem terram non judicaveris,
terra eris. Si autem terra fueris, ad eum pertinebis
cui dictum est, <hi>Terram manducabis <note>(Gen. III, 14)</note>
            </hi>.
Audiant ergo judices terrae: corpus castigent, libidines
frenent, ament sapientiam, vincant concupiscentiam:
et ut hoc faciant, erudiantur.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Praesumens de propriis viribus, perit
de via justa. Fidendum in Dominum. Inordinate humilis.</hi> 
Haec est autem summa eruditionis: <hi>Servite
Domino in timore, et exsultate ei cum tremore.</hi> Exsulta
ei, non tibi: ei a quo es quod es, et quod homo es.
et quod justus es; si tamen jam justus es. Si autem
putaveris quod ab illo quidem homo es, a te autem
justus es; non servis Domino in timore, nec exsultas
ei in tremore, sed tibi in praesumptione. Et quid tibi
fiet, nisi quod sequitur? <hi>Ne quando irascatur Dominus,
et pereatis,</hi> inquit, <hi>de via justa.</hi> Non enim ait, Ne
quando irascatur Dominus, et non intretis in viam justam;
sed, <hi>pereatis de via justa.</hi> Jam enim videris tibi
justus non rapiendo alienum, non adulterando, non
homicidium faciendo, non falsum testimonium adversus
proximum dicendo, patrem et matrem honorando,
unum Deum colendo, idolis et daemoniis non serviendo:
de hac via peribis, si tibi ista praesumpseris,
si tibi ista a te ipso esse putaveris. Infideles enim non
intrant in viam justam, superbi pereunt de via justa.
Quid enim ait? <hi>Erudimini, omnes qui judicatis terram.</hi> 
Et ne forte vires et potentiam, qua judicatis terram,
vobis tribuatis, et a vobis ipsis eam vobis esse credatis;
nolite sic: <hi>Servite Domino in timore; exsultate,</hi> 
non vobis in praesumptione, sed <hi>ei in tremore. Ne quando
irascatur Dominus, et pereatis de via justa, cum exarserit
cito ira ejus.</hi> Quid ergo faciendum est, ne pereamus
de via justa? <hi>Beati omnes qui confidunt in eum <note>(Psal. XI, 10-13)</note>
            </hi>.
Si beati qui confidunt in eum;
miseri qui confidunt in se. <hi>Maledictus</hi> enim <hi>omnis
homo qui spem suam ponit in homine <note>(Jerem. XVII, 5)</note>
            </hi>.
Ergo nec in te, quia et tu homo es. Si enim spem tuam
posueris in alio homine, inordinate humilis eris: si autem
spem tuam posueris in te, periculose superbis.
Quid autem interest? Utrumque perniciosum: nihil
<pb n="0108"/>
horum eligendum. Inordinate humilis non levatur:
periculose superbus praecipitatur.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Voluntas bona a Deo data, a Deo
excitata.</hi> Denique ut noverit Sanctitas vestra, propter
istum sensum redarguendum et consumendum,
quod in se quisque confidit, dicta esse ista verba, <hi>Servite Domino in timore, et exsultate ei cum tremore;</hi> 
Apostolum audite haec ipsa verba dicentem, et sententiam
cur dicta sint, explanantem. Ecce Apostoli
verba sunt: <hi>Cum timore et tremore vestram ipsorum salutem
operamini.</hi> Quare ergo cum timore et tremore
meam salutem operor, cum sit in potestate mea operari
salutem meam? Vis audire quare cum timore et
tremore? <hi>Deus est enim qui operatur in vobis.</hi> Ideo
cum timore et tremore: quia quod impetrat humilis,
amittit superbus. Si ergo Deus est qui operatur in nobis,
quare dictum est, <hi>Vestram ipsorum salutem operamini?</hi> 
Quia sic in nobis operatur, ut et nos operemur: <hi>Adjutor meus esto 
 <note>(Psal. XXVI, 9)</note>
            </hi>. Designat et
se operatorem, qui invocat adjutorem. Sed voluntas,
inquit, bona, mea est. Fateor, tua. Sed et ipsa a quo data,
a quo excitata? Noli me ipsum audire: Apostolum
interroga. <hi>Deus est enim,</hi> inquit, <hi>qui operatur in vobis et
velle et operari pro bona voluntate <note>(Philipp. II, 12,
13)</note>
            </hi>. Quid est ergo quod tibi arrogabas? Quid est
quod superbus ibas, et peribas? Redi ad cor tuum,
inveni te malum; et ut sis bonus, invoca bonum. Non
enim in te placet Deo, nisi quod habes ex Deo: quod
autem habes ex te, displicet Deo. Si bona tua cogitas,
quid habes quod non accepisti? Si autem accepisti,
quid gloriaris, quasi non acceperis <note>(I Cor. IV, 7)</note>? Solus
est ille qui non novit nisi dare. Non habet datorem,
qui non habet meliorem. Quo tu si inferior es, imo
quia inferior es, gratulare quod ad ejus imaginem
factus es; ut in illo inveniaris, qui in te peristi. Non
enim potuisti in te, nisi perdere te; nec scis invenire
te, nisi ille qui fecit te, quaerat te.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Ad judices. De muliere adultera.</hi> 
Alloquamur tamen et eos qui secundum istam visibilem
et popularem intelligentiam judicant terram. Judicant
enim terram reges, duces, principes, judices:
unusquisque pro munere quod accepit in terra, judicat
terram. Quid est autem quod dicitur, Judicat terram,
nisi, Judicat homines qui sunt in terra? Nam si
terram proprie non accipias, nisi quam calcas; agricolis
ergo dictum est, <hi>Qui judicatis terram.</hi> Porro autem
si reges judicant terram, et quisquis sub regibus
potestatem accepit a regibus; erudiantur et ipsi: quia
terra judicat terram; et timere debet eum qui est in
coelo terra judicans terram. Parem quippe suum judicat,
homo hominem, mortalis mortalem, peccator
peccatorem. Si enim procedat in medium dominica illa
sententia, <hi>Qui sine peccato est, prior in illam lapidem
mittat;</hi> nonne omnis judicans terram terrae motum
patitur? Evangelicum capitulum recolamus. Pharisaei
tentantes Dominum, adduxerunt ante eum mulierem
<pb n="0109"/>
in adulterio deprehensam; de quo peccato poena fuerat
Lege definita, Lege scilicet data per Moysen famulum
Dei <note>(Levit. XX, 10)</note>. Hac ergo complexione dolosa
et fraudulenta ad Dominum Pharisaei accesserunt,
ut si juberet lapidari mulierem diffamatam, perderet
mansuetudinem; si autem quod Lex jusserat prohiberet,
peccasse teneretur in Legem. Sicut autem interrogantes
de tributo Caesari reddendo, ore suo cepit,
vicissim interrogans cujus esset prolatus nummus,
cujus haberet imaginem et superscriptionem.
Respondentes enim ipsi qui interrogaverant, in nummo
esse imaginem Caesaris; respondit eis secundum
os ipsorum, <hi>Reddite Caesari quae Caesaris sunt, et Deo
quae Dei sunt <note>(Luc. XX, 22-25)</note>
            </hi>; ut admoneret sic
reddendam Deo in homine imaginem Dei, quemadmodum
in nummo imago sua redditur Caesari. Ita et in
ista adultera interrogatores interrogavit, et ideo judices
judicavit. Non prohibeo, inquit, lapidari quam lapidari
Lex jussit; sed quaero a quibus. Non enim resisto,
sed Legis ministrum requiro. Denique audite:
Lapidare vultis secundum Legem? <hi>Qui sine peccato
est, prior in illam lapidem mittat.</hi> </p>
          </div3>
<div3>
            <head>5.</head>
            <p>
 <hi>Misericordiam consequitur.</hi> Quando autem haec
audivit, digito scribebat in terra, ut erudiret terram.
Quando autem hoc dixit Pharisaeis, levavit oculos suos
ipse, et inspexit terram, et fecit eam tremere. Proinde
cum hoc dixisset, iterum coepit scribere in terra.
At illi compuncti et tremefacti, unus post alterum discesserunt.
O terrae motum, ubi sic terra mota est,
ut etiam mutaret locum!
</p>
          </div3>
        </div2>

<div2>
          <head>CAPUT V.</head>
<p>Illis ergo discedentibus, remansit
peccatrix et Salvator: remansit aegrota et medicus:
remansit misera et misericordia. Et aspiciens mulierem,
dixit: <hi>Nemo te condemnavit?</hi> Et illa: <hi>Nemo,
Domine.</hi> Sed tamen adhuc sollicita erat. Peccatores
enim damnare non ausi sunt: non ausi sunt lapidare
peccatricem, qui se ipsos intuentes similes invenerunt.
Sed adhuc mulier erat in magno periculo: quia et
ille ei judex remanserat, qui erat sine peccato. <hi>Nemo,</hi> 
inquit, <hi>te damnavit?</hi> At illa, <hi>Nemo, Domine:</hi> si nec tu,
secura sum. Cui sollicitudini cita Dominus voce respondit: 
 <hi>Nec ego te damnabo <note>(Joan. VIII, 3-11)</note>
            </hi>. <hi>Nec ego,</hi> 
 quamvis sim sine peccato, <hi>nec ego te damnabo.</hi> 
Illos a vindicta repressit conscientia: me ad subveniendum
inclinat misericordia.</p>
<div3>
            <head>6.</head>
            <p>
 <hi>Verba Pauli de potestate.</hi> Haec attendite, et <hi>erudimini, omnes qui judicatis terram.</hi> 
 Omnes scilicet,
quia etiam sic intelligendum est, quomodo de quibus
Apostolus dicit: <hi>Omnis anima potestatibus sublimioribus
subdita sit. Non est enim potestas, nisi a Deo. Quae
autem a Deo sunt, ordinatae sunt</hi>. <hi>Qui resistit potestati,
Dei ordinationi resistit. Principes enim non sunt timori
boni operis, sed mali. Vis autem non timere potestatem?
Bonum fac, et habebis laudem ex illa (Rom. XIII,
<pb n="0110"/>
1-3)</hi>. Et si non ab illa, tamen <hi>ex illa.</hi> Aut enim juste
agis, et justa potestas laudabit te: aut juste agentem,
etiamsi potestas injusta damnet te, Deus justus coronabit
te. Ac per hoc tu justitiam tene, tu bene vive:
et sive damnet, sive absolvat, habebis laudem <hi>ex illa.</hi> 
Beatus ille, cujus hic sanguis fusus est, nonne ex
ipsa potestate, antequam et a qua visus est judicari,
laudem invenit? Confessionem prompsit, in fide permansit:
mortem non timuit, sanguinem fudit, diabolum
vicit.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Judex in se primum, tum in alios
jus dicat.</hi> Ut ergo non sitis iniquae potestatis, quicumque
homines vultis habere in homines potestatem;
erudimini, ne perverse judicetis, et ante in
anima pereatis, quam quemquam in carne perdatis.
Judex esse vis (non potes meritis), vel pecunia;
nondum reprehendo. Fortasse enim prodesse cupis
rebus humanis, et emis ut prosis; ut servias justitiae,
non parcis pecuniae. Prius propter te esto judex in te:
prius judica de te, ut de penetrali conscientiae securus
procedas ad alterum. In te ipsum redi, te attende, te
discute, te audi. Ibi te volo probare integrum judicem,
ubi non quaeris testem. Procedere vis cum potestate,
ut alter tibi dicat de altero quod tu nescis; prius
intus judica. Nihil tibi de te dixit conscientia tua? Si
nolis negare, utique dixit. Nolo audire quid dixerit:
tu judica qui audisti. Dixit tibi de te quid feceris,
quid acceperis, quid peccaveris. Vellem scire qualem
sententiam protulisti. Si bene audisti, si recte audisti,
si in audiendo te justus fuisti, si tuae mentis
tribunal ascendisti, si te ipsum ante te ipsum in
equuleum cordis suspendisti, si graves tortores adhibuisti
timoris; bene audisti si sic audisti; et procul
dubio poenitendo peccatum punisti. Ecce et discussisti,
et audisti, et punisti; et tamen tibi pepercisti. Sic
audi et proximum tuum, si erudiaris sicut admonuit
Psalmus, <hi>Erudimini, omnes qui judicatis terram.</hi> 
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Peccata persequatur, non peccantem.</hi> 
Si sic audis proximum tuum, quomodo audis
et te; peccata persequeris, non peccantem: et si forte
quisquam durus est ad corrigenda peccata, aversus a
timore Dei; hoc ipsum in eo persequeris, hoc ipsum
corrigere conaberis, hoc perdere et tollere laborabis,
ut servetur homo peccato damnato. Duo enim nomini
sunt, homo et peccator: hominem Deus fecit, peccatorem
se ipse homo fecit: pereat quod fecit homo,
liberetur quod fecit Deus. Noli ergo usque ad
mortem, ne cum persequeris peccatum, perdas hominem.
Noli usque ad mortem, ut sit quem poeniteat:
homo non necetur, ut sit qui emendetur. Hanc in
corde retinens homo in homines dilectionem, esto
<pb n="0111"/>
judex terrae, et ama terrere, sed dilige. Si superbis,
superbi in peccata, non in hominem. In illud saevi
quod tibi displicet et in te; non in eum qui factus
est sicut tu. De una officina existis, unum artificem
habuistis, unus limus est vestra materies. Quid perdis
non amando quem judicas? Quoniam justitiam perdis,
perdis non amando quem judicas. Adhibeantur poenae,
non recuso, non interdico; sed animo amantis, animo
diligentis, animo corrigentis.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Disciplina et correctio non negligenda.
Feriens, pius; parcens, crudelis.</hi> Non enim filium
tuum non erudis. Et prius agis, ut, si fieri potest,
pudore et liberalitate erudiatur, erubescat patrem
offendere, non tanquam severum judicem timeat;
gaudes ad talem filium: sed si fuerit forte ista contemnens,
adhibes et verbera; incutis poenam, ingeris dolorem,
sed quaeris salutem. Multi amore, multi timore
correcti sunt: sed per tremorem timoris ad amorem
pervenerunt. <hi>Erudimini, qui judicatis terram.</hi> Diligite
et judicate. Non enim sic quaeritur innocentia, ut
pereat disciplina. Scriptum est, <hi>Disciplinam qui abjicit,
infelix est <note>(Sap. III, 11)</note>
            </hi>. Bene potest addi ad
istam sententiam, Sicut disciplinam qui abjicit, infelix
est: sic disciplinam qui negat, crudelis est.
Ausus sum aliquid dicere, fratres mei, quod vobis
aliquanto plenius exponere ipsius rei obscuritate
compellor. Repeto quod dixi, Disciplinam qui abjicit,
infelix est: hoc manifestum est. Disciplinam
qui non dat, crudelis est: teneo prorsus, teneo et
ostendo feriendo pium, parcendo crudelem; exemplum
ante oculos pono. Ubi invenio feriendo pium?
Non eo ad alios, ad patrem et filium eo: pater et
quando ferit, amat; et non vult puer caedi: contemnit
voluntatem, consulit ad utilitatem. Quare?
Quia pater est, quia haereditatem parat, quia successorem
nutrit. Ecce feriendo pius est pater, feriendo
misericors est. Da mihi hominem parcendo crudelem.
Non recedo a personis, eos ipsos ante oculos pono.
Sed puer impunitus et indisciplinatus si sic vivat,
ut pereat, et pater dissimulet; pater parcat, pater
perditum filium disciplinae asperitate offendere timeat,
nonne parcendo crudelis est? <hi>Erudimini</hi> ergo, <hi>omnes
qui judicatis terram:</hi> et bene judicando non a terra
praemium, sed ab illo exspectate qui fecit coelum et
terram.
</p>
          </div3>
        </div2>
      </div1>

<div1>
        <head>SERMO XIV . <hi>De versu 14 Psalmi</hi> IX, Tibi derelictus est pauper, pupillo tu eris adjutor. <hi>Habitus Carthagine in basilica Novarum, die dominico.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Pauper verus quinam sit.</hi> --Cantavimus
Domino, et diximus, <hi>Tibi derelictus est
pauper, pupillo tu eris adjutor.</hi> Quaeramus pauperem,
quaeramus pupillum. Nec mirum sit quod admoneo
<pb n="0112"/>
ut quaeramus, quos sic abundare cernimus et sentimus.
Nonne pauperibus plena omnia? nonne pupillis
plena sunt omnia? Tamen inter omnia quaero pauperem,
quaero pupillum. Ac prius ostendendum est
Charitati vestrae, id quod putamus, non hoc esse
quod quaerimus. Qui enim dicuntur pauperes et sunt,
in quos a Deo mandatae eleemosynae fiunt, de quibus
fatemur scriptum, <hi>Include eleemosynam in corde pauperis,
et ipsa exorabit pro te Dominum <note>(Eccli. XXIX, 15)</note>
            </hi>:
abundat quidem hoc genus hominum; sed altius intelligendus
est iste pauper. De illo genere est iste
pauper, de quo dictum est, <hi>Beati pauperes spiritu,
quoniam ipsorum est regnum coelorum <note>(Matth. V, 3)</note>
            </hi>.
Sunt pauperes non habentes pecuniam, victum quotidianum
vix invenientes, alienis opibus, misericordia
sic indigentes, ut etiam mendicare non erubescant:
si de his dictum est, <hi>Tibi derelictus est
pauper;</hi> nos quid facimus, qui hoc non sumus?
Ergo nos qui christiani sumus, non sumus Deo
derelicti? Et quae alia nobis spes est, si non sumus
illi derelicti, qui nos non derelinquit?</p>
          </div3>
<div3>
            <head>2.</head>
            <p>
 <hi>Divitibus cavenda superbia.</hi> Discite ergo esse
pauperes et Deo relinqui, o compauperes mei.
Dives est, superbus est. Nam et in divitiis istis, quae
vulgo appellantur divitiae, quibus est contraria vulgaris
ista paupertas; in divitiis ergo istis nihil est
sic cavendum, quam superbiae morbus. Qui enim
non habet pecuniam, non habet amplissimas facultates;
non habet unde se extollat. Si ergo qui non
habet unde se extollat, non laudatur pro eo quod non
se extollit: qui habet, laudetur, si se non extollit. Quid
ergo laudo humilem pauperem, qui unde superbiat,
non habet? Quis autem ferat et inopem et superbum?
</p>
          </div3>
        </div2>

<div2>
          <head>CAPUT II.</head>
<p>Lauda divitem humilem, lauda divitem
pauperem. Tales vult apostolus Paulus, qui scribens
ad Timotheum dicit: <hi>Praecipe divitibus hujus
saeculi, non superbe sapere <note>(I Tim. VI, 17)</note>
            </hi>. Novi quid
dicam: hoc illis praecipe. Habent enim divitias intrinsecus
superbiam persuadentes, habent divitias in
quibus laborant esse humiles. Da mihi Zacchaeum
habentem magnas divitias, principem publicanorum,
confessorem peccatorum, statura brevem, animo breviorem,
ascendentem lignum, ut transeuntem videret
qui pro illo pendebat in ligno. Da mihi dicentem, <hi>Dimidium rerum mearum do pauperibus.</hi> 
 Sed multum
dives es, o Zacchaee, multum dives es. Ecce dimidium
dabis: dimidium quare reservabis? Quia <hi>si cui
aliquid abstuli, quadruplum reddo <note>(Luc. XIX, 2-8)</note>
            </hi>.</p>
<div3>
            <head>3.</head>
            <p>
 <hi>Pauperes de Lazari sorte non extollantur.</hi> 
Sed ait mihi quisque mendicus, debilitate fessus,
pannis obsitus, fame languidus; respondet mihi, et
dicit: Mihi debetur regnum coelorum; ego enim
similis sum illi Lazaro, qui jacebat ulcerosus ante
divitis domum, cujus canes lingebant ulcera, et quaerebat
saturari de micis, quae cadebant de mensa
divitis: ego illi similior sum, inquit. Nostrum genus
est, cui debetur regnum coelorum; non illi generi
<pb n="0113"/>
qui induuntur purpura et bysso, et epulantur quotidie
splendide. Talis enim erat ille, ante cujus domum
jacebat pauper ulcerosus: et videte exitus amborum.
Contigit enim mori inopem illum, et auferri ab Angelis
in sinum Abrahae. Mortuus est autem dives, et
sepultus est. Nam pauper forte nec sepultus. Et quid
postea? Cum apud inferos dives ille in tormentis
esset, levavit oculos suos, vidit pauperem quem contempserat,
in Abrahae gremio quiescentem: desideravit
guttam, a quo ille micam; et quoniam dilexit
opulentiam, non invenit misericordiam. Voluit subveniri
fratribus suis, semper vecors, sero misericors:
nihil omnino quod postulavit, accepit <note>(Luc. XVI, 19-31)</note>.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Pauper et dives in eadem sorte
felicitatis, si uterque humilis. Sinus Abrahae.</hi> Discernamus
ergo, inquit mihi, pauperes et divites:
quid me ad alia intelligenda exhortaris? Aperti sunt
pauperes, aperti sunt divites. Audi ergo me de hoc
quod proposuisti, domne pauper. Cum enim illum
sanctum ulcerosum te esse dicis, timeo ne superbiendo
non sis quod dicis. Noli contemnere divites misericordes,
divites humiles; et ut citius dicam, quod
paulo ante dixi, divites pauperes noli contemnere. O
pauper, esto et tu pauper; pauper, id est, humilis.
Si enim dives factus est humilis, quanto magis pauper
esse debet humilis? Pauper non habet unde infletur,
dives habet cum quo luctetur. Audi ergo me. Esto
verus pauper, esto pius, esto humilis. Nam si de ista
pannosa et ulcerosa paupertate gloriaris, quia talis
fuit ille qui ante domum divitis inops jacebat; attendis
quia pauper fuit, et aliud non attendis. Quid, inquis,
attendo? Lege Scripturas, et invenies quod
dico. Lazarus pauper fuit: in cujus sinum levatus est,
dives fuit. <hi>Contigit,</hi> inquit, <hi>mori inopem illum, et auferri
ab angelis.</hi> Quo? <hi>In sinum Abrahae,</hi> id est, in
secretum, ubi erat Abraham. Nolite enim carnaliter
intelligere, quod velut in sinum tunicae Abrahae levatus
sit pauper. Sinus erat, quia secretum erat. Unde
dicitur, <hi>Redde vicinis nostris in sinum eorum <note>(Psal.
LXXVIII, 12)</note>
            </hi>. Quid est, <hi>in sinum eorum?</hi> In secreta eorum.
Quid est, <hi>Redde in sinum eorum?</hi> Torque conscientiam
eorum. Lege, aut si legere non potes, audi
cum legitur, et vide Abraham opulentissimum fuisse
in terra, auro, argento, familia, pecore, possessione <note>(Gen. XIII)</note>:
et tamen dives iste pauper fuit, quia humilis
fuit; <hi>Credidit</hi> enim <hi>Abraham Deo, et deputatum
est illi ad justitiam <note>(Id. XV, 6)</note>
            </hi>. Justificatus est gratia
Dei, non propria praesumptione. Fidelis erat, bene
operabatur. Filium jussus est immolare; neque cunctatus
est ei offerre quod acceperat, a quo acceperat <note>(Id. XXII)</note>.
Probatus est Deo, constitutus est exemplum
fidei. Jam Deo notus erat: sed nobis monstrandus
erat. Non est inflatus quasi in bonis operibus
suis; quia pauper erat dives iste. Et ut scias quia non
est inflatus tanquam in bonis operibus suis (sciebat
enim quia quidquid habebat, a Deo habebat; et non
in se ipso, sed in Domino gloriabatur), audi Paulum
<pb n="0114"/>
apostolum: <hi>Si enim Abraham ex operibus justificatus
est, habet gloriam, sed non ad Deum <note>(Rom. IV, 2)</note>
            </hi>.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Verus pauper in pauperum turba
vix invenitur.</hi> Videtis, quia cum abundent pauperes
recte quaerimus pauperem: in turba quaerimus, et
vix invenimus. Occurrit mihi pauper, et quaero pauperem.
Interim tu manum porrige pauperi quem invenis.
Corde quaeris, quem quaeris. Tu dicis, Pauper
sum sicut Lazarus: dives iste meus humilis non dicit,
Dives sum sicut Abraham. Ergo tu te extollis,
ille se humiliat. Quid inflaris, et non imitaris. Ego,
inquit, pauper levor in sinum Abrahae. Non vides
quia pauperem dives excepit? Non vides quia dives
susceptor est pauperis? Si enim superbis contra eos
qui habent pecuniam, et negas eos ad regnum coelorum
pertinere; cum in eis fortasse inveniatur humilitas,
quae in te non invenitur: non times ne tibi,
cum mortuus fueris, dicat Abraham, Recede a me,
quia blasphemasti me?</p>
          </div3>
<div3>
            <head>6.</head>
            <p>
 <hi>Divitiae plenae periculorum et periturae.</hi> Admoneamus
ergo divites nostros, quod Apostolus admonuit. <hi>Non superbe sapere, neque sperare in incerto
divitiarum 
 <note>(I Tim. VI, 17)</note>
            </hi>, admoniti sumus. Divitiae
illae, quas putatis plenas esse deliciarum, pleniores
sunt periculorum. Pauper erat, et securior
dormiebat: somnus facilius accedebat ad duram terram,
quam ad lectum inargentatum. Attendite curas
divitum, et comparate securitati pauperum. Sed audiat
dives iste, ut non superbe sapiat, neque speret
in incerto divitiarum. Utatur mundo, tanquam non
utens. Sciat se viam ambulare, et in has divitias tanquam
in stabulum intrasse. Reficiat, viator est: reficiat
se, et transeat; non secum tollit quod in stabulo invenit.
Alius viator erit, et ipse habebit, sed non auferet.
</p>
          </div3>
        </div2>

<div2>
          <head>CAPUT V.</head>
<p>Omnes hic relicturi sunt quod hic
acquisierunt. <hi>Nudus,</hi> inquit, <hi>exii de utero matris meae;
nudus revertar in terram, Dominus dedit, Dominus abstulit <note>(Job I, 21)</note>
            </hi>.
Non abstulit, quia <hi>tibi derelictus est
pauper. Nudus exii de utero matris meae; nudus revertar
in terram.</hi> </p>
<div3>
            <head>7.</head>
            <p>
 <hi>Pauper cupiditatibus divite pejor.</hi> Audi alium
pauperem. <hi>Nihil intulimus in hunc mundum; sed
nec auferre aliquid possumus: victum et tegumentum
habentes, his contenti simus. Nam qui volunt
divites fieri, incidunt in tentationem et desideria
multa, stulta et noxia, quae mergunt homines in interitum
et perditionem. Radix est enim omnium malorum
avaritia: quam quidam appetentes, a fide pererraverunt,
et inseruerunt se doloribus multis <note>(I Tim. VI, 7-10)</note>
            </hi>. Qui
sunt isti qui <hi>a fide pererraverunt, et inseruerunt se doloribus
multis? Qui volunt divites fieri.</hi> Modo mihi
respondeat ille pannosus. Videamus, si non vult dives
fieri; videamus, interrogemus eum, si non vult dives
fieri: respondeat, non mentiatur. Audio linguam,
sed interrogo conscientiam. Dicat si non vult dives
fieri. Si autem vult; jam incidit <hi>in tentationem et desideria
<pb n="0115"/>
multa, stulta et noxia.</hi> Non enim opes dico, sed <hi>desideria.</hi> 
 Unde? Quia vult dives fieri. Quid inde? <hi>Desideria
multa et stulta et noxia, quae mergunt homines
in interitum et perditionem.</hi> Vides ubi sis? Quid mihi
ostentas nullas facultates, cum ego convincam tantas
cupiditates? Ecce jam compara duos. Iste dives est,
ille pauper est: sed iste dives, jam est, non vult fieri.
Iste dives est, aut de parentibus, aut de donis et haereditatibus.
Ponamus, faciamus: dives est etiam de
iniquitatibus. Jam non vult addere, imposuit modum,
fixit limitem cupiditati, jam corde militat pietati.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Rursum pauper cum divite comparatur.</hi> 
Dives est, inquis. Respondeo, Dives est. Iterum
tu accusator respondes et dicis, De iniquitate
dives est. Quid, si facit amicos de mammona iniquitatis?
Dominus noverat quod dicebat: utique non
errabat, quando praecipiebat, <hi>Facite vobis amicos de
mammona iniquitatis, ut et ipsi recipiant vos in tabernacula
aeterna <note>(Luc. XVI, 9)</note>
            </hi>. Quid si hoc facit iste dives?
Jam finit cupiditatem, exercet pietatem. Tu nihil habes,
sed dives vis fieri; incides in tentationem. Sed
forte inde factus es pauperrimus et egentissimus, quia
nescio quid habebas paternum, quod te sustentaret,
et calumnia aliqua competitoris abstulit. Gemis, audio,
tempora accusas: quod gemis, si posses, faceres.
Annon videmus? annon quotidianis exemplis plena
sunt omnia? Heri gemebat, quia perdebat sua; hodie
pertinens ad majorem, rapit aliena.</p>
          </div3>
<div3>
            <head>9.</head>
            <p>
 <hi>Verus pauper. Christus pauper et dives.</hi> Invenimus
verum pauperem, invenimus pium humilem,
non de se fidentem, pauperem verum, membrum
pauperis qui propter nos pauper factus est, cum
dives esset <note>(II Cor. VIII, 9)</note>. Vide divitem nostrum,
qui propter nos pauper factus est, cum dives esset;
vide illum divitem: <hi>Omnia peripsum facta sunt,
et sine ipso factum est nihil.</hi> Plus est aurum facere,
quam habere. Dives es auro, argento, pecore,
familia, fundis, fructibus; tibi ista creare non
potuisti. Vide illum divitem: <hi>Omnia per ipsum facta
sunt.</hi> Vide illum pauperem: <hi>Verbum caro factum est,
et habitavit in nobis <note>(Joan. I, 3-14)</note>
            </hi>. Quis digne cogitet
divitias ejus? Quomodo faciat qui non fit, quomodo
creet non creatus, formet non formatus, mutabilia
manens, temporalia sempiternus? Quis digne cogitet
divitias ejus?
</p>
          </div3>
        </div2>

<div2>
          <head>CAPUT VII.</head>
<p> <hi>Paupertas Christi.</hi> Paupertatem cogitemus,
ne forte pauperes vel ipsam capiamus. Concipitur
utero feminae virginali, includitur visceribus matris.
O paupertas! In angusto diversorio nascitur, involutus
infantilibus tegumentis in praesepio ponitur, fit cibaria
jumentis pauperibus; deinde coeli et terrae Dominus
creator Angelorum, omnium visibilium et invisibilium
effector et conditor sugit, vagit, nutritur, crescit, tolerat
aetatem, occultat majestatem: postea tenetur,
contemnitur, flagellatur, illuditur, conspuitur, colaphizatur,
spinis coronatur, ligno suspenditur, lancea
<pb n="0116"/>
perforatur. O paupertas! Ecce caput pauperum
quos requiro, cujus pauperis membrum invenimus
verum pauperem.</p>
<div3>
            <head>10.</head>
            <p>
 <hi>Pupillus quis.</hi> Breviter quaeramus pupillum: quia
in paupere requirendo fatigati sumus. Domine Jesu, pupillum
quaero; fatigatus quaero: cito responde, ut inveniam. <hi>Ne vobis,</hi> 
 inquit, <hi>dicatis patrem in terra <note>(Matth.
XXIII, 9)</note>
            </hi>. Pupillus in terra, immortalem patrem invenit
in coelo. <hi>Ne vobis,</hi> inquit, <hi>dicatis patrem in terra.</hi> Inventus
est pupillus iste. Oret pupillus iste: audiamus
eum, et imitemur eum. Quae est ejus oratio? <hi>Quoniam
pater meus et mater mea dereliquerunt me. Pater,</hi> 
inquit, <hi>meus et mater mea dereliquerunt me: Dominus
autem assumpsit me <note>(Psal. XXVI, 10)</note>
            </hi>. Si ergo beati
pauperes spiritu, quoniam ipsorum est regnum coelorum <note>(Matth. V, 3)</note>;
 <hi>Tibi derelictus est pauper.</hi> Si pater
meus et mater mea dereliquerunt me, Dominus autem
assumpsit me; <hi>Pupillo tu eris adjutor</hi>.
</p>
          </div3>
        </div2>
      </div1>

<div1>
        <head>SERMO XV . <hi>De versu 8 Psalmi</hi> XXV, Domine, dilexi decorem domus tuae, et locum tabernaculi claritatis tuae. <hi>Habitus in Regione tertia, in basilica sancti Petri Carthaginensis.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Decor domus Dei. Ecclesia
viva.</hi> --Decorem domus Dei, et locum tabernaculi
claritatis ejus diligimus, si et nos ipsi
sumus. Quis est ergo decor domus Dei, et locus tabernaculi
claritatis ejus; nisi templum ejus de quo
Apostolus dicit, <hi>Templum enim Dei sanctum est,
quod estis vos <note>(I Cor. III, 17)</note>
            </hi>? Sicut ergo in fabricis
manufactis, cum eleganter et magnifice construuntur,
corporalis noster mulcetur aspectus; ita cum
lapides vivi, corda fidelium charitatis vinculo continentur,
decor est domus Dei, et locus tabernaculi
claritatis ejus. Discite ergo quod amare debetis,
ut amare possitis. Qui enim diligit decorem domus
Dei, non est dubium quia Ecclesiam diligit: non in
fabre factis parietibus et tectis, non in nitore marmorum
et laquearibus aureis; sed in hominibus fidelibus,
sanctis, Deum diligentibus ex toto corde suo,
et ex tota anima sua, et ex tota mente sua, et proximum
suum tanquam seipsum.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Numerus et super numerum. Vasa
in honorem, vasa in contumeliam.</hi> Sed in congregatione
christiana, quantum pertinet ad participationem
et communionem Sacramentorum, multiplicati
sunt super numerum <note>(Psal. XXXIX, 6)</note>. Alius est
ergo numerus: alii super numerum. Numerus est,
de quibus dicit Apostolus, <hi>Novit Dominus qui sunt
ejus.</hi> Super numerum autem: <hi>Quoniam in magna
domo non solum vasa sunt aurea et argentea, sed et
lignea et fictilia; alia quidem in honorem, alia in contumeliam <note>(II Tim. II, 19, 20)</note>
            </hi>.
Numerus ergo, vasa
<pb n="0117"/>
in honorem: super numerum, vasa in contumeliam.
Cum ergo sint ista duo genera vasorum, numquid
dubitamus ubi sit decor domus Dei? Si ergo vis
diligere, agens quod cantasti, decorem domus
Dei, et locum tabernaculi claritatis ejus; quaere
vasa in honorem. Et nolo dicas, Quaesivi, et non
inveni. Ideo enim quaesisti, et non invenisti, quia
quod quaesisti tu non fuisti. Similis simili cohaeret,
dissimilis dissimilem refugit. Si fueris vas in contumeliam,
procul dubio vas in honorem grave tibi
erit et ad videndum. Non audis quomodo quidam de
quodam dicant, <hi>Gravis nobis est etiam ad videndum <note>(Sap. II, 15)</note>
            </hi>?
Quod tibi grave est ad videndum,
quando erit apertum ad inveniendum? Vasa enim
ista, interiorum hominum sunt. Non utique cum visus
fuerit justus, jam agnoscitur justus. Eumdem
aspectum habet et justus et injustus: uterque homo,
sed non uterque domus Dei. Et si ambo christiani
appellantur, utrumque vas, sed non utrumque in honorem;
sed aliud in honorem, aliud in contumeliam.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Malorum est male uti bonis; Dei
contra, bene uti malis. Animae adulterae et fornicariae.</hi> 
Numquid propter mala vasa deserenda est domus magna?
Novit Deus uti, id est Dominus magnae domus, et
vasis in honorem, et vasis in contumeliam. Sicuti est
malorum male uti etiam bonis; sic e contra Dei bene
uti etiam malis. Quantis bonis utuntur mali? Omnis
enim creatura Dei bona est <note>(I Tim. IV, 4)</note>. Quomodo ea
male utuntur mali? Quomodo eos increpat Scriptura,
dicens, <hi>Petitis, et non accipitis, eo quod male petatis,
ut in concupiscentiis vestris insumatis.</hi> Quod nomen
acceperunt isti male utentes bonis Dei? Sequitur,
et dicit, <hi>Adulteri.</hi> Unde <hi>adulteri? Nescitis quia amicus
hujus mundi, inimicus Deo constituitur <note>(Jacobi IV,
3, 4)</note>
            </hi>? <hi>Adulteri,</hi> inquit. Sunt animae adulterae, sunt
fornicariae: discutiamus eas. Fornicariae animae sunt,
multis diis falsis quodam modo prostitutae: adulterae
autem, tanquam legitimo jam conjugio copulatae,
et ipsi legitimo conjugio non servantes animae
castitatem. Ut autem hoc dicam expressius, pagani
anima fornicaria est, christiani mali adultera. Pagani
anima fornicaria, legitimum virum non habet,
per diversa daemonia prostituta corrumpitur: christiani
autem mali quare adultera est? Quia nec castitatem
diligit, nec virum deserit. Non ergo dicas,
Quare sunt isti in domo Dei? Respondetur tibi, Vasa
sunt in contumeliam. Novit eis uti Deus: non errat
qui creavit; quoniam qui potuit creare, novit ordinare:
habent in domo magna locum suum. Si autem
quaeras a me, quomodo eis bene utatur Deus:
fateor, Dei consilium, sicut homo, explicare non
possum. Novi enim cum Paulo apostolo expavescere,
quod etiam ille cum consideraret, expavit, et expavescens
exclamavit: <hi>O altitudo divitiarum sapientiae
et scientiae Dei! quam inscrutabilia sunt judicia ejus,
et investigabiles viae ejus! Quis enim cognovit sensum
Domini? aut quis consiliarius ejus fuit? aut quis prior
<pb n="0118"/>
dedit illi, et retribuetur ei? Quoniam ex ipso et per
ipsum et in ipso sunt omnia: ipsi gloria in saecula
saeculorum <note>(Rom. XI, 33-36)</note>
            </hi>. Nobis consideratio, admiratio,
tremor, exclamatio: quia nulla penetratio.
Ipsi autem quid? <hi>Gloria in saecula saeculorum.</hi> Sive de
vasis in honorem, sive de vasis in contumeliam, <hi>ipsi
gloria in saecula saeculorum.</hi> Alios coronat, alios
damnat, nusquam errat: alios probat, de aliis probat,
omnes ordinat.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Ad quid mali in mundo.</hi> Quid
faciunt, inquit, in hoc mundo homines mali?
Responde mihi, in fornace aurificis palea quid facit?
Puto non ibi esse sine causa paleam, ubi aurum
purgatur. Videamus quae ibi sint omnia: fornax est,
palea est, aurum est, ignis est, artifex est: sed illa
tria, aurum, palea, ignis, in fornace; artifex, ad
fornacem. Attende etiam istum mundum: mundus
fornax est; palea, homines mali; aurum, homines
boni; ignis, tribulatio; artifex, Deus. Attende et vide:
aurum non purgatur, si palea non uratur. Vide aurum
in hoc ipso psalmo, ubi diligimus decorem domus Dei;
et locum tabernaculi claritatis ejus. Vide ibi aurum,
vide vocem auri; purgari cupit: <hi>Proba me, Domine,
et tenta me; ure renes meos et cor meum. Proba
me,</hi> inquit, <hi>Domine, et tenta me.</hi> Qui timere debuit
tentationem, petit tentationem. <hi>Proba me,</hi> inquit, <hi>Domine, et tenta me.</hi> 
 Et vide si non ignem quaerit: <hi>Proba me, et tenta me; ure renes meos et cor meum.</hi> 
 Non
times ne in igne deficias? Non, inquit. Quare? <hi>Quia
misericordia tua ante oculos meos est <note>(Psal. XXV, 2, 3)</note>
            </hi>.
Ecce, inquit, quare securus dico, <hi>Proba me, Domine,
et tenta me; ure renes meos et cor meum:</hi> non quia idoneus
sum viribus meis ignem sustinere tentationis, sed <hi>quia misericordia tua ante oculos meos est.</hi> 
 Qui mihi, inquit,
donasti ut aurum probatum essem, in fornace
me perire permittis? Prorsus mittis purgandum, ejicis
purgatum. <hi>Custodiat Dominus introitum tuum et exitum
tuum <note>(Psal. CXX, 8)</note>
            </hi>. Vide ipsum exitum, vide ingressum
in fornacem. <hi>Omne gaudium existimate, fratres
mei, cum in tentationes varias incideritis (Jacobi
I, 2)</hi>. Ecce audisti ingressum, quaere exitum. Facile
enim est intrare: exire magnum est. Sed noli timere: <hi>Fidelis Deus.</hi> 
 Nempe quia ingressus fueras, de
exitu cogitabas. <hi>Fidelis Deus, qui non vos permittit tentari
supra id quod potestis; sed faciet cum tentatione
etiam exitum.</hi> Quid est exitum? <hi>Ut possitis sustinere <note>(I Cor. X, 13)</note>
            </hi>.
Intrasti, incidisti; sustinuisti, existi.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Abundantia malorum, propter purgationem
bonorum.</hi> Magna materies est purgationis
bonorum, abundantia malorum. Nam in multitudine
malorum quamvis permixti lateant boni, <hi>novit
Dominus qui sunt ejus.</hi> Sub manu tanti artificis,
auri mica in magna palea perire non potest. Quanta
ibi palea, quam modicum aurum? Sed noli timere;
tantus est artifex, ut purgare possit, perdere non
possit. Vide aurum beatum Apostolum in ista fornace
mundi hujus quemadmodum periculis probatur: ut
veniamus ad vasa inhonorata quae intus sunt, quibus
novit bene uti Dominus magnae domus. Apostolus
<pb n="0119"/>
ergo cum periculis probaretur, quid dicebat? <hi>Periculis in mari, periculis in deserto, periculis ex
genere, periculis ex gentibus.</hi> 
 Ista omnia foris sunt.
Intus attende: <hi>Periculis in falsis fratribus <note>(II Cor. XI,
26)</note>
            </hi>. Alloquor ergo aurum Dei, alloquor vasa facta
in honorem, alloquor grana in tritura areae inter paleam
laborantia. Tibi dico, quisquis audis, non me,
sed per me: Esto bonus, tolera malum. Nolo
dicas, Quis est bonus? Imo et hoc volo dicas: quoniam
quantumcumque fueris bonus, non eris sine
aliquo malo. Unde rectissime dicitur, <hi>Nemo bonus,
nisi unus Deus <note>(Luc. XVIII, 19)</note>
            </hi>. Sed bonus ille qui
facit bona, Deus est. Si ergo bonus Deus qui facit bona,
et solus ille bonus effector bonorum; quomodo est
effector bonorum, si nullus hominum est bonus? Secundum
modulum ergo proximum est et homo bonus. Qui
si non esset, Dominus ipse non diceret, <hi>Homo bonus
de bono thesauro cordis sui profert bona <note>(Id. VI, 45)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Mali foris et intus tolerandi.</hi> --Esto
ergo bonus, et tolera malum. Esto simpliciter
bonus, et dupliciter tolera malum. Bonus, nonnisi
intus: nam si non intus, nusquam bonus. Esto ergo
bonus intus, malum tolera et foris et intus. Foris
tolera haereticum, tolera paganum, tolera Judaeum; tolera
et intus malum Christianum. Quia inimici hominis
domestici ejus <hi>(Michaeae VII, 6)</hi>. Patiens molestos multos
intus malos stomacharis, indignaris, quasi jam venerit
tempus ventilationis. In tritura positus es, in
tritura es adhuc, area trituratur adhuc; adhuc grana
et manipuli, cum Gentes credunt, ad aream colliguntur.
Putas esse te posse in area triticum solum?
Erras. Geme in area, ut gaudeas in horreo. Fiunt
multa mala a christianis malis: illi qui foris sunt,
et nolunt esse christiani, inveniunt occasiones ad
excusationes. Hortatori suo ut credat, ista respondet:
Vis me esse quod est ille et ille? Et nominat
illum et illum: aliquando et verum dicit. Cum
autem verum non potest inveniri, quid magnum
est calumniari? Cum ille non trepidat calumniari,
facit alium quod non videt suspicari. Tu cum audieris
hominem ista dicentem, forte quia nosti fratres
tuos malos, dicis apud te ipsum, Verum dicit: <hi>Periculis
in falsis fratribus.</hi> Sed noli deficere; quod ille
quaerit, tu esto. Esto bonus christianus, ut convincas
calumniosum paganum.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Constantia in ferendis intus malis.</hi> 
Sed ille calumniatur, et de bonis dicit falsa, plerumque
illi creditur. Quid facit aurum? Undique palea
est, ignis. Sordes pone, non fidem: esto mundior,
ipsa exercitatione esto mundior; valeat tibi ille qui
auferat quo sordidior es, non qui opprimat quod aurum
es. Etenim si defeceris, peris in palea: et si
peris in palea, aurum non eras, sed aurum te esse
fingebas. Novit Dominus qui sunt ejus <note>(II Tim. II, 19)</note>.
Illi autem qui sunt mali, de quibus erubescis quando
es inter malos qui sunt foris, memento quod non sint
<pb n="0120"/>
in domo magna ubi es, vas in honorem, sed in contumeliam.
Instruxit te Apostolus, regat te Deus. Si
mali non essent pro quibus oraremus, quando nobis
diceretur, <hi>Orate pro inimicis vestris?</hi> An forte vellemus
bonos habere inimicos? Unde fieri potest? Non
habebis bonum inimicum, nisi fueris malus: si autem
fueris bonus, inimicus tuus non erit, nisi malus. <hi>Orate pro inimicis vestris.</hi> 
 Ergo boni orate pro malis.
Redi ad cor tuum. O tu qui in ista fornace purgaris,
si potuit esse vox tua, <hi>Proba me Domine, et tenta me;
ure renes meos et cor meum: quoniam misericordia tua
ante oculos meos est;</hi> ecce redi ad cor tuum. Sub Deo
es, orationem fusurus es; occurrit tibi qui te laesit,
occurrit tibi qui te pressit, occurrit tibi qui te spoliavit,
occurrit tibi qui in te carcerem misit: eia attende cor
tuum, respice Dominum tuum. Ecce malus inimicus
tuus, ecce bonus Dominus tuus: nocet tibi inimicus
tuus malus, ora pro inimico tuo, dicit tibi Dominus
tuus bonus. Inter inimicum tuum malum et Dominum
bonum, quid tu facturus es? Contra illum oraturus,
aut huic obtemperaturus?
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Dura jussa, sed magna promissa.</hi> 
Suscipis ex praecepto Domini tui orare pro
maligno illo inimico tuo: quid facturus es? Dominus
jussit: dura jussit, sed magna promisit. Quae dura
jussit? <hi>Diligite inimicos vestros, benefacite his qui
oderunt vos, et orate pro persequentibus vos.</hi> Dura
sunt: sed <hi>propter verba labiorum tuorum ego custodivi
vias duras <note>(Psal. XVI, 4)</note>
            </hi>. Unde tibi viribus tuis
custodire vias duras, nisi <hi>quia misericordia tua ante
oculos meos est?</hi> Ecce dura jussit, amara jussit;
vide quae promisit. <hi>Orate pro persequentibus vos,
ut sitis filii Patris vestri qui in coelis est <note>(Matth. V,
44, 45)</note>
            </hi>. Si tibi diceret, Ora pro inimico tuo, ut sis
filius patris tui, ne exhaeredet te pater carnalis, qui
hoc tibi relicturus est, quod hinc non est ablaturus;
timeres, et faceres: promittitur tibi pro his duris,
ut sis filius Altissimi; cogita Patrem, et agnosce haereditatem.
Dic ergo, incipe orare pro inimico tuo illo
magno, qui tibi multa mala fecit, qui in te multa dura
congessit: incipe pro illo orare, et vide cor tuum
tecum litigare. Quod ergo vis, quod placet tibi, quod
delectaris secundum interiorem hominem, quod obtemperas
Domino tuo, et oras pro inimico tuo, aurum
est: quod vero, cum orare coeperis, incipit tecum
carnalis infirmitas litigare, ipsae sunt sordes, a quibus
te Deus vult in fornace purgare.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Mali ideo multi, ut exerceantur
boni. Amurca, oleum.</hi> Exercere ergo in mediis malis,
o bone, si quis es bonus: non de tuo bone,
quia fuisti malus, sed de illius qui nunquam est malus:
exercere in mediis malis. Nec mihi volo dicas:
Saltem si necesse esset propter exercitationem nostram
ut essent mali, pauci essent mali, et boni multi
essent. Non attendis quia si pauci essent, multis non
nocerent? Utique considera, vir prudens, quia si multi
<pb n="0121"/>
boni essent et pauci mali essent, pauci mali multis
bonis nocere non auderent. Si non auderent, non
exercerent. Nunc vero quia multi sunt mali, laboratur
a paucis bonis inter multos malos: et cum laboratur,
sudatur; et cum sudatur, aurum purgatur. Esto ergo
in decorem domus Dei. Jam tecum in corde tuo litigavit
infirmitas; invoca, ut vincas: adsit tibi Deus,
adjuvet qui jubet. Jam factus es victor infirmitatis
tuae, jam suscepisti animum et fructum orandi pro
inimico tuo: vide quid boni sit; compara illum tibi.
Ille meditatur tentationes, tu fundis orationes: ille si
nocet, palam nocet; tu quod pro illo oras, Deus novit:
ille non credit, quia cor tuum non discutit. Cum ergo
ille palam nocet, tu occulte oras: in isto torculari
(quia et torculari Ecclesia comparata est), vide si
non ille qui palam nocet, amurca currens est per
publicum. Amurca per publicum currit, oleum autem
ad sedem suam occultos transitus habet. Et
cum occulte transeat, in magnitudine apparet. Quam
multi enim, o fratres mei, quam multi in ista conflictatione
rerum, in hujus mundi malitia, in ista malorum
abundantia subtraxerunt se, et conversi sunt
ad Deum, et vale fecerunt mundo, et coeperunt pauperibus
subito donare res suas, qui paulo ante rapiebant
alienas! Sed multi raptores, invasores, spoliatores
publice apparent; amurca illa est per plateas currens:
illi autem, unus hinc, unus inde, corde conjuncto
malus faciens mala permanere erubescens, Dei monita
cogitans; spem saeculi irridens, spem coelestem exspectans,
mutans amores et mores: oleum sanctitatis
est in torculari, vas in honorem est in domo
magna, aurum est in fornace, granum est in horreo.
Ibi est decor domus Dei.
</p>
          </div3>
        </div2>
      </div1>

<div1>
        <head>SERMO XVI . <hi>De eo quod scriptum est in Psalmo</hi> XXXIII, 13, Quis est homo qui vult vitam, et diligit videre dies bonos?</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Vita praesens nec vita
est.</hi> Vocans humanum genus Spiritus Dei, jubendo
quid facere, et promittendo quid sperare debeamus,
prius mentem nostram inflammat ad praemium; ut
quod praecipitur magis bonum amando, quam malum
timendo faciamus. <hi>Quis est homo,</hi> inquit, <hi>qui vult
vitam, et diligit videre dies bonos?</hi> Sic interrogatur
quis iste sit, quasi possit inveniri qui non sit.
Quis enim non vult vitam? qui non diligit videre
dies bonos? Audi ergo quod sequitur, quicumque hoc
vis et diligis, homo; audi quod sequitur, omnis homo: <hi>Cohibe,</hi> 
 inquit, <hi>linguam tuam a malo, et labia tua non
loquantur dolum. Declina a malo, et fac bonum; quaere
pacem, et sequere eam <note>(Psal. XXXIII, 13-15)</note>
            </hi>. Horum
omnium caetera superiora sunt in praecepto, ultimum
in praemio. Nam ut cohibeamus linguam nostram a
malo, et labia nostra non loquantur dolum, declinemus
a malo, et faciamus bonum, ut quaeramus pacem
<pb n="0122"/>
praecipitur nobis: ut autem sequamur eam, promittitur
nobis. Quae ista pax est, nisi quam non habet
mundus? Quae ista pax est, nisi quam non habet ista
vita, quae in hujus vitae comparatione nec vita est?
Neque enim de hac vita diceret, <hi>Quis est homo, qui
vult vitam?</hi> et ad istam vel retinendam vel producendam
praeceptis consequentibus hortaretur, tanquam
et istam quis non vellet. Nam et haec optatur saltem
prolixa, quia non potest esse sempiterna: et per hanc
potest homo pervenire ad illam, si quemadmodum
vult eam longam, sic velit et bonam. Quantum est
autem in hac vita, longum, quod erit aliquando finitum?
Et quod erat longum, erit nullum: quia et
quando erat, non stabat; quando producebatur, non
augebatur; nec addendo crescebat, quia veniendo
recedebat.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Vita bona hic sectanda. Redimere
tempus quid.</hi> Quisquis igitur es amator longae vitae,
esto potius bonae vitae. Nam si male vivere volueris,
longa vita non erit verum bonum, sed erit longum
malum. Vide autem quam sis absurdus atque perversus:
cum te vitam fatearis plus amare, quam villam
villam vis potius bonam habere, quam vitam. Nam ut
inhiando et male concupiscendo adipiscaris villam bonam,
fraudando efficis vitam malam. Tamen si tibi
diceretur, si a te quaereretur, utrum malles villa bona
carere perdendo, an vita mala moriendo; responderes,
te, si utrumque retinere non posses, paratiorem
esse ut villa tibi auferretur. Cur igitur non sic
amatur vita, ut sit etiam bona, quae abs te omnibus
tuis bonis praefertur etiam mala? Cupis certe ut longa
sit, licet mala sit: imo fac ut bona sit, et noli timere
ne brevis sit. Nam si te sollicito bene agitur, te securo
cito finietur. Succedet ei namque vita aeterna,
sine metu beata, sine fine longa. De illa quippe interrogat,
qui dicit, <hi>Quis est homo qui vult vitam, et diligit
videre dies bonos?</hi> In hac autem vita jubet nos
Apostolus redimere tempus, quoniam dies mali sunt <note>(Ephes. V, 16)</note>.
Et quid est redimere tempus, nisi,
cum opus est, etiam detrimento temporalium commodorum
ad aeterna quaerenda et capessenda spatia
temporis comparare? Unde et Dominus praecipit,
dicens, <hi>Si quis voluerit tecum judicio contendere, et
tunicam tuam tollere, dimitte illi et pallium <note>(Matth. V,
40)</note>
            </hi>: ut scilicet amissa re aliqua temporali, impendas
ad quietem, quod eras impensurus ad litem.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Vita in Psalmo quaenam proponitur.</hi> 
Quod itaque non de vita et diebus hujus
temporis loquatur Spiritus Dei, dicens, <hi>Quis est homo
qui vult vitam, et cupit videre dies bonos?</hi> sequentia
docent. Talia enim praecepta subjungit, quibus obaudiendo
vitam et dies bonos habere possimus, ut haec
vita quam nunc agimus, et hi dies pro eisdem praeceptis
implendis plerumque amittendi sint. Proinde
<pb n="0123"/>
si hanc vitam, in qua nunc sumus, intellexerimus in
eo quod dictum est, <hi>Quis est homo qui vult vitam?</hi> 
et propter hanc habendam quae connectuntur praecepta
faciamus; quid acturi sumus, cum aliquis in
malitia potens mortem nobis fuerit comminatus, nisi
falsum testimonium dixerimus? Profecto enim si fecerimus
quod hic jubetur, <hi>Cohibe linguam tuam a
malo,</hi> ut propter hoc praeceptum testimonii fallaciam
recusemus, quasi decepti videbimur: quia propter
habendae vitae cupiditatem praeceptum servare
suscepimus, et eam magis praeceptum servando perdidimus.
Porro si vitam intellexerimus in aeternum
beatam, quam post istam Deus dabit obedientibus
sibi; de qua Dominus dixit ad quemdam, <hi>Si vis venire
ad vitam, serva mandata <note>(Matth. XIX, 17)</note>
            </hi>: tunc
vero interrogati, <hi>Quis est homo qui vult vitam;</hi> respondemus
nos velle vitam, et si etiam sub ipso percussoris
ictu veritatem servabimus in testimonio,
mortem contemnimus in mundo, vitam consequimur
in coelo.</p>
          </div3>
<div3>
            <head>4.</head>
            <p>
 <hi>Dies boni in psalmo, non hujus saeculi, sed aeterni
promittuntur. Loqui dolum.</hi> Hoc de diebus bonis
intelligamus. Nam si propter dies praesentis saeculi,
qui boni dicuntur, et non sunt, in sepultura cordis
per epularum aggeres, in luxuriae ac vinolentiae gurgitibus,
in turpissimis ingluvium voluptatibus: si
ergo propter istos dies, quasi propter dies bonos,
susceperimus praeceptum, ut labia nostra non loquantur
dolum; plerumque tales dies cogunt amatores
suos loqui dolum, et tales dies negantur eis qui
non loquuntur dolum. Quid enim aliud est, loqui dolum,
nisi aliud labiis promere, cum aliud claudatur
in pectore? Ad hoc maxime adulatorum exarsit negotium;
quia pene semper, ne prohibeantur ab opimis
mensis apparatisque conviviis, blandiendo non
tacent falsum; et ab his prohibentur, si amando
Deum dixerint verum. Ergo propter istos dies, quos
putant bonos, ut eis exhibeantur, loquuntur dolum;
et eis negantur, si non loquuntur dolum.
</p>
          </div3>
        </div2>

<div2>
          <head>CAPUT IV.</head>
<p>Alii sum igitur dies boni, de quibus
admonemur, ut si eos videre diligimus, cohibeamus
a malo linguam, nec dolum loquamur. Non sunt de
isto saeculo dies illi: non eos habet coelum quod transiet,
sed quod permanebit; non eos novit terra morientium,
sed terra viventium. Hos quisquis intellexerit
et dilexerit, linguam cohibet a malo: et si
eum terror mortis cogat ad malum, labia ejus non loquuntur
dolum: et si diebus fallaciter bonis invitetur
ad dolum, declinat a malo etiam inter bona, facit bonum
etiam inter mala; quaerit pacem, quae non est
<pb n="0124"/>
super terram, et sequitur eam in illo qui fecit coelum
et terram.</p>
<div3>
            <head>5.</head>
            <p>
 <hi>Quanto ardore quaerenda pax et vita aeterna.</hi> --Proinde,
fratres, concupiscite vitam, et diligite videre
dies bonos ubi nulla nox erit: vitam in qua dies malus
non timeatur; dies bonos, in quibus nunquam
vita finiatur. Sed si hanc mercedem diligitis, cavete
ne opus, cujus ea merces est, recusetis. Illam enim
pacem quaerendo sequimini: quaerite autem manibus
vestris nocte coram Deo, et non decipiemini <note>(Psal.
LXXVI, 3)</note>. Quid est enim manibus vestris, nisi operibus
vestris? Quid est nocte, nisi in tribulatione?
Quid est coram Deo, nisi conscientiae puritate? Sic
vivendo et hoc amando, habebitis Deum in contemplatione,
et in illo vitam sine defectione; dies bonos
sine contenebratione, pacem sine dissensione.
</p>
          </div3>
        </div2>
      </div1>

<div1>
        <head>SERMO XVII . <hi>De eo quod dicitur in Psalmo</hi> XLIX, 3, Deus manifestus veniet, Deus noster, et non silebit, <hi>etc.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Judicium extremum.</hi> 
Cantavimus, fratres, <hi>Deus manifestus veniet, Deus
noster, et non silebit.</hi> Deum Christum Scriptura
praedixit venturum ad judicium vivorum et
mortuorum. Quando enim prius venit judicari,
occultus fuit: quando veniet judicare, manifestus
erit. Quam fuerit tunc occultus, hinc intelligite
quod ait Apostolus: <hi>Si enim cognovissent, nunquam
Dominum gloriae crucifixissent <note>(I Cor. II, 8)</note>
            </hi>.
Tunc autem siluit interrogatus, sicut et Evangelium
loquitur, et impletur in eo Isaiae prophetia dicentis: <hi>Sicut ovis ad immolandum ductus est, et sicut
agnus coram tondente se fuit sine voce, sic non aperuit
os suum 
 <note>(Isai. LIII, 7)</note>
            </hi>. <hi>Veniet</hi> ergo <hi>manifestus, et non
silebit.</hi> Ad hoc dictum est, <hi>Non silebit</hi>, quia siluit
judicatus. Nam quantum attinet ad voces ipsius nobis
necessarias, quando siluit? Non siluit per Patriarchas,
non siluit per os carnis suae: et modo si sileret,
Scriptura non loqueretur. Lector ascendit, et ipse
non silet. Tractator loquitur, si vera loquitur, Christus
loquitur. Si sileret Christus, ego vobis ista non
dicerem. Nec per os vestrum siluit: nam quando
cantabatis, ipse loquebatur. Non silet, opus est ut
nos audiamus, sed aure cordis: nam facile est audire
auribus carnis. Illis auribus audire debemus,
quas quaerebat magister ipse, cum diceret: <hi>Qui habet
aures audiendi, audiat <note>(Matth. XIII, 9)</note>
            </hi>. Quis enim
ante illum, quando ista dicebat, sine auribus carnis
stabat? Omnes aures habebant, et pauci habebant: non
omnes habebant aures audiendi, hoc est, obediendi.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Praepositis munus impositum.
Votum pii pastoris.</hi> Quam terribiliter locutus est
per prophetam Ezechielem, credo adhibuistis aurem,
credo audistis quemadmodum dixerit, <hi>Ad domum
<pb n="0125"/>
Israel mittam te, non ad populum altioris linguae
te mittam. Populus autem ille nolent audire te, quia nolunt
audire me <note>(Ezech. III, 5-7)</note>
            </hi>. Quid ostendit, nisi
quia ipse Deus per Prophetam loquebatur? Quia vero
in ipsis verbis propheticis nos maxime territi sumus,
id est, praepositi quos posuit loqui ad populum
suum, prius in illis verbis videmus faciem nostram.
Demonstratum est enim nobis, sonante lectore;
quasi speculum ubi nos inspiceremus; et inspeximus
nos: inspicite vos. Ecce ego facio, quod ibi audivi. <hi>Si non discreveris,</hi> 
 inquit, <hi>justum, si non dixeris peccatori,
Morte morieris, et ostenderis illi ut recedat ab
iniquitatibus suis; ipse quidem in peccatis suis morietur,
sanguinem autem ejus de manu tua exquiram. Si
autem dixeris, et ille contempserit, et non obedierit;
ille in sceleribus suis morietur, tu autem animam tuam
liberabis <note>(Id. XXXIII, 8, 9)</note>
            </hi>. Dico vobis, libero animam
meam. In magno enim sum, non periculo, sed
exitio constitutus, si tacuero. Sed cum ego dixero,
et implevero officium meum, vos jam attendite periculum
vestrum. Quid autem volo? quid desidero?
quid cupio? quare loquor? quare hic sedeo? quare
vivo? nisi hac intentione, ut cum Christo simul vivamus?
Cupiditas mea ista est, honor meus iste est,
gloria mea ista est, gaudium meum hoc est, possessio
mea ista est. Sed si non me audieritis, et tamen
ego non tacuero, animam meam liberabo. Sed nolo
salvus esse sine vobis.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Peccata consuetudine vilescunt,
nec sentiuntur. Ebriositas. Excommunicatio.</hi> Nolite
ergo contemnere, fratres mei, peccata in quibus
forte consuetudinem jam fecistis. Omne enim peccatum
consuetudine vilescit, et fit homini quasi nullum
sit: obduruit, jam dolorem perdidit. Quod valde
putre est, nec dolet: quod non dolet, non pro sano
habendum, sed pro mortuo computandum est. Attendite
quae dicat Scriptura, et ibi videte quemadmodum
vivere debeatis. Quis non contemnat ebriositatis peccatum?
Abundat tale peccatum, et contemnitur. Jam
cor ebriosum perdidit sensum, non habet dolorem,
quia nec salutem. Quando aliquid pungitur et dolet,
aut sanum est, aut est in illo spes aliqua sanitatis:
quando autem tangitur, pungitur, vellicatur, nec
dolet; pro mortuo habendum est, ac de corpore praecidendum.
Sed aliquando nos parcimus, et non novimus
nisi loqui: excommunicare, de Ecclesia projicere
pigri sumus. Aliquando enim timemus ne ipso
flagello pejor fiat qui caeditur. Et quamvis qui tales
sunt, jam in anima mortui sint: tamen quia Medicus
noster omnipotens est, non est desperandum de his;
sed totis viribus supplicandum, ut aures cordis, quas
clausas habere probantur, Dominus aperire dignetur.
Sed numquid ille parcet, numquid silebit quem timere
debemus? Audistis in ipso Psalmo, fratres mei,
cum enumeraret peccata peccatoris, ait, <hi>Haec fecisti,
et tacui.</hi> Contra hoc dictum est, <hi>Veniet, et non silebit.</hi> 
<pb n="0126"/>
Praesentia sua non silebit. Excepto enim quod
Dominus Christus significatur, quia siluit in judicio,
ut impleretur in illo etiam ea prophetia, quam paulo
ante commemoravi; hoc excepto, modo Deus ipse
per se ipsum Dominus Christus tacet. Ascendit enim
in coelum, et sedet ad dexteram Patris, inde venturus
est judicare vivos et mortuos: quamdiu ibi est,
donec veniat tacet. Voces ejus in Libris audimus, de
ore ipsius non audimus. Audistis vocem ipsius de
sanctis Scripturis isto loco: auditis cum vos ipsas
commemoratis, et forte de his rebus inter vos sermocinamini.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Peccantes videt et odit Deus, etsi
nunc tacet.</hi> Qui vult audiri a Deo, charissimi, prius
audiat Deum. Numquid audis illum quando facis
adulterium; et latere te putas, quia homo te non videt?
Ille te videt, sed tacet. Quando furtum facis,
captas oculos ejus cui furaris, et si eum latet, facis:
si propterea non facis, quia times ne videaris, intus
fecisti, in corde fecisti; fur teneris, et nihil tulisti:
sed et tu, si opportunitas detur ad implendum malum
factum tuum, furaris, et laetaris quia tacet. Audi ergo
Psalmum: te admonuit, te quicumque es, qui forte
hic hodie stas, et nocte aliquid fecisti, te admonuit,
tibi dixit, <hi>Haec fecisti et tacui. Suspicatus es iniquitatem,
quod ero tibi similis?</hi> O homines, qui haec verba quae
dicturus sum, nec in ore habetis, nec in corde, felices
estis. Nonne quotidie homines mala facientes, aut
quos bene fecisse poenitet, et poenitentia perversa
fundunt quod mulserunt; nonne quotidie dicunt, et
ista murmura inter se rodunt: Vere si Deo displicerent
ista, permitteret illa fieri, aut illi qui ea faciunt
felices essent in terra? Videmus raptores, videmus
infirmorum oppressores, videmus vicinorum expulsores,
videmus violentos limitum invasores, videmus
calumniatores; et tamen potentes, divites, felices in
hac terra. Si vere Deus ista videret, si ista curaret,
parceret eis? Addunt et hoc, quod pejus est: Non
placent nisi mali. Contingat autem ut faciat bene
aliquis, et sequatur forte aliqua tentatio, continuo ad
manum habet: Non expedit bene facere; qui fecerit
bene, nihil illi prodest. Parum est tibi quod male vis
facere, et bene facientibus maledicis? <hi>Haec fecisti,</hi> inquit, <hi>et tacui. Suspicatus es iniquitatem, quod ero tibi
similis.</hi> 
 Quid est, <hi>quod ero tibi similis?</hi> Quia sic mihi
placet malum, quomodo tibi: hoc es suspicatus.
Hoc dixisti in corde tuo: sed ego audivi, quando
dixisti in corde tuo. Quod pejus est, in haec verba
progrediuntur, ut nec audiri timeant.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Dei judicium in peccantes. Poenitendi
tempus.</hi> Ergo <hi>suspicatus es inique, quod ero tibi similis.
Arguam te:</hi> quomodo non putas, et quando non
putas, <hi>arguam te.</hi> Sileo cum facis: sed non sileo cum
<pb n="0127"/>
judico. <hi>Arguam te.</hi> Quid tibi faciam, quando arguam
te? <hi>Statuam te ante faciem tuam.</hi> Modo enim quando
male facis, putas quia bonus es, quia non vis te videre.
Alios reprehendis, te non respicis; alios accusas, de
te non cogitas; alios ponis ante oculos tuos, te ponis
post dorsum tuum. Ego quando te arguo, contra facio;
tollo te a dorso tuo, et pono te ante oculos tuos. Videbis
te, et planges te; et non erit jam tunc quomodo
corrigas te. Contemnis ergo tempus misericordiae,
veniet tempus judicii: quia tu in ecclesia mihi cantasti, <hi>Misericordiam et judicium cantabo tibi, Domine <note>(Psal. C, 1)</note>
            </hi>.
Ex ore nostro exit, et ubique ecclesiae
concrepant Christo, <hi>Misericordiam et judicium cantabo
tibi, Domine.</hi> Tempus est misericordiae, ut corrigamur:
nondum venit tempus judicii. Locus est, spatium est:
peccavimus, corrigamur. Nondum finita est via,
nondum clausus est dies, nondum exspiratum est;
non desperetur, quod est pejus: quoniam propter
ipsa peccata humana et tolerabilia, et tanto crebriora,
quanto minora, constituit Deus in Ecclesia tempore
misericordiae praerogandae quotidianam medicinam, ut
dicamus, <hi>Dimitte nobis debita nostra, sicut et nos dimittimus
debitoribus nostris <note>(Matth. VI, 12)</note>
            </hi>: ut his verbis
lota facie ad altare accedamus, et his verbis lota
facie corpore Christi et sanguine communicemus.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Medicina post peccatum non respuenda.</hi> 
Sed quod est gravius, ipsam medicinam
sic homines contemnunt, ut non solum non dent veniam
quando in illos peccatur, sed nec velint petere
quando ipsi peccant. Intravit tentatio, subrepsit ira;
tantum dominata est iracundia, quantum potuit, ut
non solum tumultuaretur cor, sed et convicia et crimina
vomeret lingua. Non vides quo te impulit? non
vides quo te praecipitavit? Tandem corrige, dic, Male
feci, peccavi. Non enim morieris, si dixeris: crede,
non mihi, sed Deo. Quid sum ego? Homo sum, par
vester sum, carnem porto, infirmus sum: omnes
credamus Deo. Attendite vobis. Ipse Dominus Christus
ait, Attendite vobis: <hi>Si peccaverit frater tuus,
corripe eum inter te et ipsum solum. Si te audierit, lucratus
es fratrem tuum: si te non audierit, adhibe tecum
duos aut tres. In ore duorum aut trium testium stabit
omne verbum. Si nec ipsos audierit, refer ad Ecclesiam.
Si nec ipsam audierit, sit tibi tanquam ethnicus et publicanus <note>(Matth. XVIII, 15-7)</note>
            </hi>.
Ethnicus gentilis est: gentilis
ille est, qui in Christum non credit. Si nec Ecclesiam
audierit, mortuum computa. Sed ecce vivit, ecce intrat,
ecce signat, ecce genu figit, ecce orat, ecce ad
altare accedit. Sed <hi>sit tibi tanquam ethnicus et publicanus.</hi> 
Noli in illo attendere falsa signa: vivens mortuus
est. Unde vivit? Quomodo vivit? Si dicam alicui
in conspectu vestro, Tu hoc fecisti: respondebit
postea, Quantum erat? Intus me moneret, intus
mihi diceret quia male feci, intus viderem peccatum
<pb n="0128"/>
meum: quare in populo arguit? Quid si feci, et
non correxisti? Quid si feci, et adhuc perseveras? Quid
si feci, et adhuc tibi bene fecisse videris in corde tuo?
Quia tacet ille, justus es? Quia ille modo non vindicat,
nihil male fecisti? Non times, <hi>Arguam te?</hi> Non
times, <hi>Constituam te ante faciem tuam?</hi> non times?
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Vitae brevitas. Homo vitro fragilior.</hi> 
Sed longe est, inquis, judicium. Primo, quis
tibi dixit quia longe est dies judicii? Numquid si longe
est dies judicii, longe est dies tuus? Unde scis quando
est? Nonne multi sani dormierunt et obduruerunt?
Nonne casus nostros nobiscum in hac carne portamus?
Nonne fragiliores sumus, quam si vitrei essemus?
Vitrum enim etsi fragile est, tamen servatum
diu durat: et invenis calices ab avis et proavis, in
quibus bibunt nepotes et pronepotes. Tanta fragilitas
custodita est per annos. Nos autem homines, et sub
tantis casibus quotidianis fragiles ambulamus; et si
casus ipsi repentini non acciderent, diu tamen vivere
non valeremus. Vita humana tota brevis est, ab infantia
usque ad decrepitam senectutem tota brevis
est. Adam si adhuc viveret, et hodie moreretur, quid
illi vitae longitudo profuisset? Huc accedit, quia ipse
dies, qui quasi naturaliter servit, morbo inlecto incertus
est. Quotidie moriuntur homines: et qui vivunt
deducunt illos, exsequias celebrant, et vitam sibi promittunt.
Nemo dicit, Corrigam me, ne cras hoc sim
quod iste quem deduxi. Placent vobis verba, ego
quaero facta. Nolite me contristare pravis moribus vestris:
quia delectatio mea non est in hac vita nisi
vestra bona vita.
</p>
          </div3>
        </div2>
      </div1>

<div1>
        <head>SERMO XVIII . <hi>De eodem versu Psalmi</hi> XLIX, Deus manifestus veniet, <hi>etc.</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christi adventus alter
occultus, alter manifestus. Praecepta Dei quibusdam in
risum veniunt. Hominum carnalium perversum judicium.</hi> 
Ad exhortandas mentes Charitatis vestrae, pauca
de praesenti psalmo, quae donat Dominus, gratanter
accipite. De Domino nostro Jesu Christo prophetatum
est in isto psalmo, ubi audivimus et cantavimus, <hi>Deus
manifestus veniet, Deus noster, et non silebit.</hi> Ipse enim
Dominus Christus, Deus noster, Filius Dei, primo
adventu venit occultus, secundo adventu veniet manifestus.
Quando venit occultus, non innotuit nisi
servis suis: quando veniet manifestus, innotescet
bonis et malis. Quando venit occultus, venit judicandus:
quando veniet manifestus, veniet judicaturus.
Denique tunc cum judicaretur, siluit, et de silentio
ejus propheta praedixerat, <hi>Sicut ovis ad immolandum
<pb n="0129"/>
ductus est, et sicut agnus coram tondente, sic non aperuit
os suum <note>(Isai. LIII, 7)</note>
            </hi>. Sed <hi>Deus</hi> noster <hi>manifestus
veniet, Deus noster, et non silebit.</hi> Non quomodo siluit,
quando judicandus erat, ita silebit, quando judicaturus
erit. Et nunc non silet, si sit qui audiat: sed dictum
est, Tunc <hi>non silebit,</hi> quando vocem ejus agnoscent
et qui modo contemnunt. Modo enim quando dicuntur
praecepta Dei, quibusdam in risum veniunt: et quoniam
quod promisit Deus modo non ostenditur, et
quod minatur modo non videtur, quod praecipit irridetur.
Modo enim felicitatem quae dicitur mundi hujus,
habent et mali; infelicitatem quae dicitur mundi hujus,
habent et boni. Attendunt homines qui credunt
praesentia et non credunt futura, quoniam ista bona
et mala praesentis saeculi promiscue habent boni et
mali. Si divitias optant, vident habere divitias et pessimos
homines et bonos homines; vident etiam, si
exhorrent paupertatem et miserias hujus saeculi, laborare
in his miseriis non solum bonos, sed etiam
malos: et dicunt in corde suo, quia res humanas
Deus nec respicit, nec regit, sed omnino in intimo
quodam mundi hujus fundo dimisit nos casibus
volvi, nec aliquam providentiam exhibet nobis. Ac
per hoc fit in illis contemptus praecepti, quia non vident
manifestationem judicii.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Cur Deus nunc judicat quaedam,
non omnia.</hi> Verumtamen etiam modo debet quisque
attendere, quia quando vult Deus, respicit et judicat,
et ad horam non differt: quando autem vult, differt.
Et unde hoc? Quia si nunquam in praesenti judicaret,
non esse Deus crederetur: si omnia in praesenti judicaret,
nihil judicio reservaret. Ad hoc enim multa
servantur judicio, et quaedam in praesentia judicantur,
ut illi qui differuntur, timeant et convertantur. Non
enim amat Deus damnare, sed salvare: et ideo patiens
est in malos, ut de malis faciat bonos. Sed dicit
Apostolus, quia <hi>revelabitur ira Dei super omnem impietatem <note>(Rom. I, 18)</note>
            </hi>,
et <hi>reddet Deus unicuique secundum
opera sua.</hi> Admonet autem et corripit hominem
contemnentem; et dicit, <hi>An divitias bonitatis et longanimitatis
ejus contemnis?</hi> Quia bonus est in te, quia
longanimis est in te, quia patiens est in te, quia
differt te et non aufert te, contemnis, et omnino
nullum judicium Dei putas: <hi>ignorans quia patientia
Dei ad poenitentiam te adducit? Tu autem secundum duritiam
cordis tui thezaurizas tibi iram in die irae et revelationis
justi judicii Dei, qui reddet unicuique secundum
opera sua <note>(Id. II, 4-6)</note>
            </hi>.</p>
          </div3>
<div3>
            <head>3.</head>
            <p>
 <hi>Thesaurus operum, seu bonorum, seu malorum.</hi> 
Quidquid ergo homo facit modo, in thesaurum mittit,
sed nescit quid colligat: quomodo divites, qui
in thesaurum terrae mittunt, quasi sciunt quid colligunt,
sed nesciunt cui colligunt. Quis enim possideat
divitias eorum post mortem ipsorum, prorsus ignorant:
et aliquando divitiae eorum ad inimicos eorum
perveniunt. Et ideo se quisque fraudat nolens manducare
<pb n="0130"/>,
ut ditescat, ut alius de laboribus ejus fluat
et luxurietur et dissolvatur.
</p>
          </div3>
        </div2>

<div2>
          <head>CAPUT III.</head>
<p>Quomodo ergo colligunt quidem
scientes, sed cui colligant, nesciunt: sic contra in
thesaurum coelestem boni quid colligant sciunt, mali
quid colligant, nesciunt. Bonus enim ponit in thesauro
coelesti omnia opera misericordiae, quae fecit circa
homines quibus subvenit; et scit quoniam fidelis est
custos, qui illi servat omnia quae reponit. Et non ea
videt, sed de thesauro suo certus est, quia neque aliquid
a fure subripitur, neque ab hoste invaditur, neque
ab inimico et improbo et potente quasi e victo
tollitur; sed semper manebit, quia a Domino potentissimo
custoditur. Si enim pecunias homines fideli
servo commendant, et securi sunt; misericordias suas
commendant potenti Domino, et solliciti sunt? Noverunt
ergo quia quidquid reponunt, totum ibi salvum
est: qui fideles sunt, potentiae Domini sui fidem jungunt.
Credunt enim quia servat, et inveniunt quod
servat. Nam et homines qui pecuniam colligunt, numquid
vident arcam ipsam, aut in arcam pecuniam
semper colligunt et mittunt, aut infodiunt et servant?
Non vident; et tamen quasi conscientia eorum scit
quia ibi est in loco illo ubi posuerunt. Et forte jam
fur tulit, et vanus gaudet qui inaniter reservavit. In
thesauro autem coelesti si quid posuerimus, et de Domini
custodia securi sumus, et omnino furem nullum
patiamur, nec damnum aliquod sustinemus. Mali vero
et ipsi mittunt in thesaurum omnia mala opera sua,
et servat illis Deus. Hoc est quod dixit Apostolus, <hi>Thesaurizas tibi iram in die irae justi judicii Dei.</hi> </p>
</div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Suus quemque manet thesaurus. Pauperes
divitibus laturarii.</hi> Sed quoniam servatur quidquid
mali faciunt, et nesciunt: ubi venerit Deus noster
manifestus, et non silebit, convocabit ad se omnes
gentes, sicut dicit in Evangelio, et separabit, quosdam
ponens ad dexteram, quosdam ad sinistram: et incipiet
jam tractare thesauros utrorumque, quid quisque posuit
ut inveniat. <hi>Venite,</hi> inquit, <hi>benedicti Patris mei,</hi> 
ad eos qui sunt ad dexteram, <hi>percipite regnum quod
vobis paratum est ab initio mundi.</hi> Regnum coelorum,
regnum sempiternum, societatem cum Angelis, aeternam
vitam, ubi nullus oritur, neque moritur, hoc
percipite. Quando enim opera vestra in thesaurum
mittebatis, regnum coelorum emebatis. <hi>Percipite regnum
quod vobis paratum est ab initio mundi.</hi> Etiam
ostendit illis thesauros suos: <hi>Esurivi, et dedistis mihi
manducare; sitivi, et potastis me; nudus fui, et vestistis
me; hospes fui, et adduxistis me; in carcere fui, et venistis
ad me; aeger fui, et visitastis me.</hi> Et respondent
illi: <hi>Domine, quando te vidimus</hi> in his necessitatibus
constitutum, <hi>et ministravimus tibi?</hi> Et ille: <hi>Quando uni ex minimis meis fecistis, mihi fecistis.</hi> 
 Quia
ergo quando uni ex minimis meis fecistis, mihi fecistis,
percipite quod misistis, possidete quod emistis.
Mihi enim Servatori ideo credidistis. Deinde convertet
se ad illos qui sunt a sinistris, et ostendet illis
<pb n="0131"/>
thesauros suos inanes operis boni: <hi>Ite,</hi> inquit, <hi>in
ignem aeternum, qui paratus est diabolo et angelis ejus.
Esurivi, et non dedistis mihi manducare.</hi> Aut si aliquid
invenistis in thesauro isto, aut aliquid misistis, cogitate,
et reddetur vobis. <hi>Sed nunquam te,</hi> inquiunt
ipsi, <hi>vidimus esurientem.</hi> Et ille: <hi>Quando uni ex minimis
meis non fecistis, nec mihi fecistis <note>(Matth. XXV,
31-45)</note>
            </hi>. Forte enim ideo mihi non faciebatis, quia me
in terra ambulare non videbatis? Tam mali estis, ut
si videretis, sicut Judaei crucifigeretis. Hodie enim
mali homines, qui conantur, si fieri posset, non esse
ecclesias ubi illis praedicentur praecepta Dei, nonne
et ipsum Christum occiderent, si in terra viventem
invenirent? Sed audebunt dicere, quasi illi qui nesciat
cogitationes hominum: <hi>Domine, quando te vidimus
esurientem?</hi> Et ille: <hi>Quando uni ex minimis meis non
fecistis, nec mihi fecistis.</hi> Minimos meos egentes posueram
vobis in terra: ego tanquam caput, dicet, in
coelo sedebam ad dexteram Patris, sed membra mea
in terra laborabant, membra mea in terra egebant;
membris meis daretis, et ad caput perveniret quod
daretis. Et sciretis quia minimos meos egentes quando
vobis in terra posui, laturarios vobis institui, qui
opera vestra in thesaurum meum portarent: nihil in
eorum manibus posuistis, propterea apud me nihil
invenistis.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Poenitentia infructuosa.</hi> Tunc ergo
non silebit, sed apparebit: ideo dictum est, <hi>Non silebit.</hi> 
Modo autem dicit illud Lector de codice, et contemnitur:
dicit illud de ore suo tractator aut disputator episcopus,
et irridetur. Numquid sic irrideri habet,
quando ab ipso judice potentissimo dicetur? Unusquisque
recipiet quod fecit, bonum sive malum <note>(II Cor. V,
10)</note>. Tunc dicturi sunt homines sera et infructuosa poenitentia:
O si possemus iterum vivere; et quod contempsimus,
audire et facere! Tunc dicent illi, quos ex
adverso constituunt iniquitates eorum, sicut dicitur in
libro Sapientiae: <hi>Quid nobis profuit superbia? et divitiarum
jactantia quid contulit nobis? Transierunt omnia sicut
umbra <note>(Sap. V, 8, 9)</note>
            </hi>. Videtis quia poenitebit eos: sed
ista poenitentia cruciabilis, non sanabilis. Vis habere
utilem poenitentiam? Modo habe. Si enim modo habueris,
corrigeris: cum correctus fueris, fundetur ille
thesaurus tuus, ubi colligebantur mala opera tua, et
implebitur alius thesaurus tuus, ubi bona opera tua
colligantur. Sed forte conversus ad Deum, statim morieris,
opera tua nulla forte invenientur in illo thesauro?
Plane ibi invenies opera tua, quia scriptum
est, <hi>Pax in terra hominibus bonae voluntatis <note>(Luc. II,
14)</note>
            </hi>. Deus non annotat facultatem, sed coronat voluntatem.
Scit quia voluisti, et non potuisti; sic te annotat,
quasi feceris quod voluisti. Ergo opus est ut
convertaris, ne differendo subito moriaris, et omnino
nihil inveniatur quod in praesenti habeas, et in futuro
possideas. Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO XIX . <hi>De eo quod scriptum est in Psalmo</hi> L, 5, Quoniam iniquitatem meam ego agnosco: <hi>et in Psalmo</hi> LXXII, 1, Quam bonus Deus Israel rectis corde! <hi>Habitus in basilica Restituta</hi> , <hi>in die Munerum</hi>.</head>

<pb n="0132"/>
<div3>
          <head>1.</head>
          <p>
 <hi>Rogandus Deus, ut faciem non a nobis avertat,
sed a peccatis nostris.</hi> Cantantes Dominum rogavimus,
ut avertat faciem suam a peccatis nostris,
et omnia facinora nostra deleat. Sed animadvertere
potestis, fratres, quod in eodem psalmo audierimus, <hi>Quoniam iniquitatem meam ego agnosco, et
peccatum meum ante me est semper.</hi> 
 Dicitur autem Deo
alibi, <hi>Ne avertas faciem tuam a me <note>(Psal. XXVI, 9)</note>
          </hi>: cui
diximus, <hi>Averte faciem tuam a peccatis meis.</hi> Cum sit
ergo persona una homo et peccator, homo dicit, <hi>Ne
avertas faciem tuam a me:</hi> peccator dicit, <hi>Averte faciem
tuam a peccatis meis.</hi> Hoc ergo dicitur: Ne avertas
faciem tuam ab eo quem fecisti; averte faciem
tuam ab eo quod feci. Oculus tuus, inquit, utrumque
distinguat, ne propter vitium natura dispereat.
Fecisti tu aliquid, feci et ego aliquid: quod tu fecisti,
natura dicitur; quod ego feci, vitium vocatur:
vitium sanetur, ut natura servetur.</p>
        </div3>
<div3>
          <head>2.</head>
          <p>
 <hi>Poenitentis est peccata propria et agnoscere et
punire.</hi> -- <hi>Facinus,</hi> inquit, <hi>meum ego agnosco.</hi> Si ego
agnosco, ergo tu ignosce. Bene vivamus, et bene viventes
sine peccato nos esse minime praesumamus:
sic vita laudetur, ut venia postuletur. Desperati autem
homines, quanto minus intenti sunt in peccata
sua, tanto curiosiores sunt in aliena. Quaerunt enim
non quid corrigant, sed quid mordeant et cum se
non possint excusare, parati sunt alios accusare. Non
sic iste nobis orandi et satis Deo faciendi demonstravit
exemplum, dicens: <hi>Quoniam facinus meum ego
agnosco, et peccatum meum ante me est semper.</hi> Non
<pb n="0133"/>
erat iste intentus in aliena peccata: advocabat se ad
se; nec se palpabat, sed penetrabat, et in se ipsum
altius descendebat. Sibi non parcebat: et ideo ut sibi
parceretur non impudenter rogabat. Peccatum enim,
fratres, impunitum esse non potest: si peccatum impunitum
remaneat, injustum est: ergo sine dubitatione
puniendum. Hoc tibi dicit Deus tuus: Puniendum
est peccatum aut a te, aut a me. Punitur ergo
peccatum, aut ab homine poenitente, aut a Deo judicante.
Punitur ergo aut a te sine te, aut a Deo tecum.
Quid est enim poenitentia, nisi sua in se ipsum
iracundia? Qui poenitet, irascitur sibi. Nam si non
ficte fiat, unde est et pectoris tunsio? Quid feris, si
non irasceris? Quando ergo tundis pectus, irasceris
cordi tuo, ut satisfacias Domino tuo. Potest enim etiam
sic intelligi quod scriptum est, <hi>Irascimini, et nolite
peccare <note>(Psal. IV, 5)</note>
          </hi>. Irascere quia peccasti, et puniens
te ipsum noli peccare. Exsuscita cor poenitendo,
et hoc erit sacrificium Deo.</p>
        </div3>
<div3>
          <head>3.</head>
          <p>
 <hi>Sacrificio contriti cordis placandus Deus. Fides
antiquorum in Christum.</hi> Placari Deo vis?
Nosce quid agas tecum, ut Deus placetur tibi. In eodem
psalmo adverte: ibi enim legitur, <hi>Quoniam si
voluisses sacrificium, dedissem utique; holocaustis non
delectaberis.</hi> Ergo sine sacrificio eris? nihil oblaturus,
de nulla oblatione Deum placaturus? Quid dixisti? <hi>Si
voluisses sacrificium, dedissem utique; holocaustis non
delectaberis.</hi> Sequere, et audi, et dic, <hi>Sacrificium Deo
spiritus contribulatus; cor contritum et humiliatum Deus
non spernit <note>(Psal. L, 5, 11, 18, 19)</note>
          </hi>. Abjectis quae offerebas,
invenisti quod offeras. Offerebas enim apud
Patres victimas pecorum, et sacrificia vocabantur. <hi>Si
voluisses sacrificium, dedissem utique.</hi> Illa ergo non quaeris,
et tamen sacrificium quaeris. Populus tuus dicit
tibi: Quid offeram, qui quod offerebam non offero?
Ipse enim populus, aliis decedentibus, aliisque nascentibus,
idem est populus. Sacramenta sunt mutata,
non fides. Signa mutata sunt quibus aliquid significabatur,
non res quae significabatur. Pro Christo aries,
pro Christo agnus, pro Christo vitulus, pro Christo
hircus, totum Christus. Aries, quia ducit gregem:
ipse est inventus in vepribus, quando pater Abraham
filio jussus est parcere, nec tamen sine oblato sacrificio
inde discedere. Et Isaac Christus erat, et aries
Christus erat. Isaac sibi ligna portabat: Christus crucem
propriam bajulabat. Pro Isaac aries, non tamen
pro Christo Christus. Sed in Isaac et aries et Christus.
Tenebatur cornibus in vepre aries <note>(Gen. XXII)</note>:
interroga Judaeos, unde tunc Dominum coronaverint.
Agnus est: <hi>Ecce Agnus Dei, ecce qui tollit peccata
mundi <note>(Joan. I, 29)</note>
          </hi>. Taurus est: attende cornua crucis.
Hircus est, propter similitudinem carnis peccati.
Velata sunt ista, donec aspiraret dies, et removerentur
umbrae <note>(Cant. II, 17)</note>. In eumdem ergo Dominum
Christum, non solum quod Verbum, sed etiam quod
mediator est Dei et hominum homo Christus Jesus
<pb n="0134"/> <note>(I Tim. II, 5)</note>,
et Patres antiqui crediderunt, et ad
nos eamdem fidem praedicando et prophetando transmiserunt.
Unde dicit Apostolus, <hi>Habentes eumdem
spiritum fidei, propter quod scriptum est, Credidi, propter
quod locutus sum. Eumdem habentes,</hi> quem habuerunt
et illi qui scripserunt, <hi>Credidi, propter quod locutus
sum. Habentes</hi> ergo <hi>eumdem,</hi> inquit, <hi>spiritum fidei,
propter quod scriptum est</hi> ab antiquis, <hi>Credidi,
propter quod locutus sum; et nos credimus, propter quod
et loquimur <note>(II Cor. IV, 13)</note>
          </hi>. Quando ergo David sanctus
ita dicebat, <hi>Quoniam si voluisses sacrificium, dedissem
utique; holocaustis non delectaberis,</hi> tunc illa sacrificia
offerebantur Deo, quae modo non offeruntur.
Ergo quando cantabat, prophetabat, et praesentia
spernebat, et futura praevidebat. <hi>Holocaustis,</hi> inquit, <hi>non delectaberis.</hi> 
 Quando ergo holocaustis non delectaberis,
sine sacrificio remanebis? Absit. <hi>Sacrificium
Deo spiritus contribulatus; cor contritum et humiliatum,
Deus, non spernis.</hi> Habes quod offeras. Non gregem
circumspicias, non navigia praepares, et permees ad
extremas provincias, unde aromata deferas: quaere in
corde tuo quod gratum sit Deo. Cor conterendum est.
Quid times ne contritum pereat? Ibi habes, <hi>Cor mundum
crea in me, Deus.</hi> Ut ergo creetur mundum cor
conteratur immundum.</p>
        </div3>
<div3>
          <head>4.</head>
          <p>
 <hi>Homini displicere debet quod Deo displicet, et
contra. Felicitas hic non quaerenda. Auditorum acclamatio.
Scandalum de felicitate malorum.</hi> Displiceamus
nobis quando peccamus, quia peccata displicent
Deo. Et quia sine peccato non sumus, vel in hoc
Deo similes simus, quia hoc nobis displicet, quod illi.
Ex aliqua parte conjungeris voluntati Dei, quia hoc
tibi displicet in te, quod odit et ille qui fecit te. Artilex
tuus ipse est: sed vide te ipsum, et dele in te ipso
quod non est ex ipsius officina. <hi>Deus</hi> enim, sicut scriptum
est, <hi>creavit hominem rectum <note>(Eccle. VII, 30)</note>
          </hi>. <hi>Quam
bonus Deus Israel rectis corde!</hi> Si ergo sis rectus corde,
non tibi displicebit Deus, bonus tibi erit Deus, laudabis
Deum. Omnino, et in eo quod praestat, et in eo
quod castigat, laudabis Deum. Ille enim qui dixit, <hi>Quam bonus Deus Israel rectis corde!</hi> 
 se ipsum inspexerat,
qui aliquando non erat rectus corde, et displicebat
ei Deus: postea vero resipuit, et vidit non esse
Deum perversum, sed se fuisse non rectum: et recordatus
tempora pravitatis suae, et praesens correctionis
suae, ait, <hi>Quam bonus Deus Israel!</hi> sed quibus? <hi>Rectis corde.</hi> 
 Quid enim tu? <hi>Mei autem,</hi> inquit, <hi>pene
commoti sunt pedes, paulo minus effusi sunt gressus mei:</hi> 
id est, pene lapsus sum. Unde hoc? <hi>Quia zelavi in peccatoribus,
pacem peccatorum intuens.</hi> Unde ergo commoti
fuerint pedes hujus et pene lapsi sint gressus,
quoniam non tacuit, cavendum monuit. Exspectabat
a Deo, secundum Vetus Testamentum, ignorans ibi
esse signa futurorum; exspectabat ergo a Deo praesentis
vitae felicitatem, et in hac terra quaerebat quod
suis Deus in coelo servabat. Felix volebat esse hic,
cum felicitas non sit hic. Res enim bona et magna est
felicitas; sed habet regionem suam. De regione felicitatis
Christus venit, et hic eam nec ipse invenit. Irrisus
est, exprobratus est, apprehensus est, flagellatus
<pb n="0135"/>
est, vinctus est, palmis caesus est, affectus contumelia
sputorum, spinis coronatus est, ligno suspensus:
ad extremum, Domini exitus mortis. In Psalmo
scriptum est (hi acclamaverunt qui cognoverunt), <hi>Et
Domini exitus mortis <note>(Psal. LXVII, 21)</note>
          </hi>. Quid hic ergo,
serve, felicitatem requiris, ubi et Domini exitus mortis?
Cum ergo in regione non sua felicitatem requireret
ille, de quo loqui coeperam, et propter illam in
hac vita adipiscendam cohiberet Deo, eiqueserviret,
et ejus praecepta, ut poterat, faceret; vidit hoc magnum,
vel pro magno, quod quaerebat a Deo, et propter
quod Deo serviebat, esse apud eos qui Deo non
serviebant, sed daemonia colebant, et verum Deum
blasphemabant. Vidit, et commotus est, quasi perdidisset
fructum laboris sui. Hoc est quod zelavit in peccatoribus,
pacem peccatorum intuens. Denique habes
ibi, <hi>Ecce ipsi peccatores et abundantes in saeculo obtinuerunt
divitias. Numquid sine causa justificavi cor
meum, aut lavi inter innocentes manus meas, et fui flagellatus
tota die?</hi> Colo Deum, blasphemant Deum: illis
felicitas, mihi calamitas; ubi aequitas? Inde moti
pedes, inde pene effusi gressus, inde propinquus interitus.
Nam ad quod periculum venerit, videte: ibi
ait, <hi>Et dixi, Quomodo scit Deus, et si est scientia in
Altissimo?</hi> Videte ad quod periculum venerit quaerendo
a Deo pro magno praemio terrenam felicitatem. Discite
ergo, charissimi, eam si habetis, contemnere,
nec dicere in cordibus vestris, Ego quia colo Deum,
ideo bene est mihi. Videbis enim, quo modo tibi putas
bene, et illis qui non colunt Deum esse bene; et
movebuntur gressus tui. Aut enim habes illam, colens
Deum, et videbis quod habeat talia non colens Deum;
et ideo putabis frustra te colere Deum, quia et ille habet
felicitatem qui non colit Deum: aut non illam habes,
et multo amplius Deum accusabis, qui dat eam
blasphematoribus suis, et negat cultoribus suis. Discite
ergo tenera contemnere, si vultis Deo fideli corde
servire. Habes illam? noli putare inde te esse bonum;
sed fac te inde bonum. Non habes? noli putare inde
te esse malum; sed cave malum, quo non venit bonus.</p>
        </div3>
<div3>
          <head>5.</head>
          <p>
 <hi>Felicitas et merces a Deo quaenam exspectanda.</hi> Etenim
iste resipiscens, et reprehendens se ipsum, quod
male coeperat de Deo sentire, anhelans peccator, et pacem
intuens peccatorum; reprehendens ergo se ipsum,
ait, <hi>Quid enim mihi est in coelo, et a te quid volui
super terram <note>(Psal. LXXII, 1-25)</note>
          </hi>? Jam resipiscens,
jam correcto corde, agnovit quantum valeat cultus
Dei: quem Dei cultum vilissimo pretio addixerat,
quando pro illo terrenam felicitatem quaerebat.
Agnovit quid debeatur sursum cultoribus Dei, ubi jubemur
habere cor et respondemus ibi nos habere:
quod et utinam non mentiamur, saltem ipsa hora,
saltem ipso momento, saltem ipso temporis puncto,
quando respondemus. Respiciens ergo ille, et cor
corrigens, reprehendit se quaesisse aliquando in terra
felicitatem terrenam, quasi mercedem cultus Dei.
Sed reprehendens se ait, <hi>Quid enim mihi est in coelo?</hi> 
Quid est ibi mihi? Vita aeterna, incorruptio, regnum
<pb n="0136"/>
cum Christo, societas Angelorum; ubi nulla perturbatio,
nulla ignorantia, nullum periculum, nulla tentatio;
vera, certa, fixa securitas. Ecce quid mihi est
in coelo. <hi>Et a te quid volui super terram?</hi> A te quid
volui super terram? quid volui? Divitias fluxas, caducas,
volaticas. Quid volui? Aurum, pallorem terrae;
argentum, livorem terrae; honorem, temporis fumum.
Ecce quid a te volui super terram. Et quia vidi hoc
in peccatoribus, commoti sunt pedes mei, et paulo
minus effusi sunt gressus mei. O quam bonus est
rectis corde! Quid ergo quaeris, Propheta fidelis?
Aurum, et argentum, et divitias terrenas? Ergo tanti
valet fides matronae fidelis, quod habet et meretrix?
Tanti ergo valet fides viri fidelis, quod habet et mimus,
auriga, venator, latro? Absit, fratres mei, absit
ut tanti valeat fides vestra. Avertat Deus hoc a cordibus
vestris. Nam quanti valet, vultis nosse? Pro ea
Christus mortuus est. Quid ergo terrenam mercedem
quaeris, auro et nummis addictus? Injuriam facis
fidei, pro qua mortuus est Christus. Et quid est,
inquit? quanti valet? Illum attende, qui ait, <hi>Quid
enim mihi est in coelo?</hi> Non enim expressit quid erit
illud. Sic ait, <hi>Et a te quid volui super terram?</hi> Illud
laudando, hoc abjiciendo, utrumque tamen dixit,
Quid est illud? Quod oculus non vidit. Quid est hoc?
Quod fidelis oculus non sitit. Quid est illud? Quod
invenit Lazarus ulcerosus. Quid est hoc? Quod habuit
dives inflatus. Quid est illud? Quod perire non
potest. Quid est hoc? Quod teneri non potest. Quid
est illud? Ubi non erit labor. Quid est hoc? Quod non
deserit timor. <hi>Quid enim mihi est in coelo?</hi> Quid? Ipse
qui fecit coelum; pretium fidei tuae Deus tuus est;
ipsum habebis, se ipsum praeparat praemium cultoribus
suis. Considerate, charissimi, universam creaturam,
coelum, terram, mare, quae in coelo, quae in
terra, quae in mari, quam pulchra, quam mira, quam
digne ordinateque disposita. Movent vos ista? Movent
plane. Quare? Quia pulchra sunt. Quid est qui fecit?
Puto rehebesceretis, si videretis pulchritudinem Angelorum.
Quid est ergo creator Angelorum? Ipse est
praemium fidei vestrae. Avari, quid vobis sufficit, si
Deus ipse non vobis sufficit?</p>
        </div3>
<div3>
          <head>6.</head>
          <p>
 <hi>Ad bene vivendum quotidianis periculis commovemur.</hi> 
Bene ergo vivamus, et ut hoc possimus, eum
qui hoc praecepit, invocemus. Neque bonae vitae nostrae
terrenam mercedem a Domino requiramus. Ad
illa quae promittuntur, intentionem nostram extendamus.
Cor nostrum ibi ponamus, ubi putrescere non
potest saecularibus curis. Transeunt ista quae occupant
homines, volant ista; vapor est vita humana
super terram. Accedunt etiam ipsius fragilis vitae tanta
et tam quotidiana pericula. Terrae motus magni de
Orientalibus nuntiantur; nonnullae magnae repentinis
collapsae sunt civitates. Territi apud Jerosolymam
qui inerant Judaei, Pagani, catechumeni, omnes sunt
baptizati. Dicuntur fortasse baptizati septem millia
hominum. Signum Christi in vestibus Judaeorum
baptizatorum apparuit. Relatu fratrum fidelium constantissimo
<pb n="0137"/>
ista nuntiantur. Sitifensis etiam civitas
gravissimo terrae motu concussa est, ut omnes forte
quinque diebus in agris manerent, et ibi baptizata dicuntur
fere duo millia hominum. Undique Deus terret,
quia non vult invenire quo damnet. Nonnihil
agitur in isto torculari. Mundus est torcular; abundant
pressurae ejus: oleum estote, non amurca. Convertatur
quisque ad Deum, et mutet vitam. Occultum
habet iter oleum; ad secreta sua tendit. Alius subsannat,
irridet, blasphemat, clamat per plateas;
amurca defluit. Dominus tamen torcularis per operarios
suos, per sanctos Angelos suos non quiescit operari.
Novit oleum suum, novit quid recipiat, quo pondere
pressurae eliquetur. Novit enim Dominus qui
sunt ejus. Oleum estote, amurcam fugite; recedant
ab iniquitate omnes qui nominant nomen Domini <note>(II Tim. II, 19)</note>.
Odia autem nolite concipere, aut cito
finite. Non enim illa metuenda sunt. Times terrae
motum? times coeli fremitum? times bella? Time et
febrem: subito, cum illa magna metuuntur, ipsa non
veniunt, et de transverso una febricula aufert hominem.
Et si talem invenit ille judex, qualem non novit,
qualibus dicturus est, <hi>Nescio vos, recedite a me <note>(Luc. XIII, 27)</note>
          </hi>;
quid fiet postea? quo itur? per quem
ambitur? unde vita reparanda redimitur? Quis iterum
vivere, et quod male fecit emendare permittitur? Finitum
est. Pauci quidem convenistis: sed si bene
audistis, abundatis. Non vos fallat, qui fallit: quia
non vos decipit, qui non fallit.
</p>
        </div3>
      </div1>

<div1>
        <head>SERMO XX . <hi>De versu 12 Psalmi</hi> L, Cor mundum crea in me, Deus: <hi>et de versu 5 Psalmi</hi> XL, Ego dixi, Domine, miserere mei, <hi>etc.</hi> </head>
<div3>
          <head>1.</head>
          <p>
 <hi>Peccator non potest resurgere per se a peccato
absque gratia.</hi> Voce consona, corde concordi, pro
ipso corde nostro Dominum deprecantes diximus: <hi>Cor mundum crea in me, Deus, et spiritum rectum innova
in visceribus meis.</hi> 
 Hinc pauca quae Dominus dederit,
in ejus gratiam manifestabimus vobis. Psalmus
<pb n="0138"/>
est poenitentis, amissam spem recuperare cupientis,
lapsu suo jacentis, et Deum magnis deprecationibus
urgentis, tanquam qui fuerit idoneus ad se vulnerandum,
et non sit ad sanandum. Sicut enim ipsam carnem
nostram percutere et vulnerare cum volumus,
possumus; ut autem sanetur, medicum quaerimus;
nec ita nostra potestate salvamur, ut nostra potestate
sauciamur: ita ad peccandum anima sibi ipsa sufficit;
ad sanandum quod peccatum laeserit, Dei medicinalem
dexteram implorat. Unde dicit in alio psalmo: <hi>Ego dixi, Domine, miserere mei; sana animam meam,
quia peccavi tibi.</hi> 
 Ad hoc ait, <hi>Ego dixi,</hi> ut constitueret
ante oculos voluntatem arbitriumque peccandi ex
anima oriri, sibique sufficere ut perdat se; Dei autem
esse quaerere, et salvum facere quod se vulneraverat.
Venit enim Filius hominis quaerere, et salvum
facere quod perierat <note>(Luc. XIX, 10)</note>. Hinc precem fundentes
dicimus: <hi>Cor mundum crea in me, Deus, et
spiritum rectum innova in visceribus meis.</hi> Dicat anima
quae peccavit, ne plus pereat desperando, quam se
perdidit delinquendo.</p>
        </div3>
<div3>
          <head>2.</head>
          <p>
 <hi>Confessio peccati necessaria, ut venia impetretur.
Puniendum peccatum, aut ab ipso peccatore, aut a Deo.
Excusatio peccati iniqua est et a diabolo suggeritur.</hi> 
Ante omnia quippe danda est opera, ne peccemus,
ne quamdam familiaritatem et amicitiam cum peccato,
tanquam cum serpente faciamus. Morsu quippe
venenato perimit peccantem, nec tale aliquid est,
cum quo facienda sit amicitia: sed si forte aut infirmum
oppresserit, aut incauto subrepserit, aut errantem
ceperit, aut in errores eundo deceperit, non
pigeat animam confiteri, nec quaerat excusationem,
sed sui accusationem. Nam et inde oravit quodam in
psalmo, et ait: <hi>Pone, Domine, custodiam ori meo, et
ostium continentiae circum labia mea: et non declines
cor meum in verba maligna, ad excusandas excusationes
in peccatis <note>(Psal. CXL, 3 et 4)</note>
          </hi>. Peccatum quisque suadet
tibi? ante omnia recusetur. Sed persuasum est?
non excusetur, sed potius accusetur. Nam et iste qui
dicebat, <hi>Cor mundum crea in me, Deus,</hi> sic incoepit, <hi>Miserere mei, Deus, secundum magnam misericordiam
tuam.</hi> 
 Magnam misericordiam magnus peccator implorat:
magnam medicinam magnum vulnus desiderat.
Ibi dicitur, <hi>Averte faciem tuam a peccatis meis, et
omnes iniquitates meas dele. Cor mundam crea in me,
Deus <note>(Psal. L, 3, 11, 12)</note>
          </hi>. Avertit ergo Deus faciem
suam a peccatis confitentis, et se ipsum accusantis,
Deique auxilium et misericordiam deprecantis. Avertit
enim faciem suam a peccatis ejus, non avertendo
ab ipso. Cui enim dicitur, <hi>Averte faciem tuam a peccatis
meis, et omnes iniquitates meas dele;</hi> eidem alibi
dicitur, <hi>Ne avertas faciem tuam a me <note>(Psal. XXVI, 9)</note>
          </hi>.
Avertit, quando non advertit: nam si advertit, evertit.
Ideo et judices in convictos reos sententiam proferentes
animadvertere dicuntur. Hoc ne faciat Deus,
id est, ne animadvertat, dicimus, <hi>Averte faciem tuam
a peccatis meis.</hi> Ne agnoscat, ignoscat. Quomodo
autem nobilem dicimus nobilem, non autem nobilem
<pb n="0139"/>
dicimus ignobilem: sic noscentem noscentem, non
autem noscentem ignoscentem. Tamen si vis ut ille
ignoscat, tu agnosce. Impunitum non potest esse peccatum:
impunitum esse non decet, non oportet, non
est justum. Ergo quia impunitum non debet esse peccatum,
puniatur a te, ne puniaris pro illo. Peccatum tuum
judicem te habeat, non patronum. In tribunal mentis
tuae ascende contra te, et reum constitue te ante te.
Noli ponere te post te, ne Deus ponat te ante se.
Ideo dicit in eodem psalmo, unde facillimam impetret
veniam: <hi>Quoniam iniquitatem meam ego agnosco, et peccatum
meum ante me est semper <note>(Psal. L, 5)</note>
          </hi>. Tanquam
dicens, Quoniam ante me est, ne sit ante te; et quia ego
agnosco, tu ignosce. Ergo peccatum aut a te punitur, aut
a Deo: sed a te sine te, a Deo tecum. Te ergo habeat
punitorem, ut tu Deum habeas defensorem. Dic:
Ego feci. <hi>Ego dixi, Domine, miserere mei; sana animam
meam, quoniam peccavi tibi. Ego,</hi> inquit, <hi>dixi.</hi> Ego
non quaero ad excusationem peccati, quis de me peccaverit,
aut quis me peccare compulerit. Non dico,
Fortuna fecit. Non dico, Fatum hoc voluit. Postremo
non dico, Diabolus fecit. Nam et ipse diabolus suadendi
habet potestatem, postremo terrendi; graves
etiam, si permissus fuerit, molestias inferendi: a
Domino deprecanda virtus est, ne illecebrosa capiant,
aut ne dura confringant. Donet nobis contra illecebras
et minas inimici, duas virtutes, continere et sustinere:
continere libidines, ne prospera capiant; sustinere
terrores, ne adversa confringant. <hi>Et cum scirem,</hi> 
inquit, <hi>quia nemo potest esse continens, nisi Deus det <note>(Sap. VIII, 21)</note>
          </hi>.
Hinc ergo dicebat, <hi>Cor mundum crea
in me, Deus;</hi> et, <hi>Vae his qui perdiderunt sustinentiam <note>(Eccli. II, 16)</note>
          </hi>.
Neminem ergo quaeras accusare, ne
accusatorem invenias, a quo te non possis defendere.
Nam et ipse inimicus noster diabolus quando accusatur,
gaudet: et vult omnino ut accuses illum; vult
ipse ut a te ferat qualem volueris criminationem, cum
tu perdas confessionem. Contra hujus astutiam exclamat
ille, <hi>Ego dixi, Domine.</hi> Sine causa mihi insidiatur
inimicus; novi astutias ejus: captat linguam
meam, vult ut dicam, Diabolus fecit. <hi>Ego dixi, Domine.</hi> 
His ergo versutiis seducit animas, et a medicina
confessionis avertit; aut persuadens eis ut se excusent,
et quaerant quos accusent; aut persuadens eis,
quia jam peccaverunt, ut nunc desperent, et omnino
se ad veniam posse pertinere non arbitrentur; aut
persuadens eis, quia cito Deus totum ignoscit, ut sese
homo non corrigat.</p>
        </div3>
<div3>
          <head>3.</head>
          <p>
 <hi>Et desperatio et spes impoenitentiae ac perditionis
causa.</hi> Videte quanta sint, adversus quae vigilare debeat
cor poenitentis. Ne se excusando alterum accuset,
veniat ei in mentem, <hi>Ego, dixi, Domine, miserere
mei; sana animam meam, quoniam peccavi tibi.</hi> Ne desperando
pereat, ut quoniam peccavit, et graviter
peccavit, putet se jam non posse sanari; et donet se
<pb n="0140"/>
libidinibus, trahendum omnibus cupiditatibus. Facit
quidquid libet, quamvis non liceat. Et si non facit,
ibi non facit, ubi homines timet. Omnino animo quodam
gladiatorio, quoniam vitam desperat, quidquid
potest facere ad satiandam cupiditatem et libidinem
suam facit, tanquam devotus ad victimam. Tales desperatione
pereunt. Contra istos pro his, id est contra
tales cogitationes eorum, vigilans Scriptura dixit: <hi>In quacumque die conversus fuerit iniquus, et fecerit
justitiam, omnes iniquitates ejus obliviscar 
 <note>(Ezech. XVIII,
21, et XXXIII, 14, 15)</note>
          </hi>. Rursus recreata anima, si his
verbis crediderit, a desperationis malo, inveniet
aliam foveam, ut quae desperatione perire non potuit,
spe pereat. Et quis est qui spe pereat? Ecce
qualem propono, qui dixerit in animo suo: Jam Deus
veniam promisit omnibus avertentibus se a peccatis,
in quacumque hora conversi fuerint, omnes iniquitates
eorum obliviscetur: ergo faciam quidquid volo;
quando voluero convertam me, delebiturque quod
fecero. Quid dicemus? quia non quando se converterit,
curat Deus poenitentem? dimittit Deus omnia
peccata praeterita? Si negamus, indulgentiae divinae
contradicimus: verbis denique propheticis obviamus,
divinis eloquiis repugnamus. Non est hoc fidelis dispensatoris.</p>
        </div3>
<div3>
          <head>4.</head>
          <p>
 <hi>Non differenda conversio. Omnia sua vult homo
esse bona, praeter vitam.</hi> Recurrit, et dicit mihi quisquam:
Dabis ergo laxamentum peccatis, ut faciant
homines quidquid volunt, promissa venia, promissa
impunitate cum se converterint? Laxant habenas ad
peccandum: feruntur magno impetu, nullo revocante,
spe desperati. Itane vero vigilaret Scriptura
adversus desperantes, et non vigilaret adversus male
sperantes? Audi ejus vigilias adversus malam et
perversam spem: <hi>Ne tardes converti ad Dominum,
neque differas de die in diem: subito enim veniet ira
ejus, et in tempore vindictae disperdet te <note>(Eccli. V, 8 et 9)</note>
          </hi>.
Quid est ergo, maligne sperator? Si desperes, peris;
si speres, peris. Ubi tibi tutus locus erit, ut ab utraque
fovea te eripias, et constituas te in via recta,
serviens Deo, miserans animam tuam, placens Deo?
Male desperabas, audisti, <hi>In quacumque die conversus
fuerit iniquus, omnes iniquitates ejus obliviscar.</hi> Male
sperare coeperas, audisti, <hi>Ne tardes converti ad, Dominum,
neque differas de die in diem.</hi> Undique te circumdedit
providentia Dei misericorditer. Quid dicis?
Promisit mihi Deus indulgentiam; quando me convertero
dabit eam. Plane dabit, quando te converteris;
sed quare te non convertis? Quoniam quando me
convertero, dabit. Prorsus quando te converteris,
dabit; sed ipsum quando quando est? Quare non hodie
est, quare non cum tu me audis? quare non cum
<pb n="0141"/>
clamas? quare non cum laudas? Clamor meus sit adjutor
pro te: clamor tuus sit testis contra te. Quare
non hodie? quare non modo? Cras, inquit; indulgentiam
mihi Deus promisit. Cras tu tibi promittis?
Aut si forte, si mihi legis de libro sancto, sicut indulgentiam
tibi promissam esse converso, sic tibi promissum
crastinum diem, differ et crastinum. Nonne
hoc primo posuit in terrore medicinali, nonne cum
te increparet hoc dixit, <hi>Ne differas de die in diem: subito
enim veniet ira ejus?</hi> Sed videlicet homo sapiens
times ne plus habeas biduo bonae vitae. Si erit crastinus
dies, sit et hodiernus; et biduum sit. Si enim non
erit crastinus dies, hodiernus securum te inveniet: si
autem erit crastinus, addetur hodierno. Tu autem
cupis habere longam vitam, et non times habere
malam vitam. Diu vis vivere, et male vivere. Longum
malum quaeris, quare non potius longum bonum?
Quid autem non bonum habere vis? Sola vita erit,
quae in te mala incurrit. Qualem vestem quaeras, si
interrogem te, Bonam respondes; qualem villam,
Bonam; qualem conjugem, Bonam; quales filios,
Bonos; qualem domum, Bonam; solam vitam malam.
Et omnibus bonis tuis praeponis vitam, et inter omnia
bona tua solam vis vitam malam. Nam omnia illa quae
bona requirebas, vestem, domum, villam, et caetera,
paratus es dare pro vita tua. Si tibi quisquam dixerit,
Aut da mihi omnia bona tua, aut aufero vitam tuam:
paratus es omnia bona tua dare, et illam etiam malam
tenere. Quare non vis ut tibi sit bona, pro qua
etiam mala das omnia bona? Ecce ablata est excusatio,
adsit accusatio, ne inveniat damnatio.
</p>
        </div3>
      </div1>

<div1>
        <head>Post sermonem.</head>
<div3>
          <head>5.</head>
          <p>
 <hi>Verbum Dei ministrantes presbyteri.</hi> Exhortamur
Charitatem vestram, ut impigre et vigilanter
verba Dei ministrantibus presbyteris vos audire
non pigeat. Dominus enim Deus noster est ipsa veritas,
quam auditis per quemlibet loquatur; et nemo
est major in vobis, nisi qui minor fuerit. Praeloquendum
ergo nobis fuit ex more, et vos facite ex
amore.
</p>
        </div3>
      </div1>

<div1>
        <head>SERMO XXI . <hi>De eo quod scriptum est in Psalmo</hi> LXIII, 11, Jucundabitur justus in Domino.</head>

<pb n="0142"/>
<div3>
          <head>1.</head>
          <p>
 <hi>Jucunditas piorum in Deo etiam in hac vita.--Jucundabitur
justus in Domino, et sperabit in
eo, et gloriabuntur omnes recti corde.</hi> Hoc certe voce et
ore cantamus. Haec verba Domino dixit et conscientia
et lingua christiana, <hi>Jucundabitur justus in Domino,</hi> 
non in saeculo. <hi>Lux orta est justo,</hi> dicit alibi, <hi>et rectis
corde jucunditas <note>(Psal. XCVI, 11)</note>
          </hi>. Quaerens unde jucunditas,
hic audis, <hi>Jucundabitur justus in Domino.
Lux orta est justo,</hi> dicit alibi; et alibi, <hi>Delectare in
Domino, et dabit tibi petitiones cordis tui <note>(Psal. XXXVI,
4)</note>
          </hi>. Quid nobis indicitur? quid donatur? quid jubetur?
quid datur? Ut jucundemur in Domino. Quis jucundabitur
in ea re quam non videt? An forte videmus
Dominum? Hoc in promissione detinemus: nunc
autem per fidem ambulamus, quamdiu sumus in corpore,
peregrinamur a Domino; per fidem, non per speciem <note>(II Cor. V, 6, 7)</note>.
Tunc ad speciem veniemus,
quando implebitur quod item Joannes dicit: <hi>Dilectissimi,
filii Dei sumus, et nondum apparuit quid erimus:
scimus quia cum apparuerit, similes ei erimus,
quando eum videbimus sicuti est <note>(I Joan. III, 2)</note>
          </hi>. Tunc
ergo magna et perfecta jucunditas, et tunc plenum
gaudium, ubi jam non spes lactat, sed res nutrit.
Tamen etiam nunc, antequam res ipsa veniat nobis,
antequam nos ad rem ipsam veniamus, jucundemur
in Domino. Neque enim parvam jucunditatem habet
spes, cujus postea erit res. Et in istis temporalibus
rebus, in jucunditate, non Domini, sed saeculi, nonnulli
multa amant, et ad ea quae amant, nondum
pervenerunt: et tamen ardor in spe currit, rem nondum
tenet. Verbi gratia, amas pecuniam; non amares,
si non sperares: amas uxorem, non ductam,
sed adhuc ducendam; et forte ducenda amatur,
ducta odio habebitur. Quare hoc? Quia talis non apparuit
ducta, qualis ab animo pingebatur ducenda.
Deus autem non vilescit praesens, amatur absens.
Quantumcumque enim sibi humana mens exaggeraverit
bonum quod Deus est, minus agit, et valde infra
est; et necesse est plus inveniat adeptio, quam formabat
cogitatio. Plus ergo amabimus cum viderimus,
si potuerimus amare et antequam videremus.
Modo ergo in spe amamus. Ideo <hi>jucundabitur,</hi> inquit, <hi>justus in Domino.</hi> 
 Et continuo, quia nondum
videt, <hi>et speravit in eo.</hi> </p>
        </div3>
<div3>
          <head>2.</head>
          <p>
 <hi>Deo nunc propinquamus humilitate et charitate.</hi> 
Habemus tamen primitias Spiritus, et aliunde
fortasse, ei quem diligimus, propinquamus; et quod
avide manducaturi et bibituri sumus, nunc, etsi renuiter,
praelambimus atque gustamus. Unde hoc probamus?
Neque enim Deus, quem jubemur diligere,
in quo jubemur jucundari, aurum est, aut argentum
est, aut terra est, aut coelum est, aut lux ista solis
<pb n="0143"/>
est, aut quidquid de coelo fulget, aut quidquid de
terra resplendet luce perfusum. Nullum corpus est
Deus, spiritus est. <hi>Ideo,</hi> inquit, <hi>qui adorant, in
spiritu et veritate oportet adorare <note>(Joan. IV, 22)</note>
          </hi>. Non
in loco aliquo corporis, quia non est corpus: non tanquam
in monte excelso, ut per altitudinem montis putes
te propinquare Deo. Excelsus quidem est Dominus,
sed humilia respicit; excelsa autem a longe cognoscit <note>(Psal. CXXXVII, 6)</note>;
humilia non longe. Certe
excelsus est, et utique, si excelsa a longe cognoscit,
humilia longinquius debet advertere. Si ab excelsis
celsitudine sua longinquus est, ut ea a longe cognoscat;
quanto magis, ait aliquis, ab humilibus ejus
longe celsitudo secessit? Non ita est. Excelsus est
enim Deus, et humilia respicit. Quomodo ea respicit?
Prope est Dominus omnibus his qui obtriverunt cor <note>(Psal. XXXIII, 19)</note>.
Noli ergo quaerere montem altum,
unde tibi vicinior esse videaris. Si extollis te, longe
secedit a te: si humilias te, inclinat se ad te. Publicanus
de longe stabat, et ideo Deus illi facilius propinquabat:
nec oculos levare audebat ad coelum <note>(Luc. XVIII, 13)</note>,
et jam secum habebat qui fecerat
coelum. Unde ergo jucundamur in Domino, si a nobis
tam longe est Dominus? Ut non sit longe, et ut
longe sit, tu facis. Ama, et propinquabit: ama, et
habitabit. Dominus in proximo est, nihil solliciti
fueritis <note>(Philipp. IV, 5 et 6)</note>. Vis videre quam si amaveris
tecum sit? <hi>Deus charitas est <note>(I Joan. IV, 8)</note>
          </hi>. Quid
longe lateque volitant phantasmata cogitationis tuae,
et dicis tibi, Putas quid est Deus? putas qualis est
Deus? Quidquid finxeris, non est: quidquid cogitatione
comprehenderis, non est. Si enim ipse esset,
cogitatione comprehendi non posset. Sed ut aliquid
gustu accipias, <hi>Deus charitas est.</hi> Dicturus es mihi,
Putas quid est charitas? Charitas est qua diligimus.
Quid diligimus? Ineffabile bonum, bonum beneficum,
bonum bonorum omnium creatorem. Ipse te
delectet, a quo habes quidquid te delectat. Non peccatum
dico: nam peccatum solum ab illo non habes.
Excepto peccato, ab illo habes quidquid aliud
habes.</p>
        </div3>
<div3>
          <head>3.</head>
          <p>
 <hi>Peccatum ipsum non amatur, sed ipse inordinatus
amor creaturae est peccatum.</hi> Non ergo,
quod dixi, Ipse te delectet, a quo habes quidquid
te delectat, peccatum intelligas, et dicas:
Ecce delectat me peccatum; numquid a Deo habeo
peccatum? Vide primo ne forte non te delectet
peccatum, sed aliud te delectet, ubi facias peccatum.
Amando ergo creaturam inordinate, contra usum honestum,
contra licitum, contra ipsius Creatoris legem
et voluntatem amando creaturam peccas. Non
ipsum peccatum amas: sed male amando quod amas,
illaquearis peccato. Escam in reti appetis, et nesciens
peccato vesceris; idemque sic defendis: Si peccatum
est multum bibere, quare vinum instituit Dominus?
Si peccatum est aurum amare, amator sum auri, non
Creatoris: Creator auri Deus est; quare creavit quod
<pb n="0144"/>
amare malum est? Sic caetera quae amas male, in quibus
est omnis luxuria, ubi committuntur multa flagitia:
attende, inspice, considera, quia omnis creatura
Dei bona est, et illic peccatum non est, nisi
quia male uteris. Hoc ergo audi, o homo. Dicis,
quare Deus instituit quod me amare prohibet? Non
ipse institueret, et non esset quod ego amarem; non
institueret creaturam, quam me jubet non amare; et
non esset quod amarem, et amando damnarer. Si vocem
habere posset ipsa creatura, quam male amas
quia nec te amas, responderet tibi: Nolles ut faceret
me Deus, ne esset quod amares; nunc ergo vide
quam iniquus sis, et in ipsis verbis tuis iniquissimus
deprehendaris: velles ut Deus faceret te, qui est super
te, et nolles faceret aliud bonum. Quod tibi fecit
Deus, bonum est: sed alia sunt magna bona, alia
parva bona; alia terrestria bona, alia spiritualia
bona, alia temporalia bona: omnia tamen bona, quia
bonus fecit bona. Ideo quodam in loco Scripturarum
divinarum dicitur, <hi>Ordinate in me charitatem <note>(Cant.
II, 4)</note>
          </hi>. Bonum aliquid te fecit Deus, sub se fecit aliquid
inferius et sub te; sub alio es, super aliud es:
noli relicto superiore bono, curvare te ad inferius
bonum. Rectus esto, ut lauderis: quia <hi>laudabuntur
omnes recti corde.</hi> Unde enim peccas, nisi quia inordinate
tractas res quas in usum accepisti? Esto bene
utens rebus inferioribus, et eris recte fruens bono superiore.</p>
        </div3>
<div3>
          <head>4.</head>
          <p>
 <hi>In eos qui creaturam Deo praeponunt.</hi> Nunc
audi, et discute ipsas agnitiones tuas: et interroga
te qui tractas, et res quas tractas. Ecce si in negotio
tuo argentum praeponas auro, si plumbum argento,
si pulverem plumbo; nonne ab omnibus sociis
tuis, si forte negotiator es, dementissimus judicaberis,
et ab eorum societate seduceris, dicerisque
damnosus, et forte etiam toto capite sanandus? Quid
aliud enim dicerent omnes socii tui, cum dixeris:
Carius est argentum auro, aut melius est argentum
auro? Nonne haec clamabunt: Insane, deciperis;
quid pateris, quando praeponis argentum auro? Et
nemo tibi dicet: Quid pateris, quando praeponis aurum
Deo? Quomodo, inquit, praepono aurum Deo?
Si enim per quamdam dementiam praeposuero argentum
auro, ideo demens dicor, quia de duabus speciebus,
quas ambas video, quas ambas intueor, quas
ambas manu contrecto, praepono viliorem cariori:
aurum Deo quomodo praepono? aurum video, Deum
non video. Nec hinc te excusabis. Quare amas argentum?
Quia carum est, quia caro valet. Quare plus
aurum? Quia carius est. Argentum carum, aurum carius:
Deus ipsa charitas est.</p>
        </div3>
<div3>
          <head>5.</head>
          <p>
 <hi>Fides ab omnibus, etsi forte non videtur, diligitur.</hi> 
Ecce aliquid dicam muneris Dei, ut citius te convincam,
quomodo praeponis aurum Deo; quamvis
aurum videas, Deum non videas; et ideo tibi non videaris
praeponere, quia velit nemo praeponere rem
quam videt ei rei quam non videt. Ecce aliquid dico.
Quid tibi videtur? fides argentum est? aurum est?
nummus est? pecus est? terra est? coelum est? Nihil
<pb n="0145"/>
horum est, et tamen aliquid est. Non tantum aliquid
est, sed magnum est aliquid. Interim non loquor de
fide illa superiore, qua fidelis vocaris, accedens ad
mensam Domini tui, respondens ex fide verba fidei:
interim hanc submoveo paulisper. De illa fide loquar,
quae vulgo etiam fides dicitur: non quam magnam
tibi imperat Deus tuus, sed quam tu exigis a
servo tuo. Ipsam dico, quia et ipsam imperat tibi
Dominus tuus, ne cuiquam fraudem facias, fidem
serves in negotio, fidem serves uxori in lecto. Et
hanc tibi fidem imperat Deus tuus. Quid est fides ista?
Certe eam non vides: si non vides, quare quando
tibi frangitur clamas? Clamore tuo convinco quod videas.
Dicebas: Quomodo aurum Deo praepono? aurum
video, Deum non video. Ecce aurum vides, fidem
non vides. An quod verius est, fidem vides; sed
quando exigis, vides illam; quando de te exigitur,
non vis eam videre? Apertis oculis clamas, Redde fidem
quam promisisti: clausis oculis clamas, Nihil
tibi promisi. In utroque oculos aperi. Inique, noli fidem,
sed ipsam iniquitatem perdere: quod exigis
redde.</p>
        </div3>
<div3>
          <head>6.</head>
          <p>
 <hi>Fides in servo honoratur.</hi> Servum tuum manumittendum
manu ducis in Ecclesiam. Fit silentium,
libellus tuus recitatur, aut fit desiderii tui prosecutio.
Dicis te servum manumittere, quod tibi in
omnibus servaverit fidem. Hoc diligis, hoc honoras,
hoc donas praemio libertatis: quidquid potes, facis;
facis liberum, quia non potes facere sempiternum.
Deus tuus clamat ad te, et in servo tuo convincit te:
dicit tibi in corde tuo, Duxisti servum tuum de domo
tua ad domum meam; vis eum de domo mea liberum
revocare in domum tuam: tu quare male servis in
domo mea? Das illi quod potes; promitto tibi quod
possum: tu facis liberum servantem tibi fidem; ego
te facio sempiternum, si servaveris mihi fidem. Quid
adhuc argumentaris contra me in animo tuo? Redde
Domino tuo, quod laudas in servo tuo. An forte tibi
tantum arrogas, ut te dignum putes, qui servum fidelem
habeas, quem dicis, Comparavi; et ego non
sum dignus, qui servum fidelem habeam, quem
creavi? Haec tibi loquitur Dominus tuus intus, ubi non
audit, nisi tu; et ipse tibi loquitur, qui vera loquitur.
Quid enim hac locutione verius? Noli obsurdescere.
Ecce fidem amas in servo tuo; certe non vides fidem:
quare illam amas in altero, et totum quod dixi in altero,
et in servo quem pecunia comparasti, non tamen
quem creasti? Gemina necessitudine tecum agit
Dominus tuus. Et creavit te, et comparavit te. Antequam
esses, inquit tibi, feci te; cum ex te sub peccato
venumdatus esses, redemi te. Ut manumittas
servum tuum, frangis tabulas ejus: Deus non
<pb n="0146"/>
frangit tabulas tuas. Tabulae tuae Evangelium sunt
ubi est sanguis, quo comparatus es: manent, quoti
die recitantur, admoneris conditionis tuae, comme
moratur tibi pretium tuum.</p>
        </div3>
<div3>
          <head>7.</head>
          <p>
 <hi>Fides Deo debita a servis emptis ipsius sanguine.</hi> 
Si tibi servus tuus, quem manumittis, fidem non
exhiberet, nec se manumissione tua dignum fidem
servando faceret, et eum in aliquibus in domo tua
fraudibus invenires, quid clamares? Male serve, fidem
mihi non servas? Nescis quia emi te? nescis quia
sanguinem meum pro te numeravi? Clamas quantum
potes, et coelum invidiosis pulsas vocibus: Sanguinem
meum pro te dedi, male serve. Et omnes qui
audiunt: Verum dicit. Si tibi auderet respondere sic
invehenti et clamanti ipse servus tuus, non erubesceres
si tibi dicat: Quem, rogo te, sanguinem pro me
dedisti? quando me emisti, nec saltem te phlebotomasti.
Sed sanguinem tuum pecuniam tuam vocas.
Tantum amas pecuniam tuam, ut eam appelles sanguinem
tuum. De voce tua te convincit Dominus tuus.
Vocas pecuniam tuam sanguinem tuum, et ideo exigis
a servo tuo empto fidem, quia pro eo dedisti,
non utique sanguinem, sed nummum, vel aurum:
ego quid dederim, recolis. Tabulas tuas lege, si non
recolis; lege pro te mortem Salvatoris, lanceam percussoris,
pretium Redemptoris. Potest et homo vivens
vena, ut dixi, percussa dare sanguinem suum,
et tamen vivere: plus est quod tibi dicit Dominus
tuus: non de me vivente sanguis expressus est, sanguine
meo te emi; addo, Morte mea te emi. Quid habes
quod dicas? Redde fidem Domino tuo, quam exigis
a servo tuo. Vides aurum, vides et fidem: non exigeres,
si non videres; non laudares, si non videres; non libertate
donares, si non videres: sed aurum oculis carnis vides,
fidem oculis cordis vides. Quanto meliores sunt cordis,
tanto melius est quod vides oculis cordis. Tu autem
huic fidei, quam tibi imperat Dominus tuus, praeponis
aurum, et commendatum non reddis, et dicis,
Nihil mihi dedisti: aut ei cui non commendasti, dicis,
Redde quod tibi commendavi. Non das quod accepisti,
repetis quod non dedisti. Ecce acquire, sic
tolle, et exaggera tibi lutum. Quid premis, dicendo,
Da, quod non commendasti; negando quod commendatum
accepisti? Tolle, collige lucra damnosa: ecce
arcam implesti, multum aurum acquisisti; arcam cordis
discute, fidem perdidisti.</p>
        </div3>
<div3>
          <head>8.</head>
          <p>
 <hi>Jucunditas in Deo, et in aeternis bonis quae dedit.
Rectus corde qui laudat flagellum patris.</hi> --Redi ergo,
si sensisti aliquid, si crubuisti, si quod pravum et
curvum fuerat correxisti: redi, delectare in Domino,
jucundare in Domino. Jucundare in iis quae jussit Dominus,
ut jucunderis in Domino. Jucundare in fide,
jucundare in spe, jucundare in charitate, jucundare
in misericordia, jucundare in hospitalitate, jucundare
<pb n="0147"/>
in castitate. Haec omnia bona sunt, thesauri interioris
hominis; gemmae, non arcae tuae, sed conscientiae
tuae. His ama dives esse, quas divitias nec naufragio
possis amittere; unde si nudus exieris, plenus eris.
Sic enim exis et rectus corde, ut lauderis, non reprehendens
Dominum tuum, si quid tibi acciderit in hoc
saeculo, et laudans flagellum Patris, cujus exspectas
haereditatem. Fuge sub manu emendantis. Non te
avertas a disciplina, quia ille qui emendat te, errare
non potest. Novit quid tecum faciat qui te fecit. An
forte tam imperitum putas artificem tuum, ut sciret
facere te, et obliviscatur quid tecum faciat? Antequam
esses, de te cogitavit: nam nisi de te cogitasset, nunquam
esses. Ergo de te cogitavit antequam esses, ut
esses; et jam te existentem, manentem, viventem,
sibi servientem contemnet, teque despiciet? Despexit,
inquis: jam oravi, non me audivit. Quid, si hoc petebas,
quod malo tuo accepisses, si accepisses? Ploravi
ante illum, et non mihi dedit. O puer insensate,
in quo plorasti? Ut acciperes felicitatem carnalem,
felicitatem temporalem, felicitatem terrenam. Quid,
si ista felicitas, quam exoptabas et petebas, et pro
qua plorabas, praecipitaret te? Jamdudum loquebar
de servo tuo, nunc similitudinem accipe de filio tuo.
Plorat ante te filius tuus parvus, ut eum leves in
equum tuum: numquid audis? numquid exaudis?
Durus es, an potius misericors? Quid est, dic mihi,
quo consilio facis? Certe hoc consilium est charitatis,
quis dubitet? Cui grandi servas totam domum, parvulum
plorantem non levas in equum. Omnia quae habes,
et domum et quidquid in domo, et agrum et
quidquid in agro, illi servas; et tamen in equum non
levas parvulum plorantem. Ploret quantum vult, tota
die ploret; non exaudis, et misericordia non exaudis,
et si exaudires, crudelis esses. Vide ergo, cogita
hoc tibi faciat Dominus tuus, quando petis incongrua,
et non accipis. Forte enim te inopia erudiet,
copia corrumpet. Quaeris tu copiam corruptionis, cum
necessaria fortasse sit inopia eruditionis. Dimitte Deo
tuo, qui scit quid det tibi, quid tollat tibi. Nam si det
tibi quod male petis, forte iratus dat. Audi exempla
de Lege. Israelitas concupiscentes concupiscentias
ventris et gutturis, exaudivit iratus <hi>(Exodi XVI)</hi>: Paulum
dicentem, Tolle a me stimulum carnis, non
exaudivit propitius <note>(II Cor. XII, 7-9)</note>.</p>
        </div3>
<div3>
          <head>9.</head>
          <p>
 <hi>Delectatio piorum in Deo amissis terrenis rebus.</hi> 
Ideo delectare in Domino, jucundare in Domino,
non in saeculo. In Domino enim jucundabatur ille, qui
cum perdidisset totam jucunditatem saeculi, remansit
ei Dominus, in quo jucundaretur: remansit ei in
ira simplex, perfecta et immutabilis jucunditas
cordis ejus. Quae habebat possidebat, non possidebatur;
a Domino autem possidebatur: illa calcabat, ex
illo pendebat: ille illis subtractis quae calcabat, haesit
<pb n="0148"/>
in illo in quo pendebat. Ecce enim quid sit in Domino
jucundari. <hi>Dominus dedit, Dominus,</hi> vide jucunditatem, <hi>Dominus abstulit:</hi> 
 numquid se abstulit? Quod
dedit abstulit; qui dedit, se obtulit; jucundatur in
Domino. Ergo, <hi>Dominus dedit, Dominus abstulit;
sicut Domino placuit, ita factum est: sit nomen Domini
benedictum <note>(Job I, 21)</note>
          </hi>. Quare displiceat servo id quod
placuit Domino? Aurum, inquit, perdidi, familiam
perdidi, pecora perdidi, quidquid habui perdidi: a
quo habeo, non perdidi. Perdidi quod dederat; eum
non perdidi, cujus ipse sum. Delectatio mea ipse, divitiae
meae ipse. Sed quare? Quia non perversus, non
capite deorsum, non neglexit eum qui supra se est, et
dilexit ea quae infra se. Ipsa est enim perversitas male
utendi creatura.</p>
        </div3>
<div3>
          <head>10.</head>
          <p>
 <hi>Usus auri quis malus, quis bonus.</hi> Quid accusas
qui dedit aurum, qui recte accusaris male
amando aurum? Habe aurum, dicit tibi Deus, dedi
tibi, bene utere. Ornari vis auro; orna potius aurum:
honorem vis, decus vis ab auro; decus praesta auro,
ne sis dedecus auri. Aurum habet scortator, fornicator,
luxuriator: edit pompaticos ludos, insana munera
donat histrionibus; esurientibus pauperibus non donat:
non est decus auri. Nonne qui recte attendit hoc,
dicit, Doleo aurum quod in illum incurrit; o si ego
illud haberem! Et tu aurum si haberes: modo enim
dicis, Doleo aurum quod in istum incurrit; o si ego
illud haberem! quid faceres? Peregrinos susciperem,
inopes pascerem, nudos vestirem, captivos redimerem.
Bona loqueris antequam habeas: vide loquaris
quando habueris. Si sis talis, erit aurum in tuo ornatu.
Si vero sic uteris auro, quia plus diligis eum
qui creavit aurum, eris rectus, superiora plus diligens,
inferioribus recte utens; et delectaberis in Domino,
justus in Domino jucundaberis. Non erit in te
accusatio Creatoris, sed erit gratiarum actio Redemptoris.
</p>
        </div3>
      </div1>

<div1>
        <head>SERMO XXII . <hi>De versu 3 Psalmi</hi> LXVII, Sicut deficit fumus, deficiant, <hi>etc.</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Propheta utens optantis
figura, visionis suae certitudinem significat.</hi> Audivimus,
et contremuimus, quod in voce Psalmi est
prophetatum. Ait enim: <hi>Sicut deficit fumus, deficiant;
sicut fluit cera a facie ignis, sic pereant peccatores a
facie Dei.</hi> Non dubito, fratres mei, quod omnium vestrum
corda concussa sint, nec cujusquam conscientia
sub his verbis intrepida steterit. Quis enim gloriabitur
castum se habere cor? aut quis gloriabitur
mundum se esse a peccato? Ac per hoc cum Scriptura
dicit, <hi>Sicut fluit cera a facie ignis, sic pereant
peccatores a facie Dei <note>(Prov. XX, 9)</note>
            </hi>, quis non contremiscat,
quis non pavibundus exsiliat? Quid ergo faciemus,
aut quae spes nobis est? Neque enim frustra
haec cantantur; aut vero cum haec dicit Propheta,
optat ea hominibus, ac non potius ventura praevidet.
<pb n="0149"/>
In verbis quidem figura optantis apparet, sed intelligitur
praescientia nuntiantis. Sicut enim quaedam in
Scriptura Prophetarum tanquam in praeteritum facta
narrantur, cum futura praedicantur: ita quaedam tanquam
voto dicuntur optantis; sed qui recte intelligunt
quod audiunt, visionem praenuntiantis agnoscunt.
Longe autem ante nativitatem Dominicae incarnationis,
isti Psalmi dicti atque conscripti sunt.
Non ante Deum Christum, sed ante natum ex virgine
Maria Christum. Nam profecto pater Abraham longe
ante David regem, cujus tempore hi Psalmi cantati
sunt, fuit. Dominus autem dixit, <hi>Ante Abraham ego
sum <note>(Joan. VIII, 58)</note>
            </hi>. Ipse enim est Verbum Dei, per
quod facta sunt omnia: sed ipse implens Prophetas,
in carne se esse venturum per eos praedixit. Ad ejus
autem incarnationem pertinet passio. Neque enim
potuit pati illa quae in Evangelio scripta sunt, nisi in
carne mortali et passibili, quam gerebat. Et ibi utique
legitur, quemadmodum Domino crucifixo hi qui crucifixerunt
eum, vestimenta ejus diviserunt sibi, et
cum invenissent in eis tunicam desuper textam, noluerunt
eam conscindere, sed sortem super eam miserunt;
ut ad quem perveniret, integra perveniret <note>(Id. XIX, 23, 24)</note>:
qua significabatur charitas, quae
dividi non potest. Haec ergo cum in Evangelio jam
facta narrentur, longe ante multos annos in Psalmo
cum futura praenuntiarentur, tanquam gesta et transacta
cantata sunt. <hi>Foderunt,</hi> inquit, <hi>manus meas et
pedes meos, et dinumeraverunt omnia ossa mea. Ipsi
vero consideraverunt et inspexerunt me: diviserunt sibi
vestimenta mea, et super vestem meam miserunt sortem <note>(Psal. XXI, 17-19)</note>
            </hi>.
Omnia tanquam praeterita dicuntur,
et futura praedicuntur. Sicut ergo in verbis praeteriti
temporis futura facta significantur; sic in figura
optantis praenuntiantis mens intelligenda est. Sic et
de Juda Domini traditore, tanquam optat ei propheta,
quod venturum esse praedicit. Et de ipsis Judaeis, <hi>Fiat,</hi> 
 inquit, <hi>mensa eorum in laqueum, et in venationem,
et in scandalum <note>(Psal. LXVIII, 23)</note>
            </hi>. Quod de his
praedictum esse sine dubitatione exponit: sicut de
Juda quae sub eadem figura praenuntiata sunt, apostolus
Petrus commemorat <note>(Act. I, 20)</note>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>In figura Prophetae optantis, intelligenda
divini decreti approbatio.</hi> Nec sine causa
ea quae futura sunt, tanquam transacta dicuntur.
Deo enim sic certa sunt, ut jam pro factis habeantur;
et tanquam optans videtur dicere Propheta, quod
certum praevidet esse venturum: nihil aliud, quantum
mihi videtur, ostendens, nisi nobis non debere displicere
cognitam sententiam Dei, quam fixam immobilemque
constituit. Et ideo in Actibus Apostolorum,
cum quidam propheta, nomine Agabus, praediceret
apostolum Paulum in Jerusalem a Judaeis multa esse
passurum, et usque ad vincula perventurum, cum
hoc audito fratres revocare et retinere vellent, ne
illuc pergeret: <hi>Quid facitis,</hi> inquit, <hi>conturbantes cor
meum? Ego enim non solum alligari, sed etiam mori
<pb n="0150"/>
paratus sum pro nomine Domini nostri Jesu Christi <note>(Act. XXI, 13, 14)</note>
            </hi>.
Atque ita cum viderent fratres immobilem
viri ad omnia perferenda constantiam,
dixerunt, <hi>Fiat Domini voluntas.</hi> Numquid ergo quia
dixerunt, <hi>Fiat voluntas Dei,</hi> optaverunt Apostolo, ut
talia pateretur, ac non potius mentem suam sublimi
et divino statuto devotissime subdiderunt? Sic et Propheta
cum dicit, <hi>Sicut fluit cera a facie ignis, sic pereant
peccatores a facie Dei,</hi> videt hoc certissime peccatoribus
imminere, et placet ei quod Deus statuit,
ne Deo ipse displiceat.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Quibus modis Deus ad poenitentiam
sollicitat. Flagellum Dei, admonitio nostra est.
Poenitentia infructuosa, et fructuosa.</hi> Quid ergo faciemus,
fratres, nisi, ut, dum tempus est, vitam mutemus,
et facta nostra, si qua mala sunt, corrigamus?
Ut quod sine ulla dubitatione venturum est peccatoribus,
nos non inveniat super quos veniat: non quia
non erimus, sed ut non tales inveniat, qualibus venturum
esse praedictum est. Propterea se judex venturum
minatur, ut non inveniat quos puniat, cum venerit.
Propterea illud cantant Prophetae, ut corrigamur.
Si damnare vellet, taceret. Nemo volens ferire
dicit, Observa. Totum, fratres, quod audivimus per
Scripturas, vox est Dei dicentis, Observa. Et totum
quod patimur, tribulationes in hac vita, flagellum Dei
est corrigere volentis, ne damnet in fine. Quasi dura
sunt, molesta sunt, horrent quando narrantur, quae
quisque gravia valde patitur in hac vita: in comparatione
autem aeterni ignis non parva, sed nulla sunt.
Sive ergo nos flagellemur, sive cum alii flagellantur
admonemur a Domino. Omnia ista, fratres, quae in hac
vita infliguntur a Domino, admonitiones sunt et stimuli
correctionis nostrae. Veniet autem ignis aeternus, de
quo dicetur illis qui ad sinistram constituendi sunt, <hi>Ite in ignem aeternum, qui paratus est diabolo et angelis
ejus 
 <note>(Matth. XXV, 41)</note>
            </hi>. Tunc acturi sunt quidam poenitentiam.
Nam scriptum est in libro quodam Sapientiae: <hi>Dicent intra se, poenitentiam agentes, et prae angustia
spiritus gementes, Quid nobis profuit superbia?
et quid divitiarum jactantia contulit nobis? Transierunt
omnia illa, tanquam umbra 
 <note>(Sap. V, 3, 8, 9)</note>
            </hi>. Erit enim
ibi poenitentia, sed infructuosa: erit ibi poenitentia,
sed dolorem habens, medicinam non habens. Nunc
est fructuosa poenitentia, quando correctio libera.
Poeniteat te ad vocem Scripturae. Nam ad vocem praesentis
judicis, sine causa poenitebit te. Tunc jam ille
sententiam dicturus est: et non erit quod reprehendas,
quando sententiam dicturus est. Non enim tacuit ante
sententiam. Non enim te distulit, nisi ut corrigeres
te: quandoquidem latroni in cruce pendenti se mutare
permisit. Tunc enim latro pendens cum Domino,
credidit in Christum <note>(Luc. XXIII, 40-43)</note>, quando de
illo discipuli titubaverunt. Contempserunt Judaei mortuos
suscitantem, non contempsit latro secum in cruce
pendentem. Non est ergo quod in fine dicatur Domino,
Non me permisisti bene vivere; aut, dilationem
correctionis non mihi dedisti; aut, non ostendisti quid
appeterem, quid vitarem.
</p>
          </div3>
        </div2>

<div2>
          <head>CAPUT IV.</head>

<pb n="0151"/>
<p>Videte quia non tacet, videte quia differt,
videte quia blanditur, hortatur, minatur. Constituit verbum
suum in sublimitate; per totum mundum recitatur
universo humano generi. Non est qui jam dicat, Nescivi,
non audivi. Impletur quod dictum est in Psalmo, <hi>Nec est
qui se abscondat a calore ejus <note>(Psal. XVIII, 7)</note>
            </hi>. Modo
ergo calor ejus in verbo ejus est: mutare modo a calore
ejus, et non deflues sicut cera ab igne ejus.</p>
<div3>
            <head>4.</head>
            <p>
 <hi>Judicii futuri fides tot aliis praedictionibus impletis
firmatur. Martyrum sanguis, semen.</hi> Nam illud,
fratres mei, venturum est aliquando, quod
modo rident impii, quod modo contemnunt derisores,
quod putant falso cantari; aliquando venturum
est. Si non venerunt tanta, quanta praedicta
sunt; desperemus et illud aliquando venturum: si
autem omnia quae de Ecclesia futura praenuntiata
sunt, jam videmus exhibita, et caecorum etiam oculos
feriunt; quid dubitamus etiam illa ventura? Quando
dicebatur Ecclesia Christi futura per totum orbem
terrarum, dicebatur a paucis, et ridebatur a multis.
Modo jam impletum est, quod tanto ante praedictum
est: diffusa est Ecclesia per totum orbem terrarum.
Ante millia annorum promissum est Abrahae, <hi>In
semine tuo benedicentur omnes gentes <note>(Gen. XXII, 18)</note>
            </hi>.
Venit Christus ex semine Abrahae, benedictae sunt in
Christo jam omnes gentes. Praedicta sunt schismata,
et haereses futurae: videmus illa. Praedictae sunt persecutiones:
factae sunt a regibus colentibus idola.
Pro ipsis idolis adversus nomen Christi repleta est
terra martyribus. Sparsum est semen sanguinis, surrexit
seges Ecclesiae. Nec frustra oravit Ecclesia pro
inimicis suis: crediderunt et qui persequebantur.
Praedictum est etiam quia ipsa idola evertenda essent
per nomen Christi: nam et hoc invenimus in
Scripturis. Ante paucos annos Christiani illa legebant,
et non videbant; adhuc futura illa exspectabant, et
sic abierunt: non illa viderunt, sed tamen credentes
quod futura essent, cum fide abierunt ad Dominum:
nostris temporibus etiam ipsa cernuntur. Omnia quae
ante praedicta sunt de Ecclesia, videmus impleta: solus
dies judicii non est venturus? Ipse solus praenuntiatur,
et non veniet? Usque adeo sumus duri et lapidei cordis,
ut legamus Scripturas, et videamus omnia prorsus ad
litteram evenisse quae scripta sunt, et de his quae
remanent desperemus? Quantum est enim quod remanet,
ad ea quae jam nobis exhibita videmus?
Tam plura Deus ostendit, et de residuo nos fraudaturus
est?
</p>
          </div3>
        </div2>

<div2>
          <head>CAPUT V.</head>
<p>Veniet judicium redditurum pro
meritis, bonis bona, malis mala. Boni simus, et securi
judicem exspectemus.</p>
<div3>
            <head>5.</head>
            <p>
 <hi>Deus et justus et misericors.</hi> Fratres mei, maxime
nunc dicentem me audite. Nolo tecum computare
praeterita: ab hodierno die te muta, cras te
alterum inveniat. Nos autem perversitate nostra sic
volumus Deum misericordem, ut non sit justus. Alii
rursus quasi praefidentes de justitia sua, sic volunt
<pb n="0152"/>
justum, ut nolint misericordem. Utrumque se exhibet
Deus, utrumque praestat; nec misericordia ejus
praescribit justitiae, nec justitia ejus aufert misericordiam.
Misericors et justus est. Unde misericordem probamus?
Parcit modo peccatoribus, dat veniam confitentibus.
Unde probamus quod justus est? Quia venturus
est dies judicii, quem modo differt, non aufert; et
cum venerit, redditurus est pro meritis. An hoc vultis
ut reddatur aversis, quod reddetur conversis? Fratres,
justum videtur vobis, ut ibi ponatur Judas, ubi positus
est Petrus? Et ipse ibi poneretur, si se correxisset.
Sed de venia desperans, potius sibi collum ligavit,
quam Regis clementiam supplicavit.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Mutato reo judex mutatur.</hi> Itaque,
fratres, sicut dicere coeperam, non est unde
reprehendamus Deum. Quid contra illum dicamus,
non erit, cum venerit judicare. Cogitet unusquisque
peccata sua, et modo illa emendet, cum tempus est.
Sit fructuosus dolor, non sit sterilis poenitudo. Tanquam
hoc dicit Deus: Ecce indicavi sententiam, sed
nondum protuli; praedixi, non fixi. Quid times, quia
dixi, Si mutaris, mutatur? Nam scriptum est quod
poeniteat Deum <note>(Gen. VI, 6)</note>. Numquid quomodo hominem,
sic poenitet Deum? Nam dictum est, <hi>Si poenituerit
vos de peccatis vestris, poenitebit et me de omnibus malis
quae facturus eram vobis <note>(Jerem. XVIII, 8)</note>
            </hi>. Numquid
quasi errantem poenitet Deum? Sed poenitentia dicitur
in Deo mutatio sententiae. Non est iniqua, sed justa.
Quare justa? Mutatus est reus, mutavit judex sententiam.
Noli terreri. Sententia mutata est, non justitia.
Justitia integra manet: quia mutato debet parcere
qui justus est. Quomodo pertinaci non parcit, sic
mutato parcit. Ipse rex est indulgentiae, qui dator est
legis. Misit legem, venit cum indulgentia. Reum te
fecerat lex, absolvit te qui dedit legem. Imo non absolvit:
nam absolvere est innocentem judicare: donat
potius peccata converso. Omnes enim sunt rei, qui
peccatis suis involuti sunt. Nemo se optet absolvi:
omnes veniam deprecemur. Venia vero datur mutato:
et erimus securi, cum audierimus, <hi>Sicut fluit cera a
facie ignis, sic pereant peccatores a facie Dei.</hi> 
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Peccator pereat, ne homo pereat.</hi> 
Certe, fratres, modo pereant peccatores, et non pereunt
peccatores. Si incipiant juste vivere, peribunt
utique peccatores, sed non peribunt homines. Homo
peccator, duo nomina sunt: homo unum nomen est,
et peccator unum nomen est. In his duobus nominibus
intelligimus quia unum horum Deus fecit, alterum
horum homo fecit. Hominem enim Deus fecit, peccatorem
se ipse homo fecit. Quid ergo contremiscis,
quando tibi dicit Deus, Pereant peccatores a facie
mea? Hoc tibi dicit Deus: Pereat in te quod tu fecisti,
et servo quod ego feci. Et modo ardet ignis in calore
verbi, res est in fervore Spiritus sancti, sicut diximus
jamdudum, quia scriptum est in alio psalmo, <hi>Nec est
qui se abscondat a calore ejus.</hi> Spiritum autem sanctum
esse calorem dicit Apostolus, <hi>Spiritu ferventes <note>(Rom.
XII, 11)</note>
            </hi>. Ergo pro facie Dei, tibi pone interim Scripturam
Dei: liquesce ab illa; poeniteat te, cum audis
<pb n="0153"/>
haec de peccatis tuis. Cum autem te poenitet, et cum
te ipsum excrucias sub calore verbi, cum etiam lacrymae
currunt, nonne cerae tabescenti, et tanquam
in lacrymas currenti similis inveniris? Modo ergo fac
quod in posterum times, et non habebis quod in posterum
timeas: tantum non sicut fumus deficias.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Sicut fumus deficiunt, qui peccata
sua defendunt.</hi> Nam utrumque habes ibi positum:
forte non sine causa, quia est etiam distantia
peccatorum. In ipso uno verbo utrumque posuit
Psalmus: <hi>Sicut deficit fumus, deficiant; et sicut fluit
cera a facie ignis, sic pereant peccatores a facie Dei.</hi> 
Qui sunt, qui sicut fumus deficiunt? Qui sunt, nisi
superbi, non confitentes peccata sua, sed defendentes?
Quare fumo comparati sunt? Quia fumus erigit
se, extollit se tanquam in coelum: sed quanto fit superior,
tanto facilius evanescit et disperit. Rursus
considerate quod dixi. Solidior est fumus igni proximus,
et terrae proximus; nondum sic evanuit, nondum
sic est dispersus in ventos: tanto autem attenuatur,
evanescit, et disperit, quanto se multum
extulerit. Quia ergo superbus sic se erigit contra
Deum, quomodo fumus contra coelum; restat ut ita
deficiat, et tanquam in ventos suae vanitatis elatione
dissipatus intereat; quemadmodum disperit fumus
elatus, tumida, non solida magnitudine inflatus. Sic
est enim fumus: vides magnam molem; habes quasi
quod videas, et non habes quod teneas. Talem ergo
poenam, fratres, ante omnia detestamini, nec defendatis
peccata vestra: et si adhuc facitis, nolite defendere.
Subdite vos Deo, et sic tundite pectora vestra,
ut et ipsa quae remanserunt, non fiant. Conamini
non facere, et si fieri potest, nulla facite: si
autem fieri non potest ut nulla faciatis, maneat tamen
illa pia confessio. Erit enim respectus misericordiae
ipsius, ut te conante omnia perimere, et quantum
adjuverit perimente, de reliquis quae tibi restant in
itinere invento et in conatu comprehenso, facile
ignoscat: tantum proficere affecta, non deficere. Si
non te invenit dies ultimus victorem, inveniat vel
pugnantem, non captum et addictum.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Misericordia Dei, quanta erga hominem.</hi> 
Est autem misericordia Dei abundantissima,
et larga ejus benevolentia, qui nos sanguine
Filii sui redemit, cum propter peccata nostra nihil
essemus. Nam ipse aliquid magnum fecit, cum hominem
ad imaginem et similitudinem suam creavit. Sed
quia nos nihil fieri voluimus peccando, et traducem
mortalitatis de parentibus duximus, et massa peccati,
massa irae facti sumus: placuit tamen illi per misericordiam
suam redimere nos tanto pretio; dedit pro
nobis sanguinem Unici sui innocenter nati, innocenter
viventis, innocenter mortui. Qui nos tanto pretio redemit,
<pb n="0154"/>
non vult perire quos emit. Non emit quos perdat:
sed emit quos vivificet. Si peccata nostra superant
nos, pretium suum non contemnit Deus. Pretium
magnum dedit. Nec tamen nobis tantum de ipsius misericordia
blandiamur, si non fuerimus conati adversus
peccata nostra; nec si aliqua maxime capitalia
fecerimus, speremus ita futuram esse misericordiam,
ut ei conjungatur iniquitas. Numquid enim et eos qui
nihil egerunt, quemadmodum correcti viverent, sed
in pertinacia et duritia animi permanserunt, accusaverunt
etiam Deum defendendo peccata sua, ibi constituturus
est, ubi constituit sanctos martyres, ubi
constituit sanctos Apostolos, Prophetas, Patriarchas,
et fideles suos bene de se meritos, sibi servientes,
ambulantes in castitate, modestia, humilitate, eleemosynas
facientes, ignoscentes quod a quoquam perpessi
sunt? Talis est enim via justorum, talis est via
sanctorum tenentium Deum Patrem, tenentium Ecclesiam
matrem, nec illum parentem, nec istam offendentes,
sed in amore utriusque parentis viventes, et
ad haereditatem aeternam properantes, non laeso patre,
non laesa matre, datur unicuique haereditas.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Duo parentes ad vitam, et duo ad
mortem.</hi> Quia duo parentes nos genuerunt ad mortem,
duo parentes nos genuerunt ad vitam. Parentes
qui nos genuerunt ad mortem, Adam est et
Eva; parentes qui nos genuerunt ad vitam, Christus
est et Ecclesia. Et pater meus qui me genuit ad mortem,
Adam mihi fuit; et mater mea Eva mihi fuit.
Nati sumus secundum istam progeniem carnis, ex
munere quidem Dei; quia et istud munus non est alterius,
sed Dei: et tamen, fratres, quomodo nati sumus?
Certe ut moriamur. Praecessores genuerunt sibi
successores: numquid genuerunt sibi cum quibus hic
semper vivant? Sed tanquam decessuri, qui illis succederent,
genuerunt sibi. Deus autem pater et mater
Ecclesia, non ad hoc generant: generant autem ad
vitam aeternam, quia et ipsi aeterni sunt. Et habemus
haereditatem promissam a Christo vitam aeternam. Secundum
quod Verbum caro factum est, et habitavit in
nobis <note>(Joan. I, 14)</note>, nutritus crevit, passus, mortuus et
resuscitatus accepit haereditatem regnum coelorum. In
ipso homine accepit resurrectionem et vitam aeternam,
in ipso homine accepit: in Verbo autem non accepit;
quia incommutabiliter manet ab aeterno in aeternum.
Quia ergo accepit resurrectionem et vitam aeternam caro
illa, quae resurrexit et vivificata ascendit in coelum,
hoc nobis promissum est. Ipsam haereditatem exspectamus,
vitam aeternam. Adhuc enim non totum corpus
accepit; quia caput in coelo est, membra adhuc
in terra sunt: nec caput solum accepturum est haereditatem,
et corpus relinquetur: totus Christus accepturus
est haereditatem; totus secundum hominem,
id est caput et corpus. Membra ergo Christi sumus,
speremus haereditatem: quia cum omnia ista transierint,
hoc bonum accepturi sumus quod non transibit,
<pb n="0155"/>
et hoc malum evasuri quod non transibit; aeterna
sunt enim utraque. Non enim aliquid aeternum
promisit suis, et aliquid temporale minatus est impiis.
Quomodo vitam, beatitudinem, regnum, haereditatem
sempiternam sine fine promisit sanctis; sic
ignem aeternum minatus est impiis. Si quod promisit
nondum amamus, saltem quod minatus est timeamus.
</p>
          </div3>
        </div2>
      </div1>

<div1>
        <head>SERMO XXIII . <hi>De versu 24 Psalmi</hi> LXXII, Tenuisti manum dexterae meae: <hi>et de visione Dei</hi>. Habitus in basilica Fausti.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Doctorum officium periculosum,
auditorum securior conditio.</hi> Quod cantavimus
Domino, propositum nobis ad loquendum
credamus: hinc vobis fiat sermo noster. Et cui diximus, <hi>Tenuisti manum dexterae meae</hi>,
 <hi>et in voluntate
tua deduxisti me, et cum gloria assumpsisti me;</hi> ipse
ad intellectum clariorem assumat corda nostra, et
adjuvet misericordia et gratia sua me loquentem,
vos judicantes. Quanquam propter commoditatem
depromendae vocis altiore loco stare videamur;
tamen in ipso altiore loco vos judicatis, et nos judicamur.
Doctores dicimur, sed in multis doctorem
quaerimus: nec volumus nos haberi magistros. Periculosum
est enim et prohibitum, Domino ipso dicente, <hi>Ne velitis dici magistri; unus est magister vester
Christus 
 <note>(Matth. XXIII, 10)</note>
            </hi>. Periculosum ergo magisterium;
discipulatus securus est. Ideo Psalmus, <hi>Auditui
meo,</hi> inquit, <hi>dabis gaudium et exsultationem <note>(Psal.
L, 10)</note>
            </hi>. Securior est enim verbi auditor, quam verbi
prolator. Ideo ille securus stat, et audit eum, et
guadio gaudet propter vocem sponsi <note>(Joan. III, 29)</note>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Condiscipuli omnes sub Christo magistro.
Auditorum erga doctores officium.</hi> Et quia doctoris
Apostolus susceperat necessitate personam, videte
quid dicat: <hi>Cum timore et tremore multo fui apud vos <note>(I
Cor. II, 3)</note>
            </hi>. Tutius ergo est, ut et nos qui loquimur, et
vos qui auditis, sub uno magistro condiscipulos nos
esse noverimus. Omnino tutius est, et hoc expedit, ut
nos non tanquam magistros, sed tanquam condiscipulos
vestros audiatis. Videte enim quia sollicitudo
nobis imposita est, ubi dicitur, <hi>Fratres, nolite plures
magistri fieri; in multis enim offendimus omnes.</hi> Quis
non contremiscat, cum Apostolus dicit, <hi>Omnes?</hi> 
Quid sequitur? <hi>Quisquis in verbo non offendit, hic perfectus
est vir <note>(Jacobi III, 1 et 2)</note>
            </hi>. Quis autem audeat dicere
se esse perfectum? Qui ergo stat et audit, in verbo
<pb n="0156"/>
non offendit. Qui autem loquitur, etsi (quod difficile
est) non offendit, patitur tamen et timet ne offendat.
Oportet ergo vos esse non solum loquentium
auditores, sed et timentium miseratores: ut in eo
quod verum dicimus, quoniam omne verum a veritate
est, non nos, sed ipsum laudetis; ubi autem
sicut homines offendimus, eumdem, ipsum pro nobis
oretis.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Scripturae sanctae ad infirmitatem
parvulorum aptatae.</hi> Scripturae sanctae sunt, veraces
sunt, inculpatae sunt. Omnis Scriptura divinitus
inspirata utilis est ad docendum, ad arguendum,
ad exhortationem, ad doctrinam <note>(II Tim. III, 16)</note>.
Nihil est ergo quod Scripturam accusemus, si nos
forte, illa non intellecta, in aliquo deviemus. Cum
ipsam intelligimus, recti sumus: cum autem ea non
intellecta pravi sumus, ipsam rectam dimittimus:
non enim eam depravati depravamus; sed illa stat
recta, ut ad illam corrigendi redeamus. Verumtamen
ut nos exerceat eadem Scriptura, in multis locis velut
carnaliter loquitur, cum semper spiritualis sit. <hi>Lex</hi> 
 enim, ut ait Apostolus, <hi>spiritualis est; ego autem
carnalis sum <note>(Rom. VII, 14)</note>
            </hi>. Cum sit ergo illa spiritualis,
tamen saepe cum carnalibus quasi carnaliter
ambulat. Sed non eos vult remanere carnales. Quia
et mater parvulum amat nutrire, sed eum non amat
parvulum remanere. In sinu tenet, manibus fovet,
blanditiis consolatur, lacte nutrit: omnia parvulo
facit; sed optat ut crescat, ne semper talia faciat.
Videte Apostolum: melius enim ipsum intuemur,
qui se etiam matrem non dedignatus est dicere, ubi
ait, <hi>Factus sum parvulus in medio vestrum, tanquam
nutrix fovens filios suos <note>(I Thess. II, 7)</note>
            </hi>. Apostolus
vero, germano et pio charitatis affectu et nutricis
personam suscepit, dicendo, <hi>fovet;</hi> et matris, addendo, <hi>filios suos.</hi> 
 Sunt enim nutrices foventes quidem,
sed non filios suos: item sunt matres nutricibus
dantes, non foventes filios suos. Idem ergo nutritor
et fotor alio loco dicit, quod paulo ante commemoravi, <hi>Cum timore et tremore multo fui apud
vos.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Auditores quinam carnales, quinam
spirituales.</hi> Sed dicis: Quales illi erant, ut
ille cum timore et tremore multo esset apud illos? <hi>Tanquam parvulis,</hi> 
 inquit, <hi>in Christo lac vobis potum
dedi, non escam; neque enim poteratis: sed nec nunc
quidem adhuc potestis; estis enim adhuc carnales <note>(I Cor.
III, 1, 2)</note>
            </hi>. Quos carnales dicit, parvulos tamen in
Christo dicit; sic arguit, ut non abdicet. Et carnales,
et parvuli in Christo: non vult tamen eos esse carnales,
quos dicit esse parvulos in Christo: optat esse
spirituales, omnia dijudicantes, et qui a nemine
dijudicentur. <hi>Animalis</hi> enim <hi>homo,</hi> sicut ipse dicit,
<pb n="0157"/> <hi>non percipit quae sunt Spiritus Dei: stultitia enim est
illi, et non scire potest, quoniam spiritualiter dijudicatur.
Spiritualis dijudicat omnia; ipse autem a nemine
dijudicatur.</hi> 
 Idem ipse dicit: <hi>Sapientiam loquimur
inter perfectos.</hi> Utquid ergo loqueris, si <hi>inter perfectos <note>(I Cor. II, 14, 15, 6)</note>
            </hi>?
Quid enim opus est te loqui
homini perfecto? Sed quaere in quo perfectus sit.
Forte enim non invenio perfectum cognitorem, sed
jam invenio perfectum auditorem. Est ergo perfectus
et auditor, mente jam capax, cui solidus cibus nullam
faciat perturbationem, nullam ingerat cruditatem.
Quis est hic, et laudabimus eum? Nec dubito tamen
esse aliquos spirituales, bene audientes, bene dijudicantes:
apud istos non laboro. Aut enim carnalis invenior,
et misericorditer mecum agit: aut capit
quod dico, et congratulatur mihi.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Intelligere non est nisi verum sentientis.
De Deo falli, periculosum; mentiri, exitiosum.</hi> 
Ecce nunc suscepi verba psalmi quem modo
cantavimus: <hi>Tenuisti manum dexterae meae.</hi> Da carnalem
auditorem; quid putabit, nisi quia Deus apparuit
in forma humana, apprehendit illi manum dexteram,
non sinistram, et deduxit in suam voluntatem,
et quo voluit assumpsit? Si hoc intellexerit, imo si
hoc putaverit, nunquam intelligit. Qui enim intelligit,
verum intelligit. Qui autem putat falsum, non intelligit.
Ergo si hoc putaverit homo carnalis, quia
Dei natura atque substantia distincta membris est,
determinata forma, circumscripta quantitate manens
loco, quid cum illo facio? Si dixero, Non est ita Deus:
non capit. Si dixero, Ita est: ille quasi capit; sed
ego decipio. Non possum dicere, Ita est: ne mentiar;
et non undecumque, sed de Deo meo, de Salvatore
et Redemptore meo, de spe mea, de illo ad quem
extendo manum meam, desiderium meum. Non est
res levis de tali mentiri. De tali falli molestum est et
periculosum est: de tali autem mentiri exitiosum est et
perniciosum. Non omnis qui mentitur, fallitur. Si autem
ipse putat esse verum, quod verum non est,
fallitur: et si hoc dicit quod verum putat, non mentitur,
sed tamen fallitur. Deus donet illi non falli,
qui noluit mentiri.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Carnalis de Deo cogitatio.</hi> Si
ergo, ut dixi, parvulus ille noster talem crediderit
Deum, habentem certis corporis sui locis membra
disposita, circumscriptum figura, terminatum forma,
localiter manentem, localiter se moventem, juxta id
quod dicitur, <hi>Quo ibo a spiritu tuo? et quo a facie tua
fugiam? Si ascendero in coelum, tu illic es; si descendero
in infernum, ades <note>(Psal. CXXXVIII, 7, 8)</note>
            </hi>: si in
coelo ipse, si in terra ipse, si in inferno adest; quid
facit modo ille parvulus? Si audit, quaerat cum Samaritana
montes et templa quo vult ire ad Deum,
ad Jerusalem, ad montem Samariae <note>(Joan. IV, 20)</note>:
non ad templum visibile, non festinet, non quaerat
aliquod templum quo veniat ad Deum. Ipse sit templum,
et ad illum veniet Deus. Non contemnit, non
<pb n="0158"/>
refugit, non dedignatur: imo dignatur. Si non dedignatur,
audi pollicentem: audi interim promittendo
dignantem, non minando dedignantem. <hi>Veniemus,</hi> 
inquit, <hi>ad eum,</hi> ego et Pater. Ad eum quem supra
dixit dilectorem suum, obeditorem praeceptorum suorum,
custodem mandati sui, amatorem Dei, amatorem
proximi sui. <hi>Veniemus,</hi> inquit, <hi>ad eum, et mansionem
apud eum faciemus <note>(Joan. XIV, 23)</note>
            </hi>.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Cor fidelis templum non angustum
Deo. Timor habet angustias, amor latitudinem.</hi> 
Non est angustum cor fidelis, cui angustum fuit
templum Salomonis. Nam et ipse cum fabricaret hoc,
dixit: <hi>Si coelum coeli non sufficit tibi <note>(II Par. VI, 18)</note>
            </hi>.
Et certe <hi>templum Dei sanctum est, quod estis vos <note>(I Cor.
III, 17)</note>
            </hi>. <hi>Nos enim,</hi> ait alio loco, <hi>templum Dei vivi sumus.</hi> 
Et hoc unde probas, tanquam ei diceretur? <hi>Sicut scriptum
est,</hi> inquit, <hi>Habitabo in eis.</hi> Si tibi aliquis magnus
patronus diceret, Habitabo apud te, quid faceres?
Cum angusta domus esset, procul dubio turbareris,
omnino terrereris, optares ne fieret. Nolles enim esse
in angustiis recipiens magnum, cujus adventui domus
tua paupercula non sufficeret. Noli timere adventum
Dei tui, noli timere affectum Dei tui: non te angustat,
cum venerit; imo veniendo dilatabit te. Nam
ut scias, quoniam dilatabit te, non solum adventum
suum promisit, <hi>Habitabo in eis:</hi> sed ipsam etiam latitudinem,
addendo, <hi>Et deambulabo <note>(II Cor. VI, 16)</note>
            </hi>.
Latitudinem istam, si diligis, vides. Timor tormentum
habet, ergo angustias habet: ac per hoc amor
latitudinem habet. Vide latitudinem charitatis: <hi>Quoniam
charitas Dei diffusa est,</hi> inquit, <hi>in cordibus nostris <note>(Rom. V, 5)</note>
            </hi>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Dilatatio cordis ex charitate,
quae et arrha dicitur et pignus. Arrha et pignus
quo differant.</hi> Sed tu ei quaerebas locum. Ipse inhabitator
dilatet: <hi>Diffusa est</hi> enim <hi>charitas in cordibus
nostris,</hi> non tamen ex nobis, sed <hi>per Spiritum
sanctum qui datus est nobis.</hi> Si diffusa est charitas
in cordibus nostris, et Deus charitas est <note>(I Joan.
IV, 8)</note>; ecce jam ex quantulocumque pignore deambulat
Deus in nobis. Pignus enim accepimus.
Quid illud est, cujus pignus tale est? Quanquam
melius habent codices, qui habent arrham, quam qui
habent pignus. Eamdem quippe rem interpretes dicere
voluerunt. Interest tamen aliquid in loquendi usu
inter arrham et pignus. Pignus enim quando datur,
cum datum fuerit propter quod pignus datum est,
pignus aufertur. Jam multos vestrum intellexisse non
dubito. Non video, sed ex collocutione, quia loquimini
ad alterutrum, sentio eos qui intellexerunt, velle
exponere iis qui nondum intellexerunt. Ergo planius
aliquanto dicam, ut ad omnes perveniat. Accipis,
verbi gratia, codicem ab amico tuo; ut tibi det, das
aliquod pignus: cum reddideris quod accepisti, propter
quod pignus posuisti, ille quod reddideris habebit,
tu pignus recipies: non enim habebit ambas res.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
<pb n="0159"/> <hi>Charitas verius arrha quam pignus
dicitur.</hi> Quid ergo, fratres? Si charitatem modo
Deus tanquam pignus dedit per Spiritum sanctum
suum, cum rem ipsam reddiderit, qua promissa pignus
dedit, auferendum est nobis pignus? Absit.
Sed quod dedit, hoc implebit. Ergo melius arrha
quam pignus. Aliquando enim pretium, verbi gratia,
praeparas dare pro ea re quam tenes bonae fidei contractu,
de ipso pretio das aliquid; et erit arrha, non
pignus; quod sit complendum, non quod auferendum.
Jam ergo intellige. Si invenio dilectorem, habet
arrham, et ex arrha desiderat plenitudinem. Arrham
ipsam consideret: hoc enim complebitur, unde
arrha data est. Ipsam cogitet, ipsam apud se discutiat,
ipsam inspiciat, ipsam de plenitudine illa quam
non videt, interroget: ne forte aliud in plenitudine
desideret, quam est in eo quod accepit. Forte Deus
aurum daturus est, auri plenitudinem completurus,
et de auro arrham dedit. Metuendum est ne tu pro
auro plumbum desideres. Aspice ergo arrham; si
tibi potuero suadere ut aspicias: Deus charitas
est.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Fons charitatis summum bonum.</hi> 
Inde habemus aliquid, inde adspersi sumus, inde irrorati.
Cujus ros talis est, qualis fons? Rore isto
aspersus, sed flagrans in fontem, dic Deo tuo: <hi>Quoniam
apud te est fons vitae.</hi> In rore isto natum est desiderium,
in fonte satiaberis. Ibi est quod sufficit nobis. <hi>Filii autem hominum in tegmine alarum tuarum sperabunt.</hi> 
Quid desideramus pro magno ea Dei beneficia,
quae donat et bestiis? Beneficia quidem ipsius sunt,
quis dubitat? A quo salus vel minima, nisi ab illo de
quo dictum est, <hi>Domini est salus <note>(Psal. III, 9)</note>
            </hi>.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Bona piis propria.</hi> Sed ait
idem ipse psalmus, <hi>Homines et jumenta salvos facies,
Domine, sicut multiplicata est misericordia tua, Deus <note>(Psal. XXXV, 10, 8, 7)</note>
            </hi>.
Tam multiplicem misericordiam
habes, ut non tantum ad homines, verum etiam
ad jumenta perveniat. Tanta praevales misericordia,
ut facias solem tuum oriri super bonos et malos, et
pluas super justos et injustos <note>(Matth. V, 45)</note>. Nihilne
peculiare a te sancti tui, nihil proprium pius accipit,
quod impius non accipiat? Plane accipit: audi quod
sequitur. Jam enim dixerat, <hi>Homines et jumenta salvos
facies, Domine, sicut multiplicata est misericordia
tua, Deus:</hi> adjunxit et ait, <hi>Filii autem hominum.</hi> Quid
ergo paulo ante dixisti? Homines non erant filii hominum? <hi>Homines,</hi> 
 inquit, <hi>et jumenta salvos facies, Domine:
filii autem hominum.</hi> Quid ergo? <hi>filii hominum
sub tegmine alarum tuarum sperabunt.</hi> Hoc non cum
jumentis. Quare ergo isti et illi homines? Annon
etiam homines filii hominum? Profecto et homines
filii hominum. Unde igitur ista distinctio, nisi quia est
homo qui non erat filius hominis? Homo non filius
hominis, Adam: homo filius hominis, Christus. <hi>Sicut
in Adam omnes moriuntur, sic in Christo omnes vivificabuntur</hi> 
<pb n="0160"/> <note>(I Cor. XV, 22)</note>.
Quaerunt salutem cum jumentis
qui moriuntur, et non victuri moriuntur: et non
quaerunt salutem cum filiis hominum, ut nunquam
moriantur?
</p>
          </div3>
        </div2>

<div2>
          <head>CAPUT XII.</head>
<p>Eliquata est ista distinctio. Illi pertinent
ad homines, isti filii hominum ad Filium nominis.</p>
<div3>
            <head>12.</head>
            <p>
 <hi>Homines et filii hominum unde distincti.</hi> Quid
ergo sequitur? <hi>Filii autem hominum sub tegmine
alarum tuarum sperabunt.</hi> Ecce spero, ecce spes: sed
quae videtur, non est spes <note>(Rom. VIII, 24)</note>. Futura
ergo quae promittuntur, inebriabunt. <hi>Inebriabuntur ab
ubertate domus tuae.</hi> Timeo ne forte quemadmodum
paulo ante membra corporis quaerebat in Deo, sic in
ejus ebrietate cogitet satietatem, non ineffabilium bonorum,
sed crapulam carnalium conviviorum. Dicamus
tamen, cogitet quod potest, si majora non potest,
non recedat de sinu, tamen crescat. Sequamur,
et qui possumus, quantum possumus, spiritualiter
delectemur. <hi>Inebriabuntur,</hi> inquit, <hi>ab ubertate domus
tuae, et torrente voluptatis tuae potabis eos.</hi> Quo vino?
quo musto? qua unda? quo melle? quo nectare? Quaeris
quo? <hi>Quoniam apud te est fons vitae <note>(Psal. XXX V,
7-10)</note>
            </hi>. Bibe, si potes, vitam. Conscientiam para, non
gulam; mentem, non ventrem. Si audisti, si intellexisti;
si dilexisti, quantum potuisti, jam inde bibisti
.
</p>
          </div3>
        </div2>

<div2>
          <head>CAPUT XIII.</head>
<div3>
            <head>13.</head>
            <p>
 <hi>Charitas amatur, nec tamen
sentitur.</hi> Attende quid biberis. Charitatem bibisti. Si
nosti illam, Deus charitas est <note>(I Joan. IV, 8)</note>. Si ergo
charitatem bibisti, dic mihi in quo loco bibisti. Si
nosti illam, si vidisti illam, si amas, unde amas?
Quidquid enim bene amas, charitate amas. Quomodo
autem charitate? Aut quid amas, qui charitatem
amas? Ergo si amas, unde amas? Venit ad te, et
nosti eam, et vides eam: et non in loco videtur, nec
corporalibus oculis quaeritur, ut vehementius ametur;
nec auditur affatu; et quando ad te venit, non sentiebatur
incessu. Numquid deambulantis in corde
tuo aliquando plantas sensisti charitatis? Quid ergo
est? Cujus hoc est, quod jam est in te, et non capitur
a te? Sic disce amare Deum.
</p>
          </div3>
        </div2>

<div2>
          <head>CAPUT XIV.</head>
<div3>
            <head>14.</head>
            <p>
 <hi>Deus quomodo hic Moysi apparuit.</hi> 
Sed deambulavit in paradiso <note>(Gen. III, 8)</note>, sed
visus est ad ilicem Mambre <note>(Ib. XVIII, 1)</note>, sed locutus
est cum Moyse in monte Sina os ad os. Et quid
inde? Ecce qui videtur in loco, non sentitur incessu.
Vis audire ipsum Moysen, ne mihi quamvis nutrire
cupienti inquietus infans taedium facias? Visne ergo
audire ipsum Moysen? Certe loquebatur et Deo os ad
os. Cui ergo dicebat, nisi ipsi cum quo loquebatur, <hi>Si
inveni gratiam ante te, ostende mihi te ipsum <note>(Exod.
XXXIII, 11, 13)</note>
            </hi>? Loquitur cum ipso os ad os, sicut
quis loquitur ad amicum suum, et dicit ei, <hi>Si inveni
<pb n="0161"/>
gratiam ante te, ostende mihi te ipsum manifeste.</hi> Quid
videbat, et quid sciebat? Si non erat ipse, quomodo
ei dicitur, <hi>Ostende mihi te ipsum?</hi> Non possumus dicere
quod non erat ipse. Si non esset ipse, hoc ei diceret,
Ostende mihi Deum. Cum dicit ergo, <hi>Ostende
mihi te ipsum,</hi> manifestat quod ipse erat, quem sibi
volebat ostendi. Loquebatur et cum eo os ad os, sicut
quis loquitur ad amicum suum. Vis ergo audire? Si
capis, Deus Moysi apparebat latens. Si enim non appareret,
non esset cum quo os ad os loquens diceret, <hi>Ostende mihi temetipsum.</hi> 
 Si autem non lateret, non
adhuc quaereret videre eumdem ipsum. Si ergo capis,
si intelligis, potest hic Deus simul apparere et latere;
apparere specie, latere natura.
</p>
          </div3>
        </div2>

<div2>
          <head>CAPUT XV.</head>
<div3>
            <head>15.</head>
            <p>
 <hi>Deus absque sui mutatione apparuit
ea specie qua voluit.</hi> Hoc si, ut potuisti, intellexisti;
vide ne subintret tibi, quod Deus ut appareat, in quam
vult speciem naturam suam convertit. Incommutabilis
est Deus, non tantum Pater, sed Pater et Filius et
Spiritus sanctus. <hi>In principio erat Verbum, et Verbum
erat apud Deum, et Deus erat Verbum <note>(Joan. I, 1)</note>
            </hi>.
Ipsum Verbum Deus incommutabilis est, sicut Deus
apud quem est Deus. Nihil in ulla persona cogites
detrimenti, nihil commutationis. Deus enim pater luminum, <hi>apud quem non est commutatio, nec momenti
obumbratio 
 <note>(Jacobi II, 17)</note>
            </hi>. Si ergo incommutabilis
est, inquis, quid est illa species, in qua ut voluit, cui
voluit, apparuit, deambulando, sonando, vel se etiam
ipsis carnalibus oculis exhibendo? Quaeris a me quid
sit, unde faciat Deus praesentiam sui; quasi jam explicare
possim unde fecerit mundum, unde fecerit
coelum, unde fecerit terram, unde fecerit te. Jam video,
respondes, De limo. Ecce te de limo: unde limum?
Respondes, De terra. Sed, puto, non de illa
terra quam alter fecit; sed de illa terra quam fecit
qui fecit coelum et terram. Unde ergo et ipsa terra? <hi>Dixit, et facta sunt 
 <note>(Psal. CXLVIII, 5)</note>
            </hi>. Bene, optime
respondes, agnoscis: <hi>Dixit, et facta sunt:</hi> nihil plus
quaero. Sed quomodo cum tu dicis, <hi>Dixit, et facta
sunt;</hi> ego nihil plus quaero: sic nec tu plus quaeras,
cum dico, Voluit, et apparuit.
</p>
          </div3>
        </div2>

<div2>
          <head>CAPUT XVI.</head>
<div3>
            <head>16.</head>
            <p>
 <hi>Deus a filiis videbitur sicuti est.</hi> 
Apparuit, sicut congruum judicabat; latuit, sicut erat.
Verus affectus non videtur, non videtur amor, non videtur
dilectio. De illo pignore in id aestuet, in quod
aestuabat et Moyses, qui ei quem videbat, dicebat, <hi>Ostende mihi temetipsum.</hi> 
 Si hoc ergo quaerimus, filii
ipsius sumus. <hi>Filii</hi> enim <hi>Dei sumus, et nondum apparuit
quid erimus. Scimus quia cum apparuerit, similes
ei erimus, quoniam videbimus eum sicuti est <note>(I Joan.
III, 2)</note>
            </hi>. Non sicut visus est ad ilicem Mambre, non sicut
visus est Moysi, ut adhuc ei dicamus, <hi>Ostende</hi> nobis <hi>temetipsum:</hi> 
 sed <hi>videbimus eum sicuti est.</hi> Quo merito?
Quia <hi>filii Dei sumus.</hi> Et hoc non ex nostris meritis,
sed gratia illius misericordiae. <hi>Pluviam</hi> enim <hi>voluntariam
segregans, Deus, haereditati tuae: et infirmata est,</hi> 
non de se praesumendo videre quod non videt, sed
<pb n="0162"/>
credendo quod videre desiderat: <hi>tu vero perfecisti eam <note>(Psal. LXVII, 10)</note>
            </hi>.
Perfecta ergo haereditas ejus et filii
ejus, <hi>videbimus eum sicuti est.</hi> 
</p>
          </div3>
        </div2>

<div2>
          <head>CAPUT XVII.</head>
<div3>
            <head>17.</head>
            <p>
 <hi>Pacifici filii Dei.</hi> Sed de filiis
quid dixit Dominus? <hi>Beati pacifici, quoniam ipsi filii
Dei vocabuntur <note>(Matth. V, 9)</note>
            </hi>. Ergo de tam abditis
difficillimisque quaestionibus, si quid minus intelligimus,
pacifice requiramus. <hi>Non infletur alter pro altero
adversus alterum <note>(I Cor. IV, 6)</note>
            </hi>. <hi>Nam si zelum amarum
habetis, et contentiones in vobis sunt; non est ista sapientia
desursum descendens; sed terrena, animalis,
diabolica <note>(Jacobi III, 14, 15)</note>
            </hi>. Filii ergo Dei sumus; et
agnoscimus quod ejus filii sumus, nec agnoscimur,
nisi pacifici fuerimus. Nam unde videamus Deum non
habebimus, si contendendo in nobis ipsum oculum
exstinxerimus.</p>
          </div3>
<div3>
            <head>18.</head>
            <p>
 <hi>Deus nonnisi a pacificis videbitur.</hi> Attende
quid dicat, cur timens et tremens loquor. <hi>Pacem
sectamini cum omnibus, et sanctificationem, sine qua
nemo poterit videre Deum <note>(Hebr. XII, 14)</note>
            </hi>. Quomodo
terruit amatores? Non terruit nisi amatores. Numquid
dixit, Pacem sectamini cum omnibus, et sanctificationem,
quam qui non habuerit, in ignem mittetur,
aeterno igne cruciabitur, infatigabilibus tortoribus dabitur?
Et vera sunt, et haec non dixit.
</p>
          </div3>
        </div2>

<div2>
          <head>CAPUT XVIII.</head>
<p>Amatorem te voluit esse boni,
non formidatorem mali: et ex eo ipso quod desiderabas,
inde te terruit. Deum videbis: propterea contemnis,
propterea rixas, propterea turbas moves. <hi>Pacem
sectamini cum omnibus, et sanctificationem, sine
qua nemo poterit videre Deum.</hi> Quam stulti essent duo
volentes videre solem oriturum, si contenderent inter
se, qua parte oriturus esset, et quomodo videri posset,
et nata inter se controversia litigarent, litigando
se caederent, caedendo oculos suos exstinguerent, ut
illum ortum videre non possent? Ergo ut Deum videre
possimus, fide corda mundemus, charitate sanemus,
pace firmemus: quia hoc ipsum unde invicem
diligimus, jam ex illo est, quem videre desideramus.</p>
</div2>
      </div1>

<div1>
        <head>SERMO XXIV . <hi>De versu 2 Psalmi</hi> LXXXII, Deus, quis similis tibi?</head>
<div3>
          <head>1.</head>
          <p>
 <hi>Gratulatur fidelibus Dei zelo incensis contra
idola.</hi> Gratias Domino Deo nostro, et abundantiam
laudis illi Deo, quem decet hymnus in Sion. Gratias
illi, cui cordis et oris devotione cantavimus, <hi>Deus,
quis similis tibi?</hi> quod ejus sanctam charitatem invisceratam
sentimus cordibus nostris: quod ipsum tanquam
Dominum timetis, tanquam Patrem diligitis.
Gratias illi, qui desideratur antequam videatur, et
praesens sentitur, et futurus speratur. Gratias illi, cujus
timorem non excutit amor, cujus amorem non
impedit timor. Ipsum benedicimus, ipsum honoramus,
et pro nobis et in nobis. <hi>Templum enim Dei
sanctum est, quod estis vos <note>(I Cor. III, 17)</note>
          </hi>. Jam videte
<pb n="0163"/>
quantum ille vivat, vel quomodo vivat, quando lapides
templi ejus sic vivunt. Cogitate, fratres, quid dicatis,
et cui dicatis, <hi>Deus, quis similis tibi?</hi> Lapides vivi
dicunt habitatori suo, <hi>Deus, quis similis tibi?</hi> Occurrat
cordibus vestris universa creatura; terra et quidquid in
terra, mare et quidquid in mari, aer et quidquid in aere,
coelum et quidquid in coelo: <hi>Ipse dixit, et facta sunt; ipse
mandavit, et creata sunt <note>(Psal. CXLVIII, 5)</note>
          </hi>. Ergo, <hi>Deus,
quis similis tibi?</hi> dicat universum cor, dicat universa
obediens lingua, dicat omnis devota conscientia, dicat
secura, <hi>Deus, quis similis tibi?</hi> Illi enim dicit, de quo
non erubescit. Dignum est hoc, decet hoc lapides vivos.</p>
        </div3>
<div3>
          <head>2.</head>
          <p>
 <hi>Christianorum in Paganos pietas.</hi> Nam lapides
mortui utinam sentiant in se misericordiam lapidum
vivorum. Mortuos dico, non illos quibus
fabricae istae consurgunt, nec in quibus ferrum
artificum operatur, nec quos sculpsit homo, ut dii
sint; imo sculpsit homo, ut vocentur et non sint;
non ipsos dico mortuos lapides: sed homines dico
mortuos lapides, quibus dii similes sunt. Lapides vivi
sunt, quos alloquitur apostolus Petrus, et dicit: <hi>Et
vos, fratres, tanquam lapides vivi coaedificamini templum
Dei sanctum <note>(I Petr. II, 5)</note>
          </hi>. Utinam ergo, fratres mei,
sentiant lapides mortui misericordiam in se lapidum
vivorum! Quid enim satagimus? quid cordis nostri
vel angustia vel latitudine percurrimus? quid curamus,
quid studemus, nisi ut lapidem liberemus a lapide?
Lapides enim vivi oculos habent et vident, aures
habent et audiunt, manus habent et operantur, pedes
habent et ambulant: etenim noverunt factorem suum.
At vero lapides mortui, sciunt lapides suos, deos attendunt,
adorant, et cognoscuntur; sacrificium inferunt,
et sacrificium ipsi diabolo fiunt. Quod ipsi, fratres,
si et oculos haberent ad videndum, et aures ad
audiendum, quantum erat videre impleri Christi prophetias?
Quantum erat attendere veridicos codices, et
oracula, sed non fallacia? sed quare non vident?
quare non audiunt? Quia et hic prophetia dicit, <hi>Similes
sint illis homines qui faciunt ea, et qui confidunt in eis <note>(Psal. CXIII, 8)</note>
          </hi>.
Ergo desperati et desperandi? Absit.
Et quid sperandum est de lapidibus mortuis? Quid putatis,
nisi quod jam scriptum tenemus, <hi>Potens est Deus
de lapidibus istis suscitare filios Abrahae <note>(Matth. III, 9)</note>
          </hi>?</p>
        </div3>
<div3>
          <head>3.</head>
          <p>
 <hi>Deo vero nec homo comparari debet, multo minus
idolum Herculis, cujus titulus refellitur.</hi> Itaque,
charissimi, quoniam nostis cui Deo diximus, <hi>Deus,
quis similis tibi?</hi> de quo non erubescimus, cujus
tilulum non in lapide legimus, sed in corde gestamus:
cujus nomen et notum est omnibus, et
vivit in credentibus, habitat in subditis, debellat superbos:
quoniam novimus cui diximus, <hi>Deus, quis similis
tibi?</hi> non nos moveant ad odium sui homines,
quos fecit Deus, sed moveat ad odium sui quidquid in
homine bene facto a Deo male fecit ipse homo. Homo
nomen unum est. Hujus creaturae artificem quaero,
Deus est. Numquidnam hominis tantummodo creator
<pb n="0164"/>
Deus? Nonne et pecoris, et piscis, et volatilis, et angeli,
et coeli, et terrae, et siderum, et solis, et lunae,
et omnium supra infraque conditorum et temperatorum,
imorum atque summorum, unitatis vinculo connexorum;
nonne istorum omnium artifex Deus? Sed
hominem ad imaginem et similitudinem suam fecit <note>(Gen. I, 26, 27)</note>.
Similitudo aliqua dicitur homo, et
quanta ad quantum? quid ad quem? homo ad Deum?
Quid est homo, nisi quod memor es ejus <note>(Psal. VIII,
5)</note>? Dicamus ergo ad imaginem et similitudinem facti
ipsius, Deo nostro dicamus, <hi>Deus, quis similis tibi?</hi> 
Addidit enim, <hi>Memento quia pulvis sumus <note>(Psal. CII,
14)</note>
          </hi>. Sic longe es a similitudine Dei. Homo factus ad
similitudinem Dei: sed ipsa similitudo sic distat, ut
eam comparari non deceat. Et tamen cor hominis, cor
christiani, qui non potest dicere, Homini deo; libenter
legit, Herculi deo. Titulus non loquitur, sed vel legitur,
Herculi deo. De quo dictum est? Ipse dicat de
quo dictum. Utrumque mutum, utrumque insensatum:
supra mendacium, infra figmentum. Titulus accusans
scriptorem, confundens adoratorem. Titulus non commendans
lapidem deum, sed indicans hominem stultum.
Titulus nomen dei imponens figmento, et nomen
cultoris delens de libro viventium. Quam particulam
sensus in se sentit?</p>
        </div3>
<div3>
          <head>4.</head>
          <p>
 <hi>Quomodo petitur ut ne taceat, neque mitescat
Deus.</hi> Quia tamen potens est Deus de lapidibus istis
excitare filios Abraham, attendat ibi quod fecit in
homine. Ipse Deus, cui diximus, <hi>Deus, quis similis
tibi?</hi> attendat in homine ipso quod fecit, deleat quod
ab ipso homine factum est contra eum, qui hominem
fecit. Percutiat et sanet, occidat et vivificet. Cui enim
dixit, <hi>Domine, quis similis tibi,</hi> ei consequenter adjunxit, <hi>Ne taceas, neque mitescas, Deus.</hi> 
 Quid vero? In
isto cantico, fratres mei, ad iracundiam Deum provocavimus,
cui diximus, <hi>Ne sileas, neque mitescas,
Deus?</hi> Nempe aut ille qui misit, aut ille ipse qui venit,
et ait, <hi>Discite a me quia mitis sum et humilis corde <note>(Matth. XI, 29)</note>
          </hi>.
Mitis et humilis corde Filius Dei
Christus. Quid ergo? Ille dixit, <hi>Discite a me quia mitis
sum et humilis corde:</hi> et nos ei diximus, <hi>Ne taceas,
neque mitescas, Deus?</hi> Sed respondeat nobis: O homo,
parum est quia tu non a me discis ut sis mitis, et me
vis docere ne sim mitis? Videte, fratres, intendite,
adjuvate nos, ut exeamus in ejus nomine (adjuvate
nos pia intentione, casta oratione) ex his angustiis.
Litigare videntur divina eloquia: contrarium putantur
sonare, nisi adsit intellectus, et suscipiamus ab illo
ipso, cui diximus, <hi>Deus, quis similis tibi?</hi> quod et ipse
dixit, <hi>Intellectum tibi dabo <note>(Psal. XXXI, 8)</note>
          </hi>, suscipiamus.
Novimus hoc: <hi>Pacem meam do vobis <note>(Joan. XIV,
27)</note>
          </hi>. Dicit Christus, ut inter se pacem habeant Christiani.
Quomodo imitabuntur? quomodo audient, si
ipsa divina eloquia pacem inter se habere non possunt?
Intendite, videte quasi resonantiam contrariorum. <hi>Venite ad me;</hi> 
 et, <hi>Discite a me.</hi> Quid? primo quis
vocat? quem vocat? ad quid vocat? Audi quis vocat. <hi>Confiteor tibi, Pater, Domine coeli et terrae, quia abscondisti
haec a sapientibus et prudentibus, et revelasti ea
<pb n="0165"/>
parvulis. Ita, Pater, quoniam sic placitum est coram te.
Omnia mihi tradita sunt a Patre meo.</hi> 
 Ecce quis vocat. <hi>Omnia mihi tradita sunt a Patre meo. Quia nemo cognoscit
Filium, nisi Pater; et nemo cognoscit Patrem,
nisi Filius, et cui voluerit Filius revelare 
 <note>(Matth. XI,
25-28)</note>
          </hi>. Ingens magnitudo, et ineffabilis altitudo. <hi>Omnia
tradita sunt mihi,</hi> inquit, <hi>a Patre meo.</hi> Solus agnosco,
a solo agnoscor. Quid, nos remansimus? non
agnoscimus? Et ubi est, <hi>Cui voluerit Filius revelare?</hi> </p>
        </div3>
<div3>
          <head>5.</head>
          <p>
 <hi>Fidelium quorumdam zelus contra idola.</hi> Animus
vester et studium fidei, et flagrantia charitatis,
et abundantia zeli domus Dei, apparuit in
vocibus vestris, quas satis claras vestri cordis testes
habuistis. Sinite ut appareat et paucorum fidelium
Dei, per quos gubernamini, studium circa istam voluntatem
vestram. Vos enim, fratres, populus Dei
estis, sicut ipse dixit, et oves pascuae ejus <note>(Psal. XCIV,
7)</note>. Habetis in nomine Dei pastores, servos pastoris
et membra pastoris. Multitudinis animus et voluntas
ad quamque rem faciendam istis vocibus poterit apparere: 
paucorum autem cura pro vobis, non vocibus,
sed rebus debet ostendi. Itaque, fratres, quoniam
jam quod ad vos pertinebat, implestis acclamando;
sinite ut probetur vobis, utrum et quod ad nos
pertinet, impleamus agendo. Probavimus vos; probate
nos, si post istas voces testes cordis et studii vestri,
nos in agendis quae agi oportet, segnes fuerimus. Absit
a nobis ut vos inveniamini probi, et nos reprobi. Sed
quoniam voluntas agendi de iis quibus acclamastis,
una est et vestra et nostra; modus vero agendi par
esse non potest: putamus, charissimi, ideo oportere,
ut voluntas accipiatur a vobis; consilium implendae
voluntatis vestrae exspectetur a nobis. Ut membra
Christi non discordent, impleant omnia quae in illius
corpore sunt, officia sua: faciat oculus in sublimi locatus
quod ad oculum pertinet; auris, quod ad aurem
pertinet; manus, quod ad manum; pes, quod ad pedem;
ut non sint scissurae in corpore, sed idem
ipsum ut pro se invicem sollicita sint membra <note>(I Cor.
XII, 25)</note>. Gratulamur itaque et congratulamur Charitati
vestrae, quia sancto domino et collegae nostro
episcopo vestro obedistis in eo quod vobis mane locutus
est. Hoc sequimini, ab ista via non recedatis, ne cadatis.
Valde enim adjuvat Deus quod vultis, si quod
jusserit feceritis. Quid enim, ut dicere coeperam, omnis
homo? aut quae est vita hominum, quam, sicut
scriptum est, <hi>vapor ad modicum apparens <note>(Jacobi IV,
15)</note>
          </hi>? Cogitate ergo, fratres, fragilitatem vestram, humilitatem
vestram, conditionem carnis, hujus saeculi
volaticos transitus; et videte quia tunc vobis bene
erit, si tota spes vestra in illo sit, in quo solo potest
firmiter collocari. Quomodo autem ibi erit spes nostra,
nisi obediamus praeceptis ejus?</p>
        </div3>
<div3>
          <head>6.</head>
          <p>
 <hi>Gratulatur civibus, quod Romanos deos, Romae
dejectos, nolint stare Carthagine.</hi> Numquid dicimus,
Nolite quod vultis? Imo etiam gratias agimus id vos
velle quod Deus vult. Ut enim omnis Paganorum et
<pb n="0166"/>
Gentilium superstitio deleatur, Deus vult, Deus jussit,
Deus praedixit, Deus jam implere coepit, et multis
jam terrarum locis etiam ex magna parte complevit.
Si voluntas nostra ab hac civitate inciperet, ut hic
primitus aboleri superstitiones daemonum quaereretis;
fortasse aliquis arduus labor esset, non tamen desperandus:
nunc vero si facta sunt ista efficaciter ubi
fieri coeperunt, et exempla non praecesserant; quanto
efficacius in nomine Domini, in adjutorio dexterae
ipsius hic quoque effici posse credimus, quando jam
praecedentia pronuntiantur exempla? Utique hic
clamastis: Quomodo Roma, sic et Carthago. Si
in capite Gentium res praecessit, membra non sunt
secutura? Cogitate, fratres, advertite in libris ipsis
Gentium, audite ab eis, in quibus ipsius infelicitatis
reliquiae remanserunt; vel audiendo, vel legendo,
cognoscite litteras eorum: et videte quia illi et isti
dii Romani vocantur. Ergo isti dii vocantur Romani.
Et quando Christiani cogebantur, fremente impetu
Paganorum, ut eos adorarent, et recusantes, eorum
caevitiam usque ad effusionem sanguinis sustinebant;
ea videbatur tota culpa martyrum, quorum fundebatur
sanguis, quia deos Romanos adorare nolebant,
quia ceremonias erga deos Romanos respuebant, quia
Romanis diis non supplicabant; et totus impetus, tota
invidia non fiebat, nisi de nomine deorum Romanorum.
Si ergo dii Romani Romae defecerunt, hic quare
remanserunt? Haec ergo, fratres, haec attendite, haec
dixi, haec inhibete. Dii Romani, dii Romani, dii Romani.
Si ergo dii Romani Romae defecerunt, hic
quare remanserunt? Si ambulare possent, dicerent
quia huc inde fugerunt. Sed non fugerunt: remanserunt
ibi, Romae. Qui aliquando dictus est deus Hercules,
Romae jam non est. Hic autem etiam barba
deaurata esse voluit. Erravi plane, quia dixi, Esse
voluit. Quid enim vult insensatus lapis? Ille ergo
nihil voluit, nihil potuit. Sed qui deaurari eum voluerunt,
de raso erubuerunt. Suggestio itaque nescio
quae novo judici obrepsit. Quid egit? Non egit utique
ut a christiano lapis honoraretur; sed ut christianus
illi superstitioni ad radendum misceretur: non inclinavit
ad obsequendum; sed movit ad vindicandum.
Fratres, puto ignominiosius fuisse Herculi barbam
radi, quam caput praecidi. Quod ergo positum est
cum errore illorum, ablatum est cum dedecore illorum.
Deus fortitudinis solet dici Hercules: tota virtus
ejus in barba. Malo suo refulsit; quod non fulgebat
luce dominica, non a luce, sed a luco fulgebat.</p>
        </div3>
<div3>
          <head>7.</head>
          <p>
 <hi>Deus irascendo mitis.</hi> Sileant ergo, videant
<pb n="0167"/>
modo, cui Deo legant fideles et dicant, <hi>Deus, quis
similis tibi? Ne sileas, nec mitescas, Deus.</hi> Hoc susceperam,
quomodo non mitescat, non evertendo homines,
sed errores. Non mitescit, ergo irascitur: si
mitis est, ergo et miseretur. Irascitur et miseretur:
irascitur ad percutiendum, miseretur ad sanandum;
irascitur ad mortificandum, miseretur ad vivificandum.
In uno homine facit haec. Non quasi alios
mortificans, alios vivificans: sed in eisdem ipsis et
irascitur, et mitis est. Irascitur erroribus, mitescit
correctis moribus. <hi>Ego percutiam, et ego sanabo: ego
occidam, et ego vivere faciam <note>(Deut. XXXII, 39)</note>
          </hi>. Unum
Saulum, postea Paulum, et prostravit, et erexit:
prostravit infidelem, erexit fidelem; prostravit persecutorem,
erexit praedicatorem. Si non irascitur,
unde Herculi barba rasa est? Fecit enim hoc per
fideles suos, per Christianos suos, per potestates a
se ordinatas et Christi jugo jam subditas. Itaque,
fratres, hoc libenti animo accipite; et in Domini
adjutorio caetera prosperius jam sperate.
</p>
        </div3>
      </div1>

<div1>
        <head>SERMO XXV . <hi>De versiculo 12 Psalmi</hi> XCIII, Beatus homo quem tu erudieris, Domine, <hi>etc.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Evangelium lex Testamenti
Novi. Legis veteris promissa spiritualiter intelligenda.</hi> 
Cum cantaremus Deo, diximus ei, <hi>Beatus
homo quem tu erudieris, Domine, et ex lege tua docueris
eum.</hi> Ergo Dei Evangelium sonavit, Zacchaeus eleemosynas
fecit. Discite. Quae melior enim lex Dei, quam
sanctum Evangelium? Lex enim Testamenti Novi,
de quo propheta cum legeretur, audistis: <hi>Ecce dies
veniunt, dicit Dominus, et consummabo super domum
Jacob Testamentum novum: non secundum Testamentum
quod statui patribus eorum, cum educerem eos de
terra Aegypti <note>(Jerem. XXXI, 31 et 32)</note>
            </hi>. Testamentum
ibi promissum, hic redditum; promissum per Prophetam,
redditum per Dominum Prophetarum. Testamentum
illud quod dicitur Vetus, legite, et videte.
Lex Dei data est etiam tunc, legite, vel audite quando
legitur, et videte quae ibi promissa fuerint. Promissa
est tibi terra terrae; terra fluens lacte et melle; sed
tamen terra. Verumtamen si intelligamus spiritualiter
(quando non illa terra fluxit lacte et melle),
alia est terra quae fluet lacte et melle; terra illa de
qua dicitur, <hi>Spes mea es tu, portio mea in terra viventium <note>(Psal. CXLI, 6)</note>
            </hi>.
Haec enim terra morientium est.
</p>
          </div3>
        </div2>

<div2>
          <head>CAPUT II.</head>
<p>Lac et mel quaeritis? <hi>Gustate et
videte quam suavis est Dominus <note>(Psal. XXXIII, 9)</note>
            </hi>. Gratia
ejus significata est nomine lactis et mellis: dulcis et
nutritoria est. Haec autem gratia in Vetere Testamento
figurata, in Novo revelata.</p>
<div3>
            <head>2.</head>
            <p>
 <hi>Legis veteris servitus, cum Deus colitur propter
terrena.</hi> Denique Lex illa, propter eos qui carnaliter
<pb n="0168"/>
sapiunt, et talia praemia quaerunt a Deo,
et propter illa Deum colere volunt quae ibi promissa
sunt, audire meruit ab apostolo Paulo, quia
ad servitutem generat <note>(Galat. IV, 24)</note>. Quare? Quia
carnaliter intelligitur a Judaeis. Nam spiritualiter
intellecta, Evangelium est. Ergo in servitutem generat.
Quos? Qui propter bona terrena Deo serviunt.
Quando illis adsunt, gratias agunt; quando desunt,
blasphemant. Qui enim propter ea Deo serviunt, vero
corde servire non possunt. Attendunt enim eos qui
Deo nostro non serviunt: vident enim eos habere
propter quod ipsi Deo serviunt; et dicunt in corde
suo, Quid mihi prodest quia Deo servio? Numquid
habeo tantum, quantum ille qui quotidie blasphemat?
Orat, et esurit; blasphemat, et ructat. Qui ad ista
attendit, homo est; homo est de Testamento Veteri.
Qui vero in Testamento Novo Deum colit, novam
haereditatem debet sperare, non veterem. Si novam
haereditatem speras, terram transi, calca vertices
montium; hoc est, contemne fastigium superborum.
</p>
          </div3>
        </div2>

<div2>
          <head>CAPUT III.</head>
<p> <hi>Sursum cor.</hi> Sed quando contempseris
et calcaveris, humilis esto, ne de altitudine cadas.
Audi, Sursum cor: sed ad Dominum, non contra Dominum.
Omnes superbi sursum cor habent, sed contra
Dominum. Si autem vis tu vere sursum cor habere;
ad Dominum habe. Si enim ad Dominum habueris
cor sursum, ipse tenet cor tuum, ne cadat in terram.</p>
<div3>
            <head>3.</head>
            <p>
 <hi>Dies maligni ab initio peccati.</hi> Beatus ergo vir, <hi>Beatus homo quem tu erudieris, Domine.</hi> 
 Ecce loquor,
ecce clamo, ecce expono. Qui me audiunt? Scio qui
me audiunt: <hi>Beatus homo quem tu erudieris, Domine;</hi> 
cui Deus in corde loquitur, et quando ego taceo, ipse
est <hi>beatus quem tu erudieris, Domine, et ex lege tua
docueris eum.</hi> Quid sequitur? Huc usque cantavimus: <hi>Et ex lége tua docueris eum. Ut mitiges eum a diebus
malignis, donec fodiatur peccatori fovea.</hi> 
 Ipse est vir
qui eruditur a Domino, ipse est qui ex lege Dei discit
a Domino, qui mitigatur a diebus malignis, donec
fodiatur peccatori fovea. Audite quid sit. Maligni dies
sunt. Numquid isthic, ex quo de Paradiso projecti
sumus, malignos dies agimus? Et majores nostri
planxerunt dies suos, et avi eorum planxerunt dies
suos. Nullis hominibus dies placuerunt, quos vivendo
egerunt. Sed posteris placent dies majorum: et
illis iterum illi dies placebant, quos ipsi non sentiebant,
et ideo placebant. Quod enim praesens est,
acrem habet sensum. Non dico, propius admovetur;
sed cor tangit quotidie. Omni anno plerumque dicimus
quando frigus sentimus, Nunquam fecit tale
frigus: Nunquam fecit tales aestus. Semper facit
ipse qui facit. Sed <hi>beatus vir quem tu erudieris, Domine:
ut mitiges eum a diebus malignis, donec fodiatur
peccatori fovea.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Maligni dies unde.</hi> Maligni dies.
Numquid isti dies maligni sunt, quos agitat circulus
solis? Faciunt malignos dies maligni homines: et sic
est prope totus mundus. Inter turbas malignorum
gemit paucitas frumentorum. Revocemus ad ipsos
<pb n="0169"/>
justos. Maligni sunt illi, et faciunt malignos dies:
quid ipsi justi? nonne in diebus malignis sunt et
apud se ipsos, praeter quod patiuntur malignos homines,
inter quos gemunt? Et apud se ipsos, inquam,
quando sunt, attendant se, descendant in se, bene
se considerent; inveniunt in se dies malignos. Bellum
nolunt, pacem volunt: et quis non? Et cum
omnes bellum nolint, et omnes pacem velint, revocat
ad se oculos et qui juste vivit, et bellum in se invenit.
Quaere a me quod bellum. <hi>Beatus homo quem
tu erudieris, Domine, et ex lege tua docueris eum.</hi> Ecce
homo quaerit a me, quod bellum in se patiatur justus;
doce illum ex lege tua, loquatur Apostolus: <hi>Caro
concupiscit adversus spiritum et spiritus adversus carnem <note>(Galat. V, 17)</note>
            </hi>.
Et ubi projicio carnem, si sonet bellum;
si, quod Deus avertat, hostis irruat? Fugit homo,
et secum trahit bellum suum, quocumque it. Non
dico, si malus est: prorsus si bonus est, si juste vivit,
invenit in se quod Apostolus dicit, <hi>Caro concupiscit
adversus spiritum, et spiritus adversus carnem.</hi> In isto
bello quomodo sunt dies boni?
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Dies maligni piis prosunt ad inveniendos
dies bonos.</hi> Ergo maligni sunt dies: sed
mitigemur. Quid est, Mitigemur? Judicio divino non
irascamur. Dicamus illi: <hi>Bonum est mihi quoniam
humiliasti me, ut discam justificationes tuas <note>(Psal.
CXVIII, 71)</note>
            </hi>. De paradiso elisisti, de beatitudine projecisti:
in aerumna sum, in gemitu sum, gemitus
meus non est absconditus a te. Sed <hi>bonum est mihi
quoniam humiliasti me, ut discam justificationes tuas.</hi> 
In diebus malis disco quaerere dies bonos. Qui sunt
dies boni? Nolite illos modo quaerere: mihi credite,
imo mecum credite, non invenietis. Transibunt dies
mali, et venient boni: sed boni venient bonis, malis
pejores.</p>
          </div3>
<div3>
            <head>6.</head>
            <p>
 <hi>Dies boni qua conditione propositi.</hi> Etenim et
ego interrogo vos, <hi>Quis est homo qui vult vitam?</hi> Scio
omnium corda mihi respondent, Quis enim homo qui
non vult vitam? Addo, <hi>Et diligit videre dies bonos?</hi> 
Omnes respondetis, Quis est qui non diligat videre
dies bonos? Bene respondetis; vultis vitam, vultis
dies bonos. Certe quando dicebam, <hi>Quis est homo qui
vult vitam?</hi> omnis homo mihi respondet, Ego. Quis
est homo qui vult <hi>videre dies bonos?</hi> Nonne in silentio
quisque vestrum dicit, Ego? Audi quod sequitur: <hi>Contine linguam tuam a malo 
 <note>(Psal. XXXIII, 13, 14)</note>
            </hi>.
Modo dic, Ego. Quaeris veniam: modo te inveniam.
</p>
          </div3>
        </div2>

<div2>
          <head>CAPUT VI.</head>
<p>Transierunt praeterita: fuerit lingua
tua maligna, fueris susurro, fueris criminator,
fueris calumniator, fueris maledicus; ista omnia fueris.
Transeant ista cum diebus malis: noli tu transire
cum diebus malis. Est enim quo te teneas, ut non
transeas. Res humana tanquam fluvius currit: maligni
dies tanquam fluvius currunt. Tene te ad lignum,
ne traharis. Ecce fluvius currit. <hi>Omnis</hi> enim <hi>caro
fenum, et omnis honor carnis, ut flos feni.</hi> Praecipitatur,
transit, <hi>fenum aruit, flos decidit.</hi> Quo me teneo?
<pb n="0170"/> <hi>Verbum Domini manet in aeternum 
 <note>(Isai. XL, 6-8)</note>
            </hi>.</p>
<div3>
            <head>7.</head>
            <p>
 <hi>Pax sequenda qualis praecipitur.</hi> Prohibe ergo
linguam tuam a malo, et labia tua ut non loquantur
dolum. Tu qui volebas vitam, aut vis vitam et dies
bonos, <hi>declina a malo, et fac bonum. Quaere pacem,</hi> 
quam optamus omnes et in ista carnis mortalitate, et
in ista carnis fragilitate, et in ista mendacissima
vanitate. Omnes pacem quaerite. <hi>Quaere pacem, et sequere
eam <note>(Psal. XXXIII, 15)</note>
            </hi>. Ubi est? Quo sequor?
Qua transiit? Qua transiit, ut sequar? Per te transiit,
sed non in te remansit. Cui dico? Generi humano:
non unicuique vestrum, sed generi humano. Per
genus humanum transiit ipsa pax: ipsa transeunte
clamavit caecus in hesterna lectione. Et quo iit?
Primo vide quae sit pax, et vide quo ierit, et sequere
eam. Quae est pax? Apostolum audi; de Christo
dicebat, <hi>Ipse est pax nostra, qui fecit utraque unum <note>(Ephes. II, 14)</note>
            </hi>.
Pax ergo est Christus. Quo iit? Crucifixus
est, et sepultus, resurrexit a mortuis, ascendit
in coelum. Ecce quo iit pax.
</p>
          </div3>
        </div2>

<div2>
          <head>CAPUT VII.</head>
<p> <hi>Sursum cor.</hi> Quomodo eam sequor?
Sursum cor. Audit quomodo sequaris. Quotidie quidem
audisbreviter, quando tibi dicitur, Sursum cor; altius
inde cogita, et sequeris. Tamen audi et latius, ut
sequaris pacem veram, pacem tuam, pacem quae
pro te pertulit bellum; pacem, quae cum pro te toleraret
bellum, oravit pro hostibus pacis, et dixit pendens, <hi>Pater, ignosce illis, quia nesciunt quid faciunt <note>(Luc. XXIII, 46)</note>
            </hi>.
Bellum erat, et pax de ligno manabat.
Manabat, sed postea quid? Ascendit in coelum,
Quaere pacem. Et quomodo sequeris? Audi Apostolum: <hi>Si resurrexistis cum Christo, quae sursum sunt
quaerite, ubi Christus est in dextera Dei sedens, quae
sursum sunt sapite, non quae super terram. Mortui
enim estis, et vita vestra abscondita est cum Christo in
Deo: cum Christus apparuerit vita vestra, tunc et vos
cum ipso apparebitis in gloria 
 <note>(Coloss. III, 1-4)</note>
            </hi> </p>
</div2>

<div2>
          <head>CAPUT VIII.</head>
<p>Ecce dies boni, ipsos desideremus:
propter hoc vivamus, propter hoc oremus,
propter hoc eleemosynas demus.</p>
<div3>
            <head>8.</head>
            <p>
 <hi>Christus in paupere vestiendus et excipiendus.</hi> 
Jam ecce, Deo propitio, hiems est: de pauperibus
cogitate, quomodo Christus vestiatur nudus. Quando
legebatur Evangelium, numquid non omnes beatificavimus
Zacchaeum, quando eum Christus suspexit
in arbore intentum ut videret transeuntem? Nam
quando speraret in domo sua habitantem? Quando
ei dixit, <hi>Descende Zacchaee; hodie oportet me in domo
tua manere <note>(Luc. XIX, 5)</note>
            </hi>; audivi gemitus gratulationis
vestrae. Quasi omnes in Zacchaeo fuistis, et Christum
excepistis; sic dixit omnium vestrum cor, O beatum
Zacchaeum! Dominus intravit in domum ipsius.
O beatum! Numquid nobis potest ita contingere? Jam
Christus in coelo est. Recita, mihi, Christe, Testamentum
Novum: fac beatum de lege tua. Recita, ut
scias te non fraudari Christi praesentia. Audi judicaturum: <hi>Quando uni ex minimis meis fecistis, mihi
fecistis 
 <note>(Matth. XXV, 40)</note>
            </hi>. Exspectat unusquisque vestrum
suscipere Christum sedentem in coelo: attendite
<pb n="0171"/>
illum jacentem sub porticu; attendite esurientem,
attendite frigus patientem, attendite egenum,
attendite peregrinum. Facite quod soletis, facite
quod non soletis. Crescit doctrina, crescant opera
bona. Laudatis sementem, exhibete messem. Amen.
</p>
          </div3>
        </div2>
      </div1>

<div1>
        <head>SERMO XXVI . <hi>De verbis Psalmi</hi> XCIV, Venite, adoremus et prosternamur ei, fleamus ante Dominum qui nos fecit, <hi>etc. Et de verbis Apostoli ad Galat. cap.</hi> 2, Nam si per Legem justitia, <hi>etc., et cap.</hi> 3, Si enim data esset Lex quae possit vivificare: <hi>et ad Rom. cap.</hi> 9, O homo tu quis es, <hi>etc., et cap.</hi> 11, O altitudo! <hi>etc. Contra haeresim Pelagianorum</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Homo a Deo creatus, a
Deo, cum ipsum rogat, non deseritur.</hi> Psalmus quem
cantavimus Deo, et nos invicem exhortati sumus, ut <hi>adoremus eum, et prosternamur illi, et fleamus ante Dominum
qui nos fecit,</hi> 
 admonet quaerere aliquanto diligentius,
quid sibi velit quod ait, <hi>Qui nos fecit.</hi> Quod
enim homo a Deo creatus est, nullus dubitat homo,
nisi qui ingratus est. Novimus enim, quia ita legimus,
et ita credidimus, quod fecit Deus hominem, inter
multa quae fecit, ad imaginem suam <note>(Gen. I, 26, 27)</note>.
Haec hominis est prima conditio, haec est humana
prima creatura. Non tamen arbitror, hoc nos pro
magno voluisse commonere Spiritum sanctum in hoc
psalmo, quod ait, <hi>Fleamus ante Dominum qui nos fecit:</hi> 
alio enim loco dicit, <hi>Ipse fecit nos, et non ipsi nos <note>(Psal. XCIX, 3)</note>
            </hi>.
Unde quidem, ut dixi, christianus
dubitat nemo: quia non solum Deus creavit primum
hominem, ex quo omnes homines, sed Deus hodieque
creat singulos homines; ille qui ait cuidam sancto
suo, <hi>Priusquam te formarem in utero, novi te <note>(Jerem.
I, 5)</note>
            </hi>. Prius ergo creavit hominem sine homine, modo
creat hominem ex homine. Tamen sive hominem sine
homine, sive hominem ex homine, <hi>Ipse fecit nos, et
non ipsi nos.</hi> Ad istum itaque primum verborum istorum
et facilem sensum, sed tamen verum, <hi>adoremus
eum,</hi> fratres, <hi>et prosternamur ei, et ploremus ante Dominum
qui nos fecit.</hi> Non enim fecit, et deserit: non
enim curavit facere, et non curat custodire. <hi>Ploremus
ante Dominum, qui nos fecit:</hi> quia non ploravimus
quando nos fecit, et tamen fecit. Qui ergo fecit antequam
rogaretur, deserit cum rogatur? Tanquam ergo
dubitaret homo utrum exaudiretur orans, admonuit
eum Scriptura, cum dicit, <hi>Ploremus ante Dominum
qui nos fecit.</hi> Utique exaudit quos fecit: utique non
potest non curare quos fecit.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Pelagianorum error, se a Deo
factos homines, a se autem justos.</hi> Verumtamen altiore
<pb n="0172"/>
intellectu, et, quantum existimo, utiliore, vidit
quosdam Spiritus sanctus dicentes vel dicturos quod
Deus fecerit eos homines, justos autem ipsi se faciant:
praevidit eos, admonuit eos, et ab hac extollentia
revocavit eos, dicens, <hi>Ipse fecit nos, et non
ipsi nos.</hi> Quare enim addidit, <hi>Et non ipsi nos,</hi> cum
sufficeret dicere, <hi>Ipse fecit nos?</hi> nisi quia illam facturam
voluit admonere, ubi dicunt homines, Ipsi fecimus
nos; id est, ut justi essemus, justos nos libera
voluntate fecimus: quando conditi sumus, liberum
arbitrium accepimus; ut ergo justi simus, libero id
arbitrio agimus. Quid adhuc Deum invocamus, ut
justos nos faciat, quod habemus in potestate, ut nos
ipsi justos faciamus? Audite, audite: et justos et injustos, <hi>Ipse fecit nos, et non ipsi nos.</hi> 
 Creatus est primus
homo in natura sine culpa, in natura sine vitio:
creatus est rectus, non se fecit rectum. Quid se autem
ipse fecerit, notum est: cadens a manu figuli fractus
est. Regebat enim eum ipse qui fecerat, voluit deserere
a quo factus erat; permisit Deus, tanquam dicens,
Deserat me, et inveniat se, et miseria sua probet quia
nihil potest sine me.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Liberum arbitrium sine Deo
quid valeat.</hi> Hoc modo ergo ostendere voluit Deus
homini quid valeat liberum arbitrium sine Deo. O
malum liberum arbitrium sine Deo! Experti sumus
quid valeat sine Deo. Ideo miseri facti sumus, quia
sine Deo quid valeat experti sumus. Experti ergo tandem
aliquando noverimus, et <hi>venite, adoremus eum,
et prosternamur ei. Venite adoremus, et prosternamur
illi, et fleamus coram Domino qui nos fecit;</hi> ut perditos
nos per nos, reficiat nos qui fecit nos. Ecce bonus
factus est homo, et per liberum arbitrium factus est
malus homo: quando facturus est bonum hominem
malus homo per liberum arbitrium deserens Deum?
Servare se non potuit bonus bonum, et facturus est
se malus bonum? Cum esset bonus, non se servavit
bonum; et cum sit malus dicit, Facio me bonum?
Quid facis malus, qui peristi bonus, nisi reficiat te qui
permanet bonus?</p>
          </div3>
<div3>
            <head>4.</head>
            <p>
 <hi>Homines quod sumus, Deo auctore sumus. Gratia
creationis. Electio Dei.--Ipse</hi> ergo <hi>fecit nos, et
non ipsi nos. Nos autem populus ejus et oves pascuae
ejus <note>(Psal. XCIV, 6, 7)</note>
            </hi>. Ecce fecit nos homines populum
suum, qui nos fecit. Non enim creati homines
jam populus ejus eramus. Videte, fratres mei, et de
ipsius Psalmi verbis attendite, unde dixerit, <hi>Ipse
fecit nos, et non ipsi nos.</hi> Hinc dixit, <hi>Fecit nos, et
non ipsi nos,</hi> ut simus <hi>populus ejus et oves pascuae
ejus. Ipse fecit nos.</hi> Nam et Pagani nascuntur, et
omnes impii, omnes adversarii Ecclesiae ejus, ut
nascerentur, ipse fecit eos. Non enim alius Deus
creavit eos. Qui de Paganis nascuntur, ab ipso facti
sunt, ab ipso creati sunt; et non sunt populus ejus
nec oves pascuae ejus.
</p>
          </div3>
        </div2>

<div2>
          <head>CAPUT IV.</head>
<p>Communis est omnibus natura, non
gratia. Natura non putetur gratia: sed et si putetur
gratia, ideo putetur gratia, quia et ipsa gratis concessa
est. Non enim homo qui non erat promeruit ut esset.
<pb n="0173"/>
Si promeruit, jam erat: sed nondum erat. Ergo qui
promereretur, non erat; et tamen factus est: nec ut
pecora factus est, nec ut arbor factus est, nec ut saxum
factus est; sed factus est ad imaginem Creatoris. Hoc
beneficium quis dedit? Deus qui erat, et ex aeterno
erat. Cui dedit? Homini qui nondum erat. Dedit qui
erat, accepit qui non erat. Quis autem hoc facere potuit,
nisi qui vocat ea quae non sunt, tanquam ea quae
sunt <note>(Rom. IV, 17)</note>? De quo dicit Apostolus, <hi>Qui nos
elegit ante mundi constitutionem <note>(Ephes. I, 4)</note>
            </hi>. <hi>Elegit
ante mundi constitutionem:</hi> in mundo isto facti sumus,
nec mundus erat quando electi sumus. Ineffabilia,
mirabilia, fratres mei! Quis hoc explicare suffecerit?
quis saltem quod explicet, cogitare? Eliguntur qui
non sunt: nec errat qui eligit, nec vane eligit. Eligit
tamen, et habet electos, quos creaturus est eligendos:
habet autem apud se ipsum, non in natura sua,
sed in praescientia sua.</p>
<div3>
            <head>5.</head>
            <p>
 <hi>Fideles si sumus, Dei gratia sumus.</hi> Ergo
nolite extolli: homines sumus; <hi>Ipse fecit nos.</hi> Et
fideles sumus; si tamen sumus, quando ista contra
gratiam disputamus: sed ecce fideles sumus;
etiam fideles, etiam justos, quia justus ex fide vivit <note>(Rom. I, 17)</note>,
 <hi>Ipse fecit nos, et non ipsi nos.</hi> Quaero
quid nos fecerit? Dicturus es, Homines. Non inde
Psalmus loquebatur, illud scimus, illud notum est,
illud patet: nec magna, ut hoc noverimus, doctrina
indigemus, quia homines ipse nos fecit.
</p>
          </div3>
        </div2>

<div2>
          <head>CAPUT V.</head>
<p>Sed unde loquebatur, vide: <hi>Ipse
fecit nos, et non ipsi nos.</hi> Quid nos fecit, nisi quod
sumus? Quid autem sumus? <hi>Nos autem.</hi> Ecce quid
sumus. Quid? <hi>Populus ejus et oves pascuae ejus.</hi> Ipse
nos fecit populum suum, ipse nos fecit oves pascuae
suae. Qui misit jugulandam ovem innoxiam, fecit
oves de lupis. Haec est gratia. Excepta illa communi
gratia naturae, qua homines facti sumus, nec digni
fuimus, quia non fuimus: excepta illa gratia, haec est
major gratia qua facti sumus <hi>populus ejus et oves
pascuae ejus,</hi> per Jesum Christum Dominum nostrum.</p>
<div3>
            <head>6.</head>
            <p>
 <hi>Gratia.</hi> Sed dicit aliquis: Per Jesum Christum
facti sumus, ut etiam homines essemus. Ita vero, per
Jesum Christum facti sunt et Pagani. Nam Pagani, non
ut essent Pagani, sed ut essent homines, per Jesum
Christum facti sunt. Quis est enim Jesus Christus,
nisi <hi>in principio erat Verbum, et Verbum erat apud
Deum, et Deus erat Verbum? Hoc erat in principio
apud Deum. Omnia per ipsum facta sunt <note>(Joan. I, 1-3)</note>
            </hi>.
Illi ergo debent et Pagani quod homines creati sunt;
et tanto magis puniendi, quia dimiserunt eum a quo
facti sunt, et coluerunt quae ipsi fecerunt.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Gratia Christi mediatoris. Mediator.</hi> 
Excepta ergo illa gratia, qua condita est humana
natura (haec enim Christianis Paganisque communis
est), haec est major gratia, non quod per Verbum homines
creati sumus, sed quod per Verbum carnem
factum fideles facti sumus. Unus enim Deus, et unus
mediator Dei et hominum homo Christus Jesus, in
principio erat Verbum. Nondum erat homo Christus
Jesus, et Verbum erat apud Deum, et Deus erat Verbum.
<pb n="0174"/>
Ipse mundus non erat, quando Deus erat Verbum.
Omnia per ipsum facta sunt, et mundus per ipsum factus
est. Ergo tunc quando nos fecit, ut homines essemus,
nondum erat homo. Magis istam gratiam commendat
Apostolus Christianis, ubi dicit, <hi>Unus enim
Deus, et unus mediator Dei et hominum.</hi> Non ait, Christus
Jesus; ne tu putares secundum Verbum dictum;
sed addidit, <hi>homo: Mediator Dei et hominum, homo
Christus Jesus <note>(I Tim. II, 5)</note>
            </hi>. Quid est mediator? Per
quem conjungeremur, per quem reconciliaremur:
quia peccatis propriis separati jacebamus, in morte
eramus, prorsus perieramus. Non erat Christus homo,
quando creatus est homo: ne periret homo, ille
factus est homo.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Pelagiana haeresis exoriens horretur,
et gratiam Dei admittere se simulat.</hi> Haec
vobis contra novellam haeresim, quae tentat assurgere,
saepe disputare cogimur: quia vos firmos
volumus esse in bono, integros autem a malo. Haec
enim est disputatio eorum, quando primo exoriri
coeperunt, et contra gratiam disputare, multum tribuentes
non libertati hominis, sed infirmitati; et jacentem
miserum hominem ideo extollentes, ne manu
sibi desuper porrecta valeat surgere. Disputantes ergo
contra gratiam pro libero arbitrio, fecerunt auribus
piis et catholicis offensionem. Coeperunt horreri, coeperunt
ut certa pernicies devitari, coepit de illis dici
quod contra gratiam disputarent: et invenerunt ad revelandam
istam invidiam tale commentum. Non, inquit,
contra gratiam Dei disputo. Unde probas? Eo
ipso, inquit, non contra gratiam Dei disputo, quod
liberum arbitrium defendo. Videte acumen, sed vitreum.
Quasi lucet vanitate, sed frangitur veritate.
Attendite quam sit quasi acute excogitatum quod dicere
voluerunt. Hoc ipso, inquit, quia liberum arbitrium
hominis defendo, et dico quia liberum arbitrium
sufficiens est ut justus sim, non sine gratia
Dei dico. Erectae sunt aures piorum: jam qui ista
audit, incipit gratulari. Deo gratias. Non sine Dei
gratia defendit liberum arbitrium. Est enim liberum
arbitrium, sed nihil valet sine Dei gratia. Si ergo
liberum arbitrium non sine Dei gratia defendunt,
quid mali dicunt? Expone ergo nobis, o doctor, quam
dicas gratiam. Cum dico, inquit, liberum hominis arbitrium;
vide quia hominis dico. Quid deinde? Hominem
quis creavit? Deus. Quis ei liberum arbitrium
dedit? Deus. Si ergo hominem Deus creavit, et homini
Deus liberum donavit arbitrium; quidquid potest
homo de libero arbitrio, cujus gratiae debetur, nisi
ejus qui eum condidit cum libero arbitrio? Et hoc
quasi acute ab ipsis dictum.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Gratia Christi praeter naturam et
legem necessaria admitti debet. Lex ad quid data.</hi> 
Videte tamen, fratres mei, quomodo illam generalem
<pb n="0175"/>
gratiam praedicent, qua creatus est homo, qua homines
sumus: et utique et cum impiis homines sumus,
sed non cum impiis christiani sumus. Hanc ergo gratiam
qua christiani sumus, ipsam volumus praedicent,
ipsam volumus agnoscant; ipsam volumus, de qua
dicit Apostolus, <hi>Non irritam facio gratiam Dei. Nam
si per Legem justitia; ergo Christus gratis mortuus est <note>(Galat. II, 21)</note>
            </hi>.
Videte unde dixit Apostolus. De Lege
dixit: <hi>Si per Legem justitia; ergo Christus gratis mortuus
est.</hi> Quia ergo ex Lege non erat justitia, ideo
mortuus est Christus, ut per fidem justificentur, qui
ex Lege non justificabantur. <hi>Si enim,</hi> inquit, <hi>data esset
Lex quae possit vivificare, omnino ex Lege esset justitia:</hi> 
quod etiam hesterno die commemoravimus <note>(Serm.
156)</note>: <hi>sed conclusit Scriptura omnia sub peccato, ut
promissio;</hi> promissio, non praedictio: qui promisit,
ipse facit: <hi>ut promissio,</hi> inquit, <hi>ex fide Jesu Christi daretur
credentibus.</hi> Ecce quales nos invenit gratia Salvatoris,
quos nec Lex sanos facere potuit. Quare autem
dabatur Lex, si sufficiebat natura? Et tamen nec
Lex sufficere potuit, ita infirma erat ipsa natura: data
est Lex, sed non quae posset vivificare. Quare ergo
data est Lex? <hi>Lex,</hi> inquit Apostolus, <hi>praevaricationis
gratia data est <note>(Galat. III, 21, 22, 19)</note>
            </hi>: praevaricationis
gratia posita est, ut te faceret praevaricatorem. Quare,
ut me faceret praevaricatorem? Quia noverat Deus superbiam
tuam: noverat quia dicebas, O si sit qui
doceat! o si sit qui mihi ostendat! Ecce Lex dicit
tibi, <hi>Non concupisces.</hi> Cognovisti Legem dicentem, <hi>Non concupisces.</hi> 
 Surrexit concupiscentia, quam non
noveras; inerat enim, sed nesciebatur: coepisti conari
vincere quod inerat, et apparuit quod latebat. Superbe,
per Legem factus es praevaricator: agnosce gratiam,
et esto laudator.
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Manichaeorum haeresis de veteris Legis
auctore.</hi> Sed Legem, inquis, quis dedit? Quia sunt homines
vani, et pejus impii, qui dicunt Legem ab alio datam,
gratiam vero per Dominum nostrum Jesum Christum;
quasi Legem malam, quasi Legem perversam,
gratiam vero rectam: et volunt ita discernere duo Testamenta,
ut Vetus Testamentum dicant esse a nescio quo
principe tenebrarum; Novum autem Testamentum a Domino
Deo Patre Domini nostri Jesu Christi. Ipsum Apostolum
Paulum audi. Si propterea putas Legem datam
ab alio, non a Deo, quia per illam factus es praevaricator;
audi ipsum Apostolum Legis laudatorem. <hi>Itaque,</hi> 
inquit, <hi>Lex quidem sancta, et mandatum sanctum:</hi> adde, <hi>et justum;</hi> 
 adhuc adde, <hi>et bonum. Quod ergo bonum est,</hi> inquit, <hi>mihi factum est mors? Absit: sed peccatum ut appareat
peccatum 
 <note>(Rom. VII, 7, 12 et 13)</note>
            </hi>. Erat enim peccatum,
sed latebat peccatum. Quando latebat peccatum? Quando
te adversarium nondum patiebatur. Coepisti conari,
et apparuit qui tenebat. Quando sequebaris, catenam
non sentiebas: quaesisti refugium, et apparuit vinculum;
voluisti fugere, et coepisti trahi. Quia ergo
coepisti trahi, subveniat tibi qui non est ligatus.
Quis non est ligatus, nisi qui dixit, <hi>Si invenistis
<pb n="0176"/>
in me peccatum, dicite <note>(Joan. VIII, 46)</note>
            </hi>? Quis non est
ligatus, nisi qui dixit, <hi>Ecce venit princeps mundi, et in
me nihil inveniet?</hi> Quare me occidat, nihil inveniet:
quia mors peccato juste debetur. Quare ergo moreris? <hi>Ut sciant,</hi> 
 inquit, <hi>omnes quia voluntatem Patris
mei facio <note>(Id. XIV, 30, 31)</note>
            </hi>. Ipse solvit, qui ligatus non
est: ipse a mortuis liberat, qui est in mortuis liber.
</p>
          </div3>
        </div2>

<div2>
          <head>CAPUT X.</head>
<div3>
            <head>11.</head>
            <p>
 <hi>Legis datae insufficientiae; gratiae
necessitas in Elisaeo figurata.</hi> Sed ipse misit et Legem.
Per servum suum Legem, per se ipsum gratiam.
Attende Elisaeum in magno altoque mysterio,
tanquam prophetam, agendo praenuntiantem, non solum
loquendo. Mortuus erat filius hospitae ipsius.
Quid significabat mortuus puer, nisi Adam? Nuntiatum
est sancto Prophetae, gerenti in prophetia typum
Domini nostri Jesu Christi: misit per servum
baculum suum, et ait illi, <hi>Vade, vade, pone super
puerum mortuum.</hi> Perrexit ille, tanquam servus obediens.
Sciebat Propheta quid fecerat. Posuit baculum
supra mortuum, non surrexit. <hi>Si enim data esset Lex
quae possit vivificare, omnino ex Lege esset justitia.</hi> Non
ergo potuit Lex vivificare. Venit ipse grandis ad parvulum,
salvator ad salvandum, vivus ad mortuum:
venit ipse. Et quid fecit? Juvenilia membra contraxit,
tanquam se ipsum exinaniens, ut formam servi acciperet <note>(Philipp. II, 7)</note>.
Juvenilia ergo membra contraxit,
parvum se parvo coaptavit, ut efficeret corpus
humilitatis nostrae conforme corpori gloriae suae <note>(Id.
III, 21)</note>. Itaque in isto typo Christi prophetice expresso
suscitatus est mortuus <note>(IV Reg. IV, 18-37)</note>,
tanquam justificatus est impius.
</p>
          </div3>
        </div2>

<div2>
          <head>CAPUT XI.</head>
<div3>
            <head>12.</head>
            <p>
 <hi>Gratia Christianorum.</hi> Ista gratia
praedicetur, ista est gratia Christianorum per hominem
Mediatorem, per passum et resuscitatum, qui ascendit
in coelum, et captivavit captivitatem, et dedit dona hominibus.
Ista, inquam, gratia praedicetur, contra
istam gratiam ab ingratis non disputetur. Baculus propheticus
mortuo non suffecit: ipsa mortua natura sufficeret?
Et istam qua conditi sumus, quanquam hoc
nomine appellatam minime legerimus, tamen quia
gratis data est, gratiam fateamur. Sed ostendamus
vobis majorem esse istam, qua christiani sumus: attendite.
Antequam conditi essemus, nihil boni merebamur;
et ideo gratia, qua conditi sumus, cunboni
nihil mereremur. Si ergo magna est gratia
quando nihil boni merebamur; quanta gratia est,
quando tantum mali merebamur? Qui nondum erat,
bene non merebatur; peccator et male merebatur. Nondum
erat qui factus est, nondum erat; sed nec offenderat.
Nondum erat, et factus est: offendit, et salvus est.
Qui nondum erat, nihil sperabat; factus est:
<pb n="0177"/>
lapsus autem damnationem exspectabat, et liberatus
est. Haec est gratia per Jesum Christum Dominum
nostrum. Ipse fecit nos, et antequam essemus omnino
ipse fecit nos; et factos et lapsos ipse et justos fecit
nos, et non ipsi nos.
</p>
          </div3>
        </div2>

<div2>
          <head>CAPUT XII.</head>
<p>Si qua igitur in Christo nova creatura,
lapsa est vetus, facta est nova.</p>
<div3>
            <head>13.</head>
            <p>
 <hi>Massa perditionis, unde electi sumus. Electio ex
perditionis massa investigabilis.</hi> Una erat massa perditionis
ex Adam, cui nonnisi supplicium debebatur:
facta sunt vasa inde in honorem ex eadem massa. <hi>Habet enim potestatem figulus luti, ex eadem massa.</hi> 
Qua massa? Certe jam perierat, certe jam illi massae
justa damnatio debebatur. Gratulare, quia tu evasisti:
mortem quippe debitam evasisti, et vitam non debitam
reperisti. <hi>Habet potestatem figulus luti, ex
eadem massa facere aliud quidem vas in honorem,
aliud in contumeliam.</hi> Sed dicis, Me quare fecit
in honorem, et alium in contumeliam? Quid responsurus
sum? Auditurus es Augustinum, qui non audisti
Apostolum dicentem, <hi>O homo, tu quis es qui respondeas
Deo <note>(Rom. IX, 21, 20)</note>
            </hi>? Duo parvuli nati sunt:
si debitum quaeras, ambo tenent massam perditionis.
Sed cur mater alium portat ad gratiam, alium mater
dormiens suffocat? Dicturus es mihi quid ille meruit
qui portatur ad gratiam, quid ille meruit quem mater
dormiendo suffocat? Ambo nihil boni meruerunt: sed <hi>habet figulus luti potestatem, ex eadem massa facere
aliud vas in honorem, aliud in contumeliam.</hi> 
 Disputare
vis mecum? Imo mirare mecum, et exclama mecum, <hi>O altitudo divitiarum!</hi> 
 Ambo expavescamus, ambo
clamemus, <hi>O altitudo divitiarum!</hi> Ambo in pavore concordemus,
ne in errore pereamus. <hi>O altitudo divitiarum
sapientiae et scientiae Dei! quam inscrutabilia sunt judicia
ejus, et investigabiles viae ejus!</hi> Scrutare inscrutabilia, fac
impossibilia, corrumpe incorruptibilia, vide invisibilia.
</p>
          </div3>
        </div2>

<div2>
          <head>CAPUT XIII.</head>
<div3>
            <head>14.</head>
            <p>
 <hi>Gratia excludit omne meritum
praecedens.--Inscrutabilia</hi> 
sunt <hi>judicia ejus,</hi> audisti,
sufficiat tibi: <hi>et investigabiles viae ejus. Quis enim cognovit
sensum Domini? aut quis consiliarius ejus fuit?
aut quis prior dedit illi, et retribuetur ei?</hi> Quis prior
dedit, cum totum gratis accepit? <hi>Quis prior dedit illi,
et retribuetur ei?</hi> Si Dominus retribuere vellet, nihil
nisi poenam debitam retribuisset. Nihil dederunt, ut
eis retribueretur. Pro nihilo salvos faciet illos <note>(Psal.
LV, 8)</note>. <hi>Quis prior dedit illi,</hi> quasi suorum gratia meritorum? <hi>Quis prior dedit illi,</hi> 
 quis praevenit gratiam,
quae gratis datur? Si aliquid meritorum antevenit gratiam,
jam non gratis datur, sed ex debito redditur. Si
autem gratis non datur, gratia quare vocatur? <hi>Quis</hi> 
ergo <hi>prior dedit illi, et retribuetur ei? Quoniam ex
ipso, et per ipsum, et in ipso sunt omnia <note>(Rom. XI, 33,
36)</note>
            </hi>. Quae utique, nisi omnia bona quae ab illo accepimus,
et accepimus ut boni simus? <hi>Omne</hi> enim <hi>datum
optimum, et omne donum perfectum desursum est,
descendens a Patre luminum, apud quem non est immutatio.</hi> 
Nam tu in pejus mutatus es: <hi>apud quem non
<pb n="0178"/>
est immutatio,</hi> ipse subvenit. Apud quem non est, <hi>nec
momenti obumbratio <note>(Jacobi I, 17)</note>
            </hi>: nam tu in tenebris
noctis tuae jaces. Ab illo ergo omnia: nemo illi
prior aliquid dedit, nemo exigat debitum. <hi>Gratia salvi
facti estis per fidem, et hoc non ex vobis, sed Dei donum
est <note>(Ephes. II, 8)</note>
            </hi>.
</p>
          </div3>
        </div2>

<div2>
          <head>CAPUT XIV.</head>
<div3>
            <head>15.</head>
            <p>
 <hi>Nihil nobis arrogandum.</hi> Sed
movet me, inquis, quod ille perit, ille baptizatur:
movet me, movet tanquam hominem. Si verum vis
audire, et me movet quia homo sum. Sed si et tu
homo, et ego homo; ambo audiamus dicentem, <hi>O
homo!</hi> Utique si ideo movemur, quia homines sumus,
ipsam naturam humanam infirmam ac debilem Apostolus
alloquitur, dicens: <hi>O homo, tu quis es qui respondeas
Deo? Numquid dicit figmentum ei qui se finxit,
Cur me sic fecisti <note>(Rom. IX, 20)</note>
            </hi>? Si posset loqui pecus,
et dicere Deo, Quare istum hominem fecisti, et me
pecudem? nonne juste succenseres et diceres, O pecus,
tu quis es qui respondeas Deo? Et tu homo es, sed
ad Deum pecus es: et utinam sis pecus ejus et ovis pascuae
ejus! Agnosce beneficia pastoris, et non sequeris
lupos erroris. Lupi eramus: <hi>Fuimus et nos natura filii
irae, sicut et caeteri <note>(Ephes. II, 3)</note>
            </hi>: sed mortua est ovis,
et fecit nos oves. <hi>Ecce Agnus Dei, ecce qui tollit peccatum,</hi> 
non hujus aut illius, sed <hi>mundi <note>(Joan. I, 29)</note>
            </hi>. Nihil
ergo nobis, fratres mei, ex eo quod aliquid sumus, si
tamen in ejus fide aliquid sumus, quantumcumque
sumus, nihil nobis arrogemus; ne et quod accepimus
perdamus: sed in eo quod accepimus, illi gloriam
demus, ipsum honoremus, semina sua ipse compluat.
Quid haberet terra nostra, nisi ipse seminasset? Sed
dat et pluviam, non deserit quod seminavit. <hi>Dominus
dabit suavitatem, et terra nostra dabit fructum suum <note>(Psal. LXXXIV, 13)</note>
            </hi>.
Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO XXVII . <hi>De titulo et prioribus versiculis Psalmi</hi> XCV: <hi>et de verbis Apostoli ad Rom.</hi> IX, Miserebor cui misertus fuero, <hi>etc. Contra Pelagianos</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Domus Dei, quae nunc
aedificatur.</hi> Quomodo janua introducit in domum,
sic titulus Psalmi introducit in intellectum. Praenotatur
enim sic: <hi>Quando domus aedificabatur post
captivitatem.</hi> Quaeris quae domus, indicat tibi jam
Psalmus: <hi>Cantate Domino canticum novum; cantate
Domino, omnis terra.</hi> Ecce quae domus. Quando omnis
terra cantat canticum novum, domus Dei est. Cantando
aedificatur, credendo fundatur, sperando erigitur,
diligendo perficitur. Modo ergo aedificatur: sed
in fine saeculi dedicatur. Concurrant ergo lapides vivi
ad canticum novum, concurrant et coaptentur in structuram
templi Dei: agnoscant Salvatorem, recipiant
habitatorem.</p>
          </div3>
<div3>
            <head>2.</head>
            <p>
 <hi>Captivitas, de qua per Christum liberamur.</hi> 
Dictum est quae domus: dicendum est post quam
captivitatem. Et hoc tibi indicat Psalmus; sequere
paululum: <hi>Cantate Domino canticum novum; cantate
<pb n="0179"/>
Domino, omnis terra. Cantate Domino, benedicite nomen
ejus, bene nuntiate de die in diem salutare ejus.
Annuntiate inter gentes mirabilia ejus, in omnibus populis
gloriam ejus. Quoniam omnes dii gentium daemonia.</hi> 
Ecce sub quorum captivitate latebat domus.
</p>
          </div3>
        </div2>

<div2>
          <head>CAPUT II.</head>
<p>Ex prima enim transgressione primi
hominis, universum genus humanum natum cum
obligatione peccati, victor diabolus possidebat. Si
enim sub captivitate non teneremur, Redemptore non
indigeremus. Venit ad captivos non captus: venit ad
captivos redimendos nihil in se captivitatis, hoc est,
iniquitatis habens, sed carne mortali pretium nostrum
portans. Si enim carnem mortalem non haberet, unde
in Verbo sanguis, quem pro captivis funderet? Ille
autem qui ad captivitatem nostram venit cum similitudine
carnis peccati <note>(Rom. VIII, 3)</note>, non cum carne
peccati venit. Similitudo enim erat illa carnis peccati:
vera caro, sed similis carnis peccati; vera caro, sed
non peccati caro. Ille ergo qui ita venit, quis erat? <hi>Bene nuntiate de die in diem.</hi> 
 Ecce quis erat. De die in
diem erat, Deus de Deo erat, lumen de lumine erat:
sed Verbum caro factum est, ut habitaret in nobis <note>(Joan. I, 14)</note>;
latens majestas, apparens infirmitas, ut
moriatur infirmitas, et teneatur majestas.</p>
<div3>
            <head>3.</head>
            <p>
 <hi>In Deo qui cujus vult miseretur, nulla iniquitas.</hi> 
Si ergo universus mundus sub captivitate tenebatur,
bene dictum est, <hi>Miserebor cui misertus fuero, et misericordiam
praestabo cui misertus fuero.</hi> Si enim totus
mundus sub captivitate, totus mundus in peccato, totus
mundus justissime supplicio destinatus, sed ex
parte per misericordiam liberatus, quis dicat Deo,
Quare damnas mundum? Quomodo accusatur judex
Deus, quando damnatur mundus reus? Reus es: si
quid debeas consideres, poena vocatur; nec cum a te
debitum exigitur, exactor juste reprehenditur. Reprehendatur
exactor, si indebitum exigit: cum vero
debitum exigit, quis reprehendat exactorem, quamvis
exspectet donatorem?
</p>
          </div3>
        </div2>

<div2>
          <head>CAPUT III.</head>
<p> <hi>Cui vult miseretur, et quem vult
obdurat. Dicis itaque mihi: Quid adhuc conqueritur?
nam voluntati ejus quis resistit? O homo, tu quis es qui
respondeas Deo?</hi> Quis sit ille, attende: quis sis tu,
attende. Ille Deus est, tu homo. Sed justitiam tibi loqui
videris tu, et fons ille justitiae siccatus est? Si
justum loqueris, unde tibi? Aut injustum loqueris, et
debes tacere: aut justum loqueris, et non habes nisi
de fonte justitiae: fons autem justitiae quis est, nisi
Deus? Primum ergo fundamentum fidei pone: <hi>Numquid
iniquitas apud Deum <note>(Rom. IX, 14-20)</note>
            </hi>? Latere te
aequitas potest, esse ibi iniquitas non potest.</p>
<div3>
            <head>4.</head>
            <p>
 <hi>Cur Deus cujus vult miseretur, capere homo
non potest.</hi> Exspectas a me fortasse ut dicam tibi,
quare <hi>cui vult miseretur, et quem vult obdurat?</hi> Exspectas a me, homo? Si et tu homo et ego homo, ambo
audiamus, <hi>O homo, tu quis es qui respondeas Deo?</hi> 
Melior est enim fidelis ignorantia, quam temeraria
scientia. Deus mihi dicit, per Apostolum Christus
loquitur, <hi>O homo, tu quis es qui respondeas Deo?</hi> Et
<pb n="0180"/>
ego indignor, quia non novi justitiam Dei? Si homo
sum, non indigner: excedam hominem, si possum,
et fontem attingam. Sed et si attigero, homini non
dicam: excedat et ipse, et attingat mecum. Et quis
est, inquis, qui homo hominem excedat? Ergo non
quibusdam exprobrat Apostolus, et dicit, <hi>Cum enim
dicitis, Ego Pauli, ego Apollo, nonne homines estis <note>(I Cor. III, 4)</note>
            </hi>?
Quid eos facere volebat, quibus exprobrabat
quod homines erant? Homo es, ad Adam
pertines. Pertine ad Filium hominis.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Quomodo hic omnia nota facta
sunt Apostolis.</hi> Et forte dicit tibi: <hi>Jam non dicam
vos servos, sed amicos; quoniam quae audivi a Patre
meo, nota vobis feci <note>(Joan. XV, 15)</note>
            </hi>. Sed discipulis hoc
dixit, illis Apostolis, illis hoc dixit: non debemus
contristari, quia nondum tales sumus. Et tamen etiam
ipsis quomodo hoc dixit, <hi>Omnia quae audivi a Patre
meo, nota vobis feci?</hi> Puto quia in spe dixit hoc, nondum
in re: puto quod facturus erat, non quod jam
fecerat. Et unde probatur, cum ille dicat, <hi>Nota vobis
feci;</hi> non dicat, Nota vobis faciam? Quia dicuntur
quaedam in Scripturis de praeterito, quae intelligantur
de futuro. Quomodo dicuntur de praeterito, cum intelligantur
de futuro? <hi>Foderunt,</hi> inquit, <hi>manus meas
et pedes, dinumeraverunt omnia ossa mea <note>(Psal. XXI,
17 et 18)</note>
            </hi>. Nondum factum erat, et tanquam factum annuntiabatur
quod futurum erat. <hi>Salvos nos fecit per
lavacrum regenerationis <note>(Tit. III, 5)</note>
            </hi>. Alio autem loco
ipse dicit: <hi>Spe salvi facti sumus: spes autem quae videtur,
non est spes. Spe salvi facti sumus,</hi> nonnisi de
praeterito dicimus: et quoniam spe salvi facti sumus,
nondum re, adhuc futurum est quod speramus. Nam
jam videmus et tenemus: sed nondum res, sed spes. <hi>Quod enim videt quis,</hi> 
 inquit, <hi>quid sperat? Si autem
quod non videmus speramus, per patientiam exspectamus <note>(Rom. VIII, 24, 25)</note>
            </hi>.
Et tamen salvi facti sumus,
et tamen adhuc salutem speramus et exspectamus,
nondum tenemus. Sic et Dominus discipulis ait, <hi>Omnia quae audivi a Patre meo, nota vobis feci.</hi> 
 Si hoc
jam factum erat, quare alio loco dicit illis: <hi>Adhuc
multa habeo vobis dicere; sed non potestis illa portare
modo <note>(Joan. XVI, 12)</note>
            </hi>? Certe, <hi>Omnia quae audivi a Patre
meo, nota vobis feci:</hi> sed cum dicit, <hi>Non potestis
illa portare modo,</hi> et dicit, <hi>Habeo vobis dicere;</hi> differt,
non aufert. Propter certam ergo spem, quia sine dubio
sciebat id se fuisse facturum, apud illum tanquam
factum computabatur: et ideo dicebat, <hi>Nota
vobis feci.</hi> 
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Aequitas Dei cujus vult miserentis
credatur nunc, donec postea videatur. Signum crucis.
Quamdiu</hi> ergo <hi>sumus in corpore, peregrinamur a Domino:
per fidem enim ambulamus, et non per speciem <note>(II Cor. V, 6 et 7)</note>
            </hi>.
Quantum nobis datur, fidem
teneamus, et de justitia Dei non dubitemus. Iniquitatem
apud illum esse omnino non credamus, ne in
magnam voraginem impietatis veniamus. Et cum
perfecta fide tenuerimus, nullam apud eum esse
iniquitatem; et si illam modo non videmus, id est,
aequitatem quae est apud ipsum: finiatur via, et
<pb n="0181"/>
veniamus ad patriam; non potest videri tempore
fidei, videbitur tempore speciei. Nunc enim per
fidem ambulamus, tunc per speciem. Quid est, per
speciem? <hi>Speciosus forma prae filiis hominum <note>(Psal.
XLIV, 3)</note>
            </hi>. Quia <hi>in principio erat Verbum, et Verbum
erat apud Deum, et Deus erat Verbum <note>(Joan. I, 1)</note>
            </hi>. <hi>Qui diligit me,</hi> 
 inquit, <hi>mandata mea custodit; et qui
diligit me, diligetur a Patre meo, et ego diligam eum.</hi> 
Et quid illi dabis? <hi>Et ostendam me ipsum illi <note>(Id. XIV,
21)</note>
            </hi>. Haec erit species, quando faciet quod dixit, <hi>Et
ostendam me ipsum illi.</hi> Ibi aequitatem Dei videbis,
ibi sine codice in Verbo leges. Ergo cum viderimus
eum sicuti est, jam transiet peregrinatio nostra:
postea vero gaudebimus gaudio Angelorum. Haec
enim via, quid est? Fides est. Propter fidem
tuam factus est deformis Christus, manet autem
speciosus Christus. <hi>Speciosus forma prae filiis hominum</hi> 
videbitur post peregrinationem.
</p>
          </div3>
        </div2>

<div2>
          <head>CAPUT VI.</head>
<p>Modo autem fide qualis videtur? <hi>Et vidimus eum, et non habebat speciem neque decorem:
sed vultus ejus abjectus, et deformis positio
ejus,</hi> 
 hoc est virtus ejus: <hi>despectus et deformis positio
ejus</hi>, <hi>homo in plaga positus, et sciens ferre infirmitates <note>(Isai. LIII, 2, 3)</note>
            </hi>.
Deformitas Christi te format.
Ille enim si deformis esse noluisset, tu formam
quam perdidisti non recepisses. Pendebat ergo in
cruce deformis: sed deformitas illius pulchritudo
nostra erat. In hac ergo vita deformem Christum
teneamus. Quid est, deformem Christum? <hi>Absit mihi
gloriari, nisi in cruce Domini nostri Jesu Christi, per
quem mihi mundus crucifixus est, et ego mundo <note>(Galat. VI. 14)</note>
            </hi>.
Haec est deformitas Christi. Numquid
dixi me aliquid scire in vobis, nisi viam? Haec
est via, credere in crucifixum. Hujus deformitatis
signum in fronte portamus: de ista deformitate
Christi non erubescamus. Hanc viam teneamus, et
ad speciem perveniemus. Cum pervenerimus ad
speciem, aequitatem Dei videbimus: et jam non
erit ibi dicere, Quare huic subvenit, et huic non?
quare iste adductus est a gubernatione Dei, ut baptizaretur;
ille autem cum bene catechumenus vixerit,
subita ruina mortuus est, et ad Baptismum non
pervenit? ille autem cum scelerate vixerit, cum
luxuriosus, cum moechus, cum scenicus, cum venator,
aegrotavit, baptizatus est, discessit, peccatum
in eo convictum est, peccatum in eo deletum est?
Quaere merita; non invenies, nisi poenam: quaere
gratiam; <hi>O altitudo divitiarum!</hi> Petrus negat, latro
credit, <hi>O altitudo divitiarum!</hi> </p>
<div3>
            <head>7.</head>
            <p>
 <hi>Judicia Dei in mysterio gratiae, non ratione scrutanda,
sed admiratione prosequenda.</hi> Hoc nos putas
perscrutari posse, quod Apostolus beatus expavit?
Et cum tantam profunditatem et altitudinem inspiciens
contremisceret, exclamavit, <hi>O altitudo divitiarum
sapientiae et scientiae Dei!</hi> 
</p>
          </div3>
        </div2>

<div2>
          <head>CAPUT VII.</head>

<pb n="0182"/>
<p>Quid enim dixerat ante, ut ad exclamationem
hanc veniret? Rem dixerat, ubi si non
credatur Deo, quia non est iniquitas apud Deum,
iniqua judicabitur. Gentibus dicebat, fidelibus dicebat
de Judaeis: <hi>Sicut vos,</hi> inquit, <hi>non credidistis
Deo, nunc autem misericordiam consecuti estis illorum
incredulitate: sic et hi non crediderunt in vestram
misericordiam, ut et ipsi misericordiam consequantur.
Conclusit enim omnes Deus in incredulitate,
ut omnium misereatur. <note>(Rom. XI, 30, etc.)</note>
            </hi> Hinc
postea Paulus dixit. Et quae ista ratio est aequitatis
et justitiae Dei, concludere omnes in incredulitate,
ut omnium misereatur? Quaeris tu rationem, ego
expavesco altitudinem. <hi>O altitudo divitiarum sapientiae
et scientiae Dei!</hi> Tu ratiocinare, ego mirer; tu
disputa, ego credam; altitudinem video, ad profundum
non pervenio. <hi>O altitudo divitiarum sapientiae
et scientiae Dei! quam inscrutabilia sunt judicia ejus,
et investigabiles viae ejus!</hi> Forte expositurus est? <hi>Quis enim cognovit sensum Domini</hi>?
 <hi>aut quis consiliarius
ejus fuit? aut quis prior dedit illi, et retribuetur
ei? Quoniam ex ipso, et per ipsum, et in
ipso sunt omnia; ipsi gloria in saecula saeculorum <note>(Id. 33-36)</note>
            </hi>.
Requievit, quia invenit admirationem:
nemo quaerat a me occultorum rationem. Ille dicit, <hi>Inscrutabilia sunt judicia ejus;</hi> 
 et tu scrutari venisti?
Ille dicit, <hi>Investigabiles sunt viae ejus;</hi> et tu investigare
venisti? Si inscrutabilia scrutari venisti, et
investigabilia investigare venisti; crede, jam peristi.
Tale est velle scrutari inscrutabilia et investigabilia
investigare, quale est velle invisibilia videre et ineffabilia
fari. Ergo aedificetur domus: cum pervenerit
ad dedicationem, tunc fortasse inveniet istorum
occultorum apertissimam rationem.</p>
</div2>
      </div1>

<div1>
        <head>SERMO XXVIII . <hi>De versiculo 3 Psalmi</hi> CIV, Laetetur cor quaerentium Dominum.</head>
<div3>
          <head>1.</head>
          <p>
 <hi>Laetandum corde in Deo.</hi> Ex omnibus divinis
eloquiis hinc potius adjuvante Domino disseramus,
quod ultimum audivimus: <hi>Laetetur cor quaerentium
Dominum.</hi> Opportune namque etiam ventribus
jejuni sumus. Laetabitur cor nostrum, si mentibus
esuriamus. Cum aliqua suavia apponuntur in
epulis nostris, laetantur fauces quaerentium cibum:
cum varie colorata blandeque depicta apponuntur
<pb n="0183"/>
aspectibus nostris, laetantur oculi quaerentium aliquid
videre luminosum: laetantur aures quaerentium
cantum: laetatur olfactus quaerentium odorem gratum.
Ergo, <hi>Laetetur cor quaerentium Dominum.</hi> </p>
        </div3>
<div3>
          <head>2.</head>
          <p>
 <hi>Deus cordi lux et odor et cibus. Cibus mentis
reficiens nec deficiens.</hi> Procul dubio singula,
quae exhibentur diversis sensibus nostris, singulos
sensus delectant. Neque enim vel sonus delectat
aspectum, vel color auditum. Cordi autem nostro
Dominus et lux est, et vox est, et odor est, et
cibus est: et ideo omnia est, quia nihil horum est;
et ideo nihil est horum, quia horum omnium creator
est. Est lumen cordi nostro, cui dicimus: <hi>In lumine
tuo videbimus lumen <note>(Psal. XXXV, 10)</note>
          </hi>. Est sonus
cordi nostro cui dicimus: <hi>Auditui meo dabis exsultationem
et laetitiam <note>(Psal. L, 10)</note>
          </hi>. Est odor cordi nostro,
de quo dicitur: <hi>Christi bonus odor sumus <note>(II Cor. II,
15)</note>
          </hi>. Si autem cibum quaeritis, quia jejunatis: <hi>Beati
qui esuriunt et sitiunt justitiam <note>(Matth. V, 6)</note>
          </hi>. De ipso
autem Domino Jesu Christo dictum est quia <hi>factus
est nobis justitia et sapientia <note>(I Cor. I, 30)</note>
          </hi>. Ecce
epulae praeparatae sunt: justitia Christus est, nusquam
deest, non a coquis praeparatur nobis, nec de
transmarinis partibus velut poma peregrina a negotiatoribus
apportatur: cibus est quem sentit omnis
qui sanas fauces habet, interioris hominis cibus est.
Se ipsum commendans ait: <hi>Ego sum panis vivus, qui
de coelo descendi <note>(Joan. VI, 51)</note>
          </hi>. Cibus est qui reficit,
nec deficit: cibus est qui insumitur, et non consumitur:
cibus est qui esurientes satiat, et integer manet.
Cum hinc ad mensas vestras discesseritis, nihil tale
manducabitis. Quia ergo ad istas epulas convenistis,
bene comedite: sed cum abieritis, bene digerite.
Bene enim manducat et male digerit, qui audit verbum
Dei et non facit: non enim ducit utilem succum,
sed crudum ructat indigestione fastidium.</p>
        </div3>
<div3>
          <head>3.</head>
          <p>
 <hi>Lux oculorum cibus, plures absque sui minutione
pascit.</hi> Nec miremini quod corda nostra
sic epulantur, ut et ipsa reficiantur, et non minuant
unde reficiantur. Corporalibus oculis nostris Deus
talem cibum dedit. Nam lux ista cibus est oculorum;
hac lumina nostra pascuntur, et si quis diutius in
tenebris fuerit, tanquam jejunando deficiunt. Perdiderunt
enim homines oculos sedendo in tenebris,
nec aliquid irruit oculis, nec quispiam percussit,
nec humor alienus influxit, nec pulvis, nec fumus:
producitur homo post tenebras, et non videt quod
videbat: oculi ejus fame mortui sunt; cibum suum,
hoc est, lucem non sumendo defecerunt. Videte ergo
quod proposui, qualis sit cibus oculorum nostrorum.
Ista lux videtur ab omnibus, pascit omnium oculos;
et aspectus videntis reficitur, et lux integra perseverat.
Si duo videant, tanta permanet; si plures videant,
eadem permanet: dives videat, pauper videat,
<pb n="0184"/>
aequalis est omnibus. Nullus in ea limites figit, impletur
pauperis inopia, vacat divitis avaritia. Numquid
enim qui plus habet, plus videt, aut prolato
auro praeoccupat pauperem, et emit sibi quod videat,
ut ille non habeat? Si ergo talis cibus est oculis
nostris, quid est ipse Deus mentibus nostris?</p>
        </div3>
<div3>
          <head>4.</head>
          <p>
 <hi>Sonus et intellectus vocis ad plures sine partitione
pervenit.</hi> Et aurium quidam cibus sonus est, et ipse qualis
est? De his enim sensibus corporis mentis intelligibilia
conjiciamus. Ecce loquor Charitati vestrae: adsunt aures,
adsunt mentes. Duo quaedam nominavi, aures et
mentes; et in eo quod loquor, duo quaedam sunt sonus
et intellectus: simul feruntur, simul ad aurem perveniunt;
sonus remanet in aure, intellectus descendit
in corde. Sed de sono ipso prius advertamus quanto
excellentius intellectum amare debemus. Sonus est
quasi corpus, intellectus est quasi animus. Sed sonus
mox ut aerem percusserit, auremque tetigerit, transit,
nec revocatur, nec adhuc sonat. Ita enim sibi
syllabae praeeundo et sequendo succedunt, ut secunda
non sonet, nisi prima transierit. Verumtamen sic
quomodo quoddam transitorium magnum habet miraculum.
Ecce enim si vobis esurientibus panem apponerem,
non perveniret ad singulos; totum divideretis
vobis quod posuissem, et quanto plures essetis,
tanto minus haberetis. Modo autem sermonem profero,
verba inter vos et syllabas non dividitis, nec secatis
sermonem meum, ut alius tollat istam partem,
alius illam, et sic minutatim et particulatim ad singulos
quosque quod dico perveniat: sed totum audit
unus, totum audiunt duo, totum audiunt plures, et
quotquot venerint totum audiunt; et omnibus sufficit,
et singulis integrum est: praeparatur ad audiendum
auris tua, nec eam fraudat vicina auris aliena.
Si hoc fit de verbo sonante, quid fit de Verbo omnipotente?
Quomodo enim vox ista nostra auribus
omnium audientium singulis tota est et apud singulos
tota est; nec tot sunt meae voces quot vestrae aures,
sed una vox multas aures implet, non divisa, sed
omnibus tota: sic cogitate Verbum Dei totum in coelis,
totum in terris, totum in Angelis, totum apud Patrem,
totum apud Virginem, totum in aeternitate, totum in
carne, totum ad inferos, cum visitaret, totum in paradiso,
quo latronem transtulit. Haec dixi de sono.</p>
        </div3>
<div3>
          <head>5.</head>
          <p>
 <hi>De intellectu.</hi> Quid, si de intellectu aliquid dicam?
quanto minus est quam Verbum Dei? Ecce
enim sonum profero; sed cum protulero, jam non revoco,
sed si volo audiri, alterum sonum profero, et
cum ipse transierit, profero alterum, aut silentium
consequetur: intellectum vero et profero ad te, et
teneo apud me; et invenis quod audisti, et non perdo
quod dixi. Videte quam vera sint, et <hi>laetetur cor quaerentium Dominum.</hi> 
 Dominus enim ipsa principalis
<pb n="0185"/>
veritas est. Intellectus ergo manens in corde meo
migrat ad tuum, nec deserit meum. Verumtamen cum
intellectus inest cordi meo, et volo ut insit etiam cordi
tuo, quaero qua ad te transeat quasi vehiculum sonum;
et assumo sonum, et quasi impono intellectum,
et profero, et produco, et doceo et non amitto. Si potuit
hoc facere intellectus meus de voce mea, non potuit
Verbum Dei de carne sua? Ecce enim Verbum
Dei Deus apud Deum, sapientia Dei manens incommutabiliter
apud Patrem, ut procederet ad nos, carnem
quasi sonum quaesivit, eique se inseruit, et ad
nos processit, et a Patre non recessit. Intelligite, sapite
hoc quod audistis, quantum sit et quale cogitate,
et de Deo majora sentite. Vincit ille omnem lucem,
vincit omnem sonum, vincit omnem intellectum. Desiderandus
est, et ad eum charitate inhiandum est, ut <hi>laetetur cor quaerentium Dominum.</hi> 
</p>
        </div3>
      </div1>

<div1>
        <head>SERMO XXIX . <hi>De versu 1 Psalmi</hi> CXVII, Confitemini Domino, quoniam bonus est. <hi>Habitus Carthagine, in basilica Restituta, die Pentecostes in Vigiliis</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Bonus a se solus Deus,
a quo caetera bona.</hi> Admoniti sumus, et Spiritu Dei
praeceptum est nobis, ut confiteamur Domino: et ea
causa dicta est confitendi Domino, quoniam bonus
est. Breviter dicitur, quod profundissime cogitatur. <hi>Confitemini,</hi> 
 inquit, <hi>Domino.</hi> Et tanquam quaereremus,
Quare? responsum est, <hi>Quoniam bonus est.</hi> Quid plus
quaeris, aut si aliud quaeris, quam bonum? Tanta vis
est boni, ut bonum quaerant et mali. Sed alia quae dicuntur
bona, ab aliquo bono habent ut sint bona:
si autem quaerimus omnia bona a quo habent ut sint
bona; recolamus quod dictum est, <hi>Et fecit Deus
omnia, et ecce bona valde <note>(Gen. I, 31)</note>
            </hi>. Nullum igitur
esset bonum, nisi factum esset a bono. Et a quali bono?
Quod nullus fecit. Nullum ergo bonum esset, nisi
a bono factum esset, quod factum non est. Bonum
coelum, sed factum bonum: boni Angeli, sed facti
boni: bona sidera, sol et luna, alternatio noctis et
diei, temporum vices, volumina saeculorum, cursus
annorum, germina herbarum et arborum, naturae animalium,
et inter haec omnia creatura laudatrix homo;
omnia bona, sed facta bona; et a Deo bona, non a se.
Qui fecit haec, super omnia est bonus: quia nullus
eum fecit bonus, sed a se ipso bonus est. Nec tamen
sibi soli, sed et nobis bonus est. <hi>Confitemini</hi> ergo <hi>Domino,
quoniam bonus est.</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
<pb n="0186"/> <hi>Confessio duplex, laudantis et poenitentis.</hi> 
Confessio aut laudantis est, aut poenitentis.
Sunt enim parum eruditi, qui cum audierint confessionem
in Scripturis, tanquam nisi peccatorum esse
non possit, continuo tundunt pectora; velut jam moneantur
confiteri peccata. Sed ut noverit Charitas
vestra, non ad sola peccata pertinere confessionem,
audiamus illum, de quo dubitare non possumus quod
nullum omnino habebat peccatum, exclamantem et
dicentem, <hi>Confiteor tibi, Pater, Domine coeli et terrae.</hi> 
Quis hoc dixit? <hi>Qui peccatum non fecit, nec inventus
est dolus in ore ejus <note>(I Petr. II, 22)</note>
            </hi>: qui solus verissime
dicere potuit, <hi>Ecce venit princeps mundi, et in me
nihil inveniet <note>(Joan. XIV, 30)</note>
            </hi>. Et tamen confitetur.
Sed confessor iste, laudator est, non peccator. Denique
audi quid confiteatur, audi laudes: et laus ipsa
salus est nostra. Quid enim confitetur Deo Patri Filius
sine peccato? <hi>Confiteor tibi,</hi> inquit, <hi>Pater, Domine coeli
et terrae, quia abscondisti haec a sapientibus et prudentibus,
et revelasti ea parvulis <note>(Matth. XI, 25)</note>
            </hi>. Istam
laudem commendavit Patris, quia abscondit haec a
sapientibus et prudentibus, id est, superbis et arrogantibus;
et revelavit ea parvulis, id est, infirmis et
humilibus.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Confessio peccatorum ad salutem
necessaria.</hi> Sed quod verum est, est etiam salubris
confessio peccatorum. Unde audivimus in Psalmo qui
primo lectus est, <hi>Pone, Domine, custodiam ori meo, et
ostium continentiae circum labia mea, ut non declines cor
meum in verba maligna, ad excusandum excusationes in
peccatis <note>(Psal. CXL, 3 et 4)</note>
            </hi>. Rogat Deum, ut custodiam
det ori suo: et cujus rei custodiam exponit et dicit.
Sunt enim homines qui valde abundant; qui cum
coeperint accusari, currunt se excusare. Excusare autem
est causas quaerere, et causationes innectere,
quare ad se non videatur pertinere peccatum. Alius
dicit, Diabolus mihi fecit: alius dicit, Fortuna mihi
fecit: alius, Fato compulsus sum: nemo ad se. Cum
vis esse excusator tuus, triumphat de te accusator
tuus. Vis ergo facere quod doleat et gemat accusator
tuus, id est diabolus? Fac quod audisti, fac quod didicisti;
et dic Deo tuo, <hi>Ego dixi, Domine, miserere
mei; sana animam meam, quoniam peccavi tibi <note>(Psal.
XL, 5)</note>
            </hi>. <hi>Ego,</hi> inquit, <hi>ego dixi:</hi> non diabolus, non fortuna,
non fatum. <hi>Ego dixi:</hi> non me excuso, sed accuso. <hi>Ego dixi, Domine, miserere mei; sana animam
meam.</hi> 
 Unde enim aegrotat? <hi>Quoniam peccavi tibi.</hi> </p>
          </div3>
<div3>
            <head>4.</head>
            <p>
 <hi>Utraque confessio, laudis et peccati, debita Deo.
Confitemini</hi> ergo <hi>Domino, quoniam bonus est.</hi> Si laudare
vis, quid securius laudas, quam bonum? Si laudare
vis, si confessionem laudis habere vis, quid securius
laudas, quam bonum? Si peccata tua confiteri
vis, cui tutius quam bono? Homini, quoniam malus
est, confiteris, et damnaris: Deo, quoniam bonus est,
confiteris, et purgaris. Si confessionem laudis attendas,
quidquid copiose laudaturus es, circa hoc occupata
est intentio tua, ut ostendas bonum esse quod
laudas. Bona enim recte laudantur, sicut mala recte
<pb n="0187"/>
vituperantur. Breviter tibi dicta est laus Domini Dei
tui, <hi>Bonus est.</hi> 
</p>
          </div3>
        </div2>

<div2>
          <head>CAPUT IV.</head>
<p>Si et tu bonus es, lauda unde es bonus:
si malus es, lauda unde sis bonus. Si enim bonus
es, ab illo bonus es: si malus es, a te malus es.
Fuge te, et veni ad illum qui fecit te: quia fugiendo
te, sequeris te; et sequendo te, haeres in eo qui
fecit te.</p>
<div3>
            <head>5.</head>
            <p>
 <hi>Homo malus vult bona omnia praeter se ipsum.</hi> 
Quanta bona quaeris, homo male? Certe malus es:
dic mihi quid velis, nisi bonum? Equum quaeris,
nonnisi bonum; fundum quaeris, nonnisi bonum; domum
quaeris, nonnisi bonam; uxorem quaeris, nonnisi
bonam; tunicam nonnisi bonam, caligam nonnisi
bonam: animam solam malam. Nonne tibi ipse
es contrarius, qui bona quaeris, cum sis malus? Si
bona quaeris, prius esto ipse quod quaeris. Si autem
malus multa bona invenisti, quid tibi prodest, quia tu
peristi? Amate bonas animas vestras: odio habete
malas animas vestras. Sed amando illum a quo est
omne bonum, boni eritis. Odio habentes mala vestra,
bona eligite.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Peccatum puniendum aut a Deo
aut ab homine poenitente.</hi> Quid est, odio habere mala
tua? Poenitendo confiteri peccata tua. Omnis enim
poenitens, et peccata sua poenitendo confitens, irascitur
sibi; et quodam modo poenitendo vindicat in se
quod displicet sibi. Deus enim odit peccatum. Si et tu
oderis in te quod et Deus odit, interim aliqua voluntate
conjungeris Deo, dum hoc in te odisti quod odit
et Deus. Saevi in te, ut Deus intercedat tibi, et non
damnet te. Peccatum enim sine dubitatione puniendum
est: hoc debetur peccato, punitio, damnatio. Puniendum
est peccatum, aut a te, aut ab ipso. Si punitur
a te, tunc punietur sine te: si vero a te non punitur,
tecum punitur. <hi>Confitemini</hi> ergo <hi>Domino, quoniam
bonus est.</hi> Laudate quantum potestis, amate quantum
potestis: effundite coram illo corda vestra, Deus adjutor
noster <note>(Psal. LXII, 9)</note>; <hi>quoniam bonus est.</hi> 
</p>
          </div3>
        </div2>
      </div1>

<div1>
        <head>SERMO XXX . <hi>De verbis Psalmi</hi> CXVIII, Gressus meos dirige, etc. <hi>Et Apostoli, Rom.</hi> VII, Lex spiritualis est, ego autem carnalis, etc. <hi>Contra Pelagianos</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Iniquitatis in hominem dominatus
ante gratiam.</hi> Sine dubio, fratres, gravem
quamdam sarcinam et grave jugum iniquitatis vitare
cupiebat, qui Deo dicebat: <hi>Gressus meos dirige
secundum verbum tuum, et non dominetur mihi omnis
iniquitas <note>(Psal. CXVIII, 133)</note>
            </hi>. Videamus ergo quando
homini dominetur iniquitas; ut intelligamus quid orantem
audierimus, et quid respondendo etiam nos ipsi
oraverimus. Omnes enim ad sanctum Psalmum, quantum
<pb n="0188"/>
arbitror, devoto et veraci corde respondimus,
orantes et dicentes Domino Deo nostro, <hi>Gressus meos
dirige secundum verbum tuum, et non dominetur mihi
omnis iniquitas.</hi> Ab hujus pessimae dominae dominatu,
pretioso sanguine redempti sumus. Et quid proderat
Legem accepisse jubentem ac minantem, et non adjuvantem,
ut sub illa essemus rei ante gratiam Dei?
Frustra Lex minatur, quando iniquitas dominatur. Lex
enim non est corporalis, non est carnalis: sed quoniam
Deus spiritus est qui Legem dedit, procul dubio Lex
spiritualis est. Sed quid ait Apostolus? <hi>Scimus enim
quia Lex spiritualis est; ego autem carnalis sum venumdatus
sub peccato.</hi> Noli ergo mirari, o venumdate sub
peccato, si tibi dominetur cui es venumdatus. Audi
apostolum Joannem: <hi>Peccatum iniquitas est <note>(I Joan. V,
17)</note>
            </hi>. Contra talem ergo dominam invocamus Dominum,
cui dicimus, <hi>Gressus meos dirige secundum verbum
tuum, et non dominetur mihi omnis iniquitas.</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Captivitas hominis ex peccato.</hi> 
Venumdatus clamat, redemptor exaudiat. Ipse homo
se vendidit per liberum arbitrium sub dominante iniquitate,
et accepit pretium exiguam de arbore vetita
voluptatem. Ipse ergo clamat, Itinera mea dirige, quae
ego distorsi: <hi>Gressus meos dirige,</hi> quos ipse meo arbitrio
depravavi: <hi>dirige secundum verbum tuum.</hi> Quid
est, <hi>dirige secundum verbum tuum?</hi> Ut recti sint gressus
mei, quia rectum est verbum tuum. Ego, inquit,
distortus sum sub pondere iniquitatis, sed verbum
tuum est regula veritatis: me ergo a me distortum,
corrige tanquam ad regulam, hoc est, ad verbum rectum.
Ergo, <hi>Gressus meos dirige secundum verbum
tuum, et ne dominetur mihi omnis iniquitas.</hi> Vendidi me,
redime me: vendidi me arbitrio meo, redime me sanguine
tuo. In venditore erubescat superbia, in redemptore
glorietur gratia. Deus enim superbis resistit, humilibus
autem dat gratiam <note>(Jacobi IV, 6)</note>.</p>
          </div3>
<div3>
            <head>3.</head>
            <p>
 <hi>Adversarius gratiae refutatur experimento propriae
infirmitatis.--Lex enim spiritualis est; ego autem carnalis
sum, venumdatus sub peccato. Quod enim operor
ignoro: non enim quod volo ago. Non quod volo ago,</hi> 
carnalis dicit: non Legem, sed se accusat. Nam Lex
spiritualis non habet culpam: carnalis venumdatus incurrit
in culpam. Non agit quod vult: cum vult non
potest, quia quando poterat noluit. Per malum velle,
perdidit bonum posse; et captivus jam loquitur, et dicit
captivus, <hi>Non quod volo ago. Non enim quod volo,
facio bonum: sed quod odi malum, hoc ago <note>(Rom. VII,
14, 15)</note>
            </hi>. <hi>Non quod volo.</hi> Et contra homo, Vis prorsus. <hi>Non quod volo ago.</hi> 
 Omnino quod vis, agis. <hi>Non quod
volo ago:</hi> crede mihi, frater, <hi>non quod volo ago.</hi> O si
velles, ageres: quia non vis, non agis bonum. <hi>Non
quod volo ago:</hi> crede mihi, novi quid in me agatur; <hi>non quod volo ago.</hi> 
 Contradictor gratiae, non es arbiter
conscientiae: ego me novi non quod volo agere, et tu
dicis, Quod vis agis? Nemo scit quid agatur in homine,
nisi spiritus hominis qui in ipso est <note>(I Cor.
II, 11)</note>.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
<pb n="0189"/> <hi>Lucta carnis et spiritus.</hi> Et tu
homo es; si non vis credere mihi, intende tibi. Itane
tu ita vivis in hoc corruptibili corpore, quod aggravat
animam <note>(Sap. IX, 15)</note>, ut caro non concupiscat adversus
spiritum tuum, et spiritus adversus carnem
tuam? Ista rixa non est in te? Nulla est concupiscentia
carnis, quae resistat legi mentis? Si nihil in te alteri
resistit, vide totum ubi sit. Si spiritus tuus a carne
contra concupiscente non dissentit, vide ne forte carni
mens tota consentiat: vide ne forte ideo non sit bellum,
quia pax perversa est. Forte in totum carni consentis,
et nulla rixa est. Quam spem habes quod possis
aliquando vincere, qui nondum coepisti pugnare?
Si autem condelectaris legi Dei secundum interiorem
hominem, vides autem aliam legem in membris tuis
repugnantem legi mentis tuae <note>(Rom. VII, 22, 23)</note>; si
hac condelectaris, hac ligaris, liber es in mente, servus
in carne: si jam ita est, compatere potius homini
dicenti, <hi>Non quod volo ago.</hi> Tu enim non vis ut concupiscentia
illa quae resistit menti tuae, omnino non
sit in te? Mali voti homo es, si tali adversario non vis
carere. Ego, fateor tibi, quidquid in me rebellat adversus
mentem meam, et litigat mecum delectatione
contraria, quidquid tale in me est, omnino interficere
volo. Et si ei forte adjuvante Domino, non consentio;
nolo habere cum quo litigem. Multo est mihi optabilius,
inimicum non habere, quam vincere. Neque enim
illud ipsum quod caro concupiscit adversus spiritum,
non est meum: aut vero ex contraria natura compactus
sum? Et illud meum est, et quod ei non consentio,
meum est. Pars aliquantum libera, resistit reliquiis
servitutis. Totum sanum sit volo, quia totus sum
ego. Nolo ut a me caro mea, tanquam extranea, in
aeternum separetur, sed ut mecum tota sanetur. Si
hoc tu non vis, nescio quid de carne sentias: arbitror
te putare nescio quid unde sit, quasi de gente
contraria. Falsum est, haereticum est, blasphemum
est: mentis et carnis unus est artifex. Ipse quando
hominem creavit, utrumque fecit, utrumque conjunxit:
carnem animae subdidit, animam sibi. Si semper illa
staret sub Domino suo, semper et ista obediret dominae
suae. Noli ergo mirari si ea quae deseruit superiorem,
poenas patitur per inferiorem. <hi>Caro enim concupiscit
adversus spiritum, spiritus autem adversus carnem.
Haec enim,</hi> inquit, <hi>invicem adversantur, ut non ea
quae vultis faciatis <note>(Galat. V, 17)</note>
            </hi>. Inde et iste, <hi>Non
quod volo ago.</hi> Concupiscit enim caro adversus spiritum,
et nolo concupiscat: pro magno habeo si
non consentiam, opto tamen ut caream. Ergo, <hi>Non
quod volo ago.</hi> Volo enim ut non concupiscat caro adversus
spiritum, et non possum: hoc est quod dixi, <hi>Non quod volo ago.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Naturae falsus defensor medico ingratus.</hi> 
Quid mihi hic calumniaris? Ego dico, <hi>Non quod
volo ago:</hi> et tu dicis, Quod vis agis. Quid mihi calumniaris?
Ingrate medico, quid calumniaris infirmo?
<pb n="0190"/>
Sine ut medicum regem. <hi>Redime me a calumniis hominum,
et custodibo legem tuam <note>(Psal. CXVIII, 134)</note>
            </hi>.
Custodibo per redemptionem tuam, non per potestatem
meam. Ideo mihi sanitatem, quam nondum
habeo, non arrogo; quia medicum rogo. Tu autem
naturae defensor; quod utinam esses, non quasi sanae
defensionem falsam adhiberes, sed pro nondum sana
medicum rogares: nunc vero tu naturae defensor, vel
potius oppugnator, dum quasi de natura sana laudas
Creatorem, excludis a languida Salvatorem. Qui creavit,
sanat; ruentem per se ipsam, levat per se ipsum.
Ipsa fides est, ipsa veritas, hoc est christianae fidei
fundamentum. Unus et unus: unus homo per quem
ruina, alius homo per quem structura; per illum ruina,
per hunc structura. Cecidit qui non mansit, erigit qui
non cecidit. Ruit ille quia dimisit manentem, manens
ille descendit ad jacentem.</p>
          </div3>
<div3>
            <head>6.</head>
            <p>
 <hi>In lucta carnis et spiritus quid faciendum.</hi> Si
ergo concupiscit caro adversus spiritum, ut in hoc
ipso non quod vis agas, quia vis ut non concupiscat,
et non potes; tene saltem in gratia Domini voluntatem,
et in ejus adjutorio persevera: dic ei quod cantasti, <hi>Gressus meos dirige secundum verbum tuum, et
ne dominetur mihi omnis iniquitas.</hi> 
 Quid est, <hi>ne dominetur
mihi omnis iniquitas?</hi> 
</p>
          </div3>
        </div2>

<div2>
          <head>CAPUT V.</head>
<p>Audi Apostolum: <hi>Non regnet peccatum
in vestro mortali corpore.</hi> Quid est, <hi>Non regnet?
Ad obediendum desideriis ejus.</hi> Non dixit, Noli habere
desideria mala. Quomodo enim in hac carne mortali,
ubi caro concupiscit adversus spiritum, et spiritus
adversus carnem, non habeo desideria mala? Illud
ergo fac, <hi>Non regnet peccatum in vestro mortali corpore
ad obediendum desideriis ejus.</hi> Etsi sunt desideria, non
eis obediatur, ne iniquitas dominetur. <hi>Nec exhibeatis
membra vestra arma iniquitatis peccato <note>(Rom. VI, 12)</note>
            </hi>.
Non fiant membra tua arma iniquitatis, et non dominetur
tibi omnis iniquitas. Sed etiam hoc, ut non
fiant membra tua arma iniquitatis, numquid tu tibi
viribus tuis praestas? Hoc ipsum, inquam, hoc ipsum
quod non fiant membra tua arma iniquitatis, tu tibi
praestas viribus tuis? Cum enim non fiunt membra tua
arma iniquitatis, est quidem iniquitas in membris tuis,
in desideriis illicitis, sed non regnat. Quomodo regnat,
qui arma non habet? Pars tua, caro tua, concupiscentia
carnis tuae languore rebellat adversus te.
Languor iste tyrannus est: si vis te tyranni esse victorem,
Christum invoca imperatorem.</p>
<div3>
            <head>7.</head>
            <p>
 <hi>Gratiae adversarius sub jugo est iniquitatis.</hi> Nam
scio quid mihi eras dicturus, vel quid apud te ipsum
modo dicas. Quisquis talis hic es, et audis me, scio
quid tibi intus loquatur iniquitas. Adhuc enim sub
jugo es iniquitatis, quando non agnoscis pretium Redemptoris.
Scio quid tibi dicas. Ecce concupiscit caro
mea adversus spiritum meum, concupiscit adulterium;
sed non consentio, non annuo, non decerno:
non solum non ago, sed nec agere consentio; non solum
foris per carnem non perpetro, sed nec ipsa
<pb n="0191"/>
mente sequor rebellantem. Consentio repugnanti,
cedo luctanti? Non facio. Ecce non dominatur mihi
omnis iniquitas. Ita est, verum est.
</p>
          </div3>
        </div2>

<div2>
          <head>CAPUT VI.</head>
<p>Gratias age, si ita est, ei qui tibi donavit
ut ita sit. Noli tibi hoc arrogare, ne perdas
quod accepisti, et incipias frustra rogare. Non times, <hi>Deus superbis resistit, humilibus autem dat gratiam 
 (Jacobi
IV, 6)</hi>?</p>
<div3>
            <head>8.</head>
            <p>
 <hi>Gratiae hostem revincit Ecclesiae precatio.</hi> Ergo
tu tibi praestas, ut non dominetur tibi omnis iniquitas?
Si vera est tua ista praesumptio, vana est nostra
oratio, ubi dicimus Deo, <hi>Non dominetur mihi omnis
iniquitas.</hi> Cantasti verba ista hodie, an non? Hic eras,
quando omnes dicebamus, <hi>Gressus meos dirige secundum
verbum tuum, et ne dominetur mihi omnis iniquitas?</hi> 
Hic eras, cantasti verba ista, puto te non negaturum.
Ergo cantasti in populo Dei, et rogasti Deum,
dicens, <hi>Gressus meos dirige secundum verbum tuum, et
ne dominetur mihi omnis iniquitas.</hi> Si tibi hoc praestabas,
quare mecum rogabas? Teneo precantem, teneo
invocantem, convinco laborantem: simul ergo audiamus
dicentem, <hi>Venite ad me, omnes qui laboratis.</hi> Audiamus
et veniamus. Quid est, Veniamus? Credendo
proficiamus, gratias agendo accedamus, perseverando
perveniamus. Veniamus ad eum qui dicit, <hi>Venite
ad me, omnes qui laboratis.</hi> Et tu laboras, et ego
laboro: illum audiamus, ad illum veniamus, inter nos
quare litigamus? Ambo audiamus, quia ambo laboramus:
quare inter nos litigamus? an ut medicum vocantem
non audiamus? O infelix infirmitas! ad se
vocat medicus, et litibus occupatur aegrotus. Vide
quid dicat vocando: <hi>Venite ad me, omnes qui laboratis.</hi> 
Ubi laboratis, nisi sub sarcinis peccatorum, nisi
sub jugo malae dominae iniquitatis? <hi>Venite</hi> ergo <hi>ad me,
omnes qui laboratis et onerati estis, et ego vos reficiam.
Ego</hi> qui feci, <hi>reficiam. Ego,</hi> inquit, <hi>vos reficiam:</hi> quia
sine me nihil potestis facere <note>(Joan. XV, 5)</note>.
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Christus magister humilitatis.</hi> 
Quomodo vos reficiam? <hi>Tollite jugum meum super vos,
et discite a me.</hi> Quid discimus a te? Novimus te, Domine,
in principio Verbum, Verbum Deum, Verbum
apud Deum: omnia per te facta novimus, quae videmus,
et quae non videmus. Quid discimus a te? Non
enim alium mundum discipuli tui, tanquam discipuli
artificis et fabricatoris, condituri sumus. Unum mundum
condidisti, coelum et terram fecisti: utrumque
suis creaturis ornamentisque illustrasti. Quid a te
discimus? <hi>Discite,</hi> inquit, <hi>a me.</hi> Cum essem in principio
Deus apud Deum, creavi vos; hoc nolo discatis
a me: sed factus sum quod feci, ne periret quem
feci. Unde sum factus quod feci? <hi>Semetipsum exinanivit,
formam servi accipiens; in similitudinem
hominum factus, et habitu inventus ut homo; humiliavit
semetipsum.</hi> Hoc discite a me, <hi>Humiliavit</hi> 
enim <hi>semetipsum,</hi> inquit. <hi>Discite a me quoniam mitis
sum et humilis corde <note>(Matth. XI, 28, 29)</note>
            </hi>. Non enim,
<pb n="0192"/>
inquit, hoc vos doceo, quasi in forma Dei aliquando
fuissetis, non rapinam arbitrantes esse vos aequales
Deo. Illi uni proprium erat, illi rapina non erat, cui
natura inerat. In Patris aequalitate natus est de Patre.
Quid tamen fecit propter te? <hi>Semetipsum exinanivit,
formam servi accipiens; in similitudinem hominum
factus, et habitu inventus ut homo <note>(Philipp. II, 6-8)</note>
            </hi>.
Ecce propter te Deus factus est homo, et non te vis
agnoscere, cum sis homo? Ecce propter te factus est
homo sine peccato, et non vis te agnoscere cum
peccato? ut venias ad illum qui ait, <hi>Venite ad me,
omnes qui laboratis et onerati estis, et ego vos reficiam.</hi> 
</p>
          </div3>
        </div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Jugum Christi unde suave. Pelagian.
argumentatio.--Tollite jugum meum super vos.</hi> 
Tulisti hoc jugum? Tulisti? Sentis te habere sessorem?
Tulisti hoc jugum? Dicis, Tuli. Sentis te habere
sessorem? Sentis te habere rectorem? Sentio, inquis.
Illi ergo dic, <hi>Gressus meos dirige secundum verbum
tuum.</hi> Regit te sub jugo suo, et sub sarcina sua. Ut
enim sarcina ejus sit tibi levis et jugum ejus suave,
ille tibi amorem inspiravit. Amanti, suave est; non
amanti, durum est. Amanti, suave est: Dominus dedit
suavitatem <note>(Psal. LXXXIV, 13)</note>. An forte quia vel
venisti, audiens, <hi>Venite ad me,</hi> hoc ipsum tibi arrogare
intendis, quia venisti? Ecce, inquis, veni ad illum
arbitrio meo, voluntate mea. Quia veni, reficit
me: quia veni, jugum suum imponit mihi suave; qui
dat amorem, sarcinam suam levem imponit mihi
amanti et diligenti: haec omnia fecit in me; sed quia
veni ad eum. Ergo hoc sapis, quia venisti, tu tibi hoc
praestitisti? Quid enim habes quod non accepisti <note>(I Cor. IV, 7)</note>?
Quomodo venisti? Credendo venisti: sed
nondum pervenisti. Adhuc in via sumus, venimus, sed
nondum pervenimus. <hi>Servite Domino in timore, et exsultate
ei cum tremore; ne quando irascatur Dominus, et
pereatis de via justa <note>(Psal. II, 11 et 12)</note>
            </hi>. Time, ne cum
tibi arrogas quia inventa est a te via justa, ipsa arrogantia
pereas de via justa. Ego, inquit, veni, arbitrio
meo veni, voluntate mea veni. Quid turgescis? quid
tumescis? Vis nosse quia et hoc praestitum est tibi?
Ipsum audi vocantem: <hi>Nemo venit ad me, nisi Pater,
qui me misit, traxerit eum <note>(Joan. VI, 44)</note>
            </hi>. Conversi ad
Dominum, etc.
</p>
          </div3>
        </div2>
      </div1>

<div1>
        <head>SERMO XXXI . <hi>De verbis Psalmi</hi> CXXV, 5, 6, Qui seminant in lacrymis, <hi>etc.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Seminare in lacrymis
omnium est Christianorum.</hi> Psalmus qui cantatur Domino,
videtur sanctis martyribus convenire: sed si
membra Christi sumus, sicut esse debemus, ad omnes
nos pertinere intelligamus. <hi>Qui seminant in lacrymis,
in gaudio metent. Euntes ibant et flebant, mittentes semina
sua: venientes autem venient cum exsultatione,
portantes manipulos suos</hi>. Quo euntes, et unde venientes?
<pb n="0193"/>
Quid seminantes in lacrymis? quae sunt semina?
qui manipuli? Euntes in mortem, venientes a
morte. Euntes nascendo, venientes resurgendo. Seminantes
opera bona, metentes mercedem aeternam.
Semina ergo sunt nostra, quidquid boni fecerimus,
manipuli nostri, quod in fine recipiemus. Si ergo
bona sunt semina, bona opera; quare cum lacrymis,
dum hilarem datorem diligat Deus <note>(II Cor. IX, 7)</note>?</p>
          </div3>
<div3>
            <head>2.</head>
            <p>
 <hi>Martyrum passio et merces in Psalmo praedicta.</hi> 
Hic primum videte, charissimi, quomodo maxime
ad beatos martyres verba ista pertineant. Nulli enim
tantum impenderunt, quam illi qui se ipsos impenderunt:
sicut dicit apostolus Paulus, <hi>Et ipse impendar
pro animabus vestris <note>(Id. XII, 15)</note>
            </hi>. Impenderunt enim
se ipsos confitendo Christum, et implendo in ejus adjutorio
quod dictum est, <hi>Ad mensam magnam sedisti,
scito quoniam talia te oportet praeparare <note>(Eccli. XXXI,
12)</note>
            </hi>. Quae est magna mensa, nisi unde accipimus corpus
Christi et sanguinem? Quid est, <hi>Scito quoniam
talia te oportet praeparare;</hi> nisi quod beatus Joannes exponit, <hi>Sicut Christus pro nobis animam suam posuit, sic
et nos debemus pro fratribus animas ponere 
 <note>(I Joan. III,
16)</note>
            </hi>? Ecce quantum impenderunt.
</p>
          </div3>
        </div2>

<div2>
          <head>CAPUT II.</head>
<p>Sed numquid perierunt, quando securitatem
a Domino etiam de capillo acceperunt <note>(Luc. XXI, 18)</note>?
Perit manus, ubi non perit pilus?
Perit caput, ubi non perit capillus? Ubi non perit palpebra,
perit oculus? Hac ergo accepta magna securitate,
impenderunt se ipsos. Operibus ergo bonis seminemus,
cum tempus est, dicente Apostolo, <hi>Qui
parce seminat, parce et metet <note>(II Cor. IX, 6)</note>
            </hi>. <hi>Infatigabiles,</hi> 
inquit, <hi>cum tempus habemus operemur bonum ad
omnes, maxime autem ad domesticos fidei.</hi> Et iterum: <hi>Bonum,</hi> 
 inquit, <hi>facientes non deficiamus; tempore enim
suo metemus <note>(Galat. VI, 10, 9)</note>
            </hi>. Qui defecerit in semine,
non gaudebit in messe.</p>
<div3>
            <head>3.</head>
            <p>
 <hi>Infirmiores Christiani quidam in lacrymis seminantes.</hi> 
Quare ergo in lacrymis, cum omnia
bona opera nostra habere debeant hilaritatem? Et
quidem de martyribus dici potest, quia cum lacrymis
seminaverunt. Fortiter enim certaverunt, et in magnis
tribulationibus fuerunt. Nam ut eorum lacrymas
Christus consolaretur, transtulit eos et transfiguravit
eos in se, et dixit: <hi>Tristis est anima mea usque ad
mortem.</hi> Verumtamen, fratres mei, videtur mihi
quod caput nostrum infirmioribus suis membris compassum
est, ne de se forte membra infirma desperarent,
et sicut est humana fragilitas, morte propinquante
perturbarentur, et dicerent non se ad Deum
pertinere; nam si pertinerent, gauderent. Ideo prius
Christus dixit, <hi>Tristis est anima mea usque ad mortem.
Pater, si fieri potest, transeat a me calix iste <note>(Matth. XXVI, 38, 39)</note>
            </hi>.
Quis hoc dicit? Quae potestas,
quae infirmitas? Audite quae dicit: <hi>Potestatem habeo
ponendi animam meam, et potestatem habeo iterum sumendi
<pb n="0194"/>
eam. Nemo tollet eam a me, sed ego pono eam,
et iterum sumo eam <note>(Joan. X, 18)</note>
            </hi>. Haec potestas tristis
erat, quando faciebat quod non faceret, nisi voluisset.
Potestate enim fecit, non conditione; quia ipse
voluit, non quia Judaeus potuit. Transfiguravit ergo
in se infirma membra corporis sui. Et forte de illis
dictum est, <hi>Qui seminant in lacrymis, in gaudio metent:</hi> 
id est, de infirmioribus. Non enim in lacrymis
seminabat ille ipsius Christi magnus praeco, quando
dicebat: <hi>Ego enim immolor, et tempus meae resolutionis
instat. Bonum certamen certavi, cursum consummavi,
fidem servavi: de caetero superest mihi corona
justitiae,</hi> corona de manipulis; <hi>superest,</hi> inquit, <hi>mihi
corona justitiae, quam reddet mihi Dominus in illa die
justus judex <note>(II Tim. IV, 6-8)</note>
            </hi>: quasi diceret, Reddet
mihi messem, cui me ipsum impendo sementem.
Haec verba, quantum intelligimus, fratres, exsultantis
sunt, non plorantis. Numquid quando ista dicebat,
in lacrymis erat? Nonne similis erat hilari datori,
quem diligit Deus?
</p>
          </div3>
        </div2>

<div2>
          <head>CAPUT III.</head>
<p>Ad infirmos ergo referamus haec
verba, ut nec ipsi desperent qui in lacrymis seminarunt:
quia etsi seminarunt in lacrymis, transiet dolor
et gemitus: transit tristitia cum fine, et venit laetitia
sine fine.</p>
<div3>
            <head>4.</head>
            <p>
 <hi>Quomodo seminant omnes in lacrymis. Justus
quisque hic abundantius plorat.</hi> Verumtamen, charissimi,
ecce quomodo mihi videtur ad omnes pertinere
quod dictum est, <hi>Qui seminant in lacrymis, in
gaudio metent. Euntes ibant et flebant, mittentes semina
sua: venientes autem venient cum exsultatione,
tollentes manipulos suos.</hi> Audite si, adjuvante Domino,
explicare potuero, quemadmodum ad omnes pertineat, <hi>Euntes ibant et flebant.</hi> 
 Ex quo nascimur, imus.
Quis enim stat? Quis non ex quo viam intravit, cogitur
ambulare? Infans natus est, crescendo ambulat:
mors finis est. Inde jam veniendum est, sed cum exsultatione.
Quis enim non hic plorat in via ista mala,
quando ipse infans inde incipit? Utique infans quando
nascitur, de angustiis uteri in hujus mundi latitudinem
funditur, de tenebris procedit ad lucem: et tamen de
tenebris veniens ad lucem, plorare potest, videre non
potest. [Est enim vita ista, ut quando gaudetur hic, time
ne fallat; quando hic ploratur, roga ut evadas: et transit
tribulatio, et venit tribulatio.] Et rident homines,
et plorant homines: et quod rident homines, plorandum
est. Sed plorat alius damnum suum, plorat
alius pressuram suam, quia in carcere est constitutus;
plorat alius quod amiserit mortuum aliquem charissimorum
suorum: ille hinc, iste hinc. Justus unde?
Primo de his omnibus: justus enim plorat veraciter
plorantes steriliter. Plorat plorantes, plorat ridentes:
quia et qui plorant de rebus vanis, inaniter plorant; et
qui rident de rebus vanis, malo suo rident. Ille ubique
plorat, plus ergo ipse plorat.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
<pb n="0195"/> <hi>Justorum orationes cum gemitu.</hi> 
Sed <hi>venient cum exsultatione, portantes manipulos
suos.</hi> Vides ergo hominem justum, cum facit opus
bonum, hilarem esse? Ita plane hilarescit. Hilarem
enim datorem diligit Deus <note>(II Cor. IX, 7)</note>. Quando
ergo plorat? Quando bona opera sua orando commendat.
Orationes sanctorum voluit commendare
Psalmus, orationes peregrinantium, orationes in hac
via laborantium, orationes amantium, orationes gementium,
orationes aeternae patriae suspirantium, donec
ea visa satientur qui nunc in moerore sunt constituti.
Etenim, fratres mei, quamdiu sumus in corpore,
peregrinamur a Domino <note>(Id. V, 6)</note>. Non desiderat
patriam peregrinatio sine lacryma. Si desideras
quod non habes, funde lacrymas. Nam unde dicturus
es Deo: <hi>Posuisti lacrymas meas in conspectu tuo <note>(Psal. LV, 9)</note>
            </hi>?
Unde dicturus es Deo: <hi>Factae sunt
mihi lacrymae meae panis die ac nocte? Panis mihi
factae sunt:</hi> consolatae sunt gementem, paverunt esurientem. <hi>Factae sunt mihi lacrymae meae panis die ac nocte.</hi> 
Unde? <hi>Dum dicitur mihi quotidie, Ubi est Deus
tuus <note>(Psal. XLI, 4)</note>
            </hi>? Quis justus non habuit istas lacrymas?
Qui non habuit, peregrinum se esse non
doluit. Qua fronte ad patriam venit, qui non absens
suspiravit? Nonne quotidie nobis dicitur, <hi>Ubi est
Deus tuus?</hi> Discite, fratres mei, discite de paucis
esse. Bene vivite, ambulate viam Dei; et videte quia
auditis, <hi>Ubi est Deus tuus?</hi> Felices eritis, cum hoc
audieritis; infelices, si dixeritis. Quando enim defendimus
fidem christianam, et respondetur nobis, Ecce
praedicatur ubique nomen Christi, quare abundant
mala? quid aliud dicitur, nisi, <hi>Ubi est Deus tuus?</hi> 
Qui audit, gemit; quia qui dicit, perit.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Lacrymae piorum comparantur cum
fletu impiorum.</hi> Sunt lacrymae piorum, sunt lacrymae
sanctorum, quas indicant orationes eorum. Bene
operatur, et hilaris est: et plorat ut bene operetur:
plorat quia bene operatus est. Plorando exigit bonum
opus, plorando commendat bonum opus quod
fecit. Crebrae ergo sunt lacrymae justorum, sed in ista
via: numquid in patria? Quare non in patria? Quia <hi>venientes venient in exsultatione, portantes manipulos
suos.</hi> 
 Felicitas venit, numquid lacryma redit? Porro
autem illi qui hic inaniter plorant, inaniter rident,
cupiditatibus suis dissipati, quando fraudantur gemunt,
quando fraudant exsultant: plorant et ipsi
in via ista, plorant et ipsi; sed non in exsultatione. <hi>Venientes autem venient in exsultatione, portantes
manipulos suos.</hi> 
 Quid colligunt, qui nihil seminaverunt?
Imo colligunt, sed quod seminaverunt: quia spinas seminaverunt,
ignem colligunt; et eunt non de fletu ad
risum, sicut sancti, <hi>Euntes ibant et flebant, mittentes
semina sua, venientes autem venient in exsultatione:</hi> 
illi a fletu ad fletum, a fletu cum risu ad fletum sine
risu. Quid enim illis fiet? Quo eunt quando resurrexerint?
Quo, nisi quo Dominus dixit, <hi>Ligate illi
<pb n="0196"/>
manus et pedes, et projicite illum in tenebras exteriores?</hi> 
Age, quid postea? Tenebrae erunt, et dolor non
erit? Forte palpabunt, sed non dolebunt? non videbunt,
sed non cruciabuntur? Absit. Non solae tenebrae
erunt, non eis sola tollitur species qua gaudebant,
sed datur etiam quod in aeternum gemant. Ne contemneres
enim tenebras, o quisquis es flagitiosus,
qui soles propter tua mala facta, et propter lasciva
adulteria non solum tenebras non horrere, sed quaerere,
qui soles plus gaudere quando lucerna exstinguitur:
non tales tenebras habebis ubi gaudeas, ubi
laeteris, ubi te voluptatibus carnis oblectes, non
sic erunt ipsae tenebrae. Sed quomodo erunt? <hi>Ibi
erit fletus et stridor dentium <note>(Matth. XXII, 13)</note>
            </hi>. Tortor
sine defectu, tortus sine defectu. Nec qui torquet, fatigatur;
nec qui torquetur, moritur. Erunt ergo aeternae
lacrymae illis qui sic vixerunt, erunt aeterna gaudia
sanctorum, quando <hi>venientes venient in exsultatione,
portantes manipulos suos.</hi> Dicent enim tempore
messis Domino suo, Domine, adjuvante te fecimus
quod jussisti; redde quod promisisti.
</p>
          </div3>
        </div2>
      </div1>



<div2>
        <head>SERMO XXXII . <hi>In Psalmum</hi> CXLIII. <hi>De Golia et David, ac de contemptu mundi</hi>.</head>
        <head>CAPUT I.</head>
<div3>
          <head>1.</head>
          <p>
 <hi>Medicamenta in Scripturis divinis.</hi> 
Deus et Dominus noster curans et sanans omnem
animae languorem, multa medicamenta protulit
de Scripturis sanctis, velut de quibusdam armariis
suis, cum lectiones divinae legerentur; quae per
ministerium nostrum adhibenda sunt vulneribus nostris.
Non enim sic nos esse profitemur pueros medici,
per quos alios sanare dignetur, ut nos ipsi
jam non habeamus necessariam curationem. Si in illum
intendamus, si ei nos toto corde praebeamus curandos,
omnes sanabimur. Multa lecta sunt, et magna,
et necessaria; quanquam ita sint omnia: sed tamen
alia secretius in Scripturis absconduntur, ut quaerentes
exerceant; alia vero in promptu et in manifestatione
ponuntur, ut desiderantes curent. Psalmus
hic magna quidem secreta continet, quae si omnia singillatim
tractare voluerimus, vereor ne non ferat
communis infirmitas; sive propter aestus temporales,
sive propter corporis vires, sive propter intelligentiae
tarditatem, sive etiam propter ipsam minus
idoneam sufficientiam nostram. Pauca ergo inde delibabimus,
quantum existimamus sufficere officio
nostro, et intentioni Charitatis vestrae.
</p>
        </div3>
      </div2>

<div2>
        <head>CAPUT II.</head>
<div3>
          <head>2.</head>
          <p>
 <hi>Titulus psalmi.</hi> Primo, titulus
ejus est, <hi>Ad Goliam.</hi> Qui rudes non sunt in Scripturis
divinis, qui amant frequentare istam scholam, qui
non oderunt magistrum, sicut pueri desperati, et intentam
aurem praebent in ecclesia Lectoribus, atque
exceptorium cordis sui in fluenta Scripturae divinae
patefaciunt; qui non intra istos parietes, domus suae
curam gerunt et domesticis fabulis delectantur, ut
<pb n="0197"/>
ideo conveniant, ut inveniant cum quibus loquantur
nugatoria, non cum quibus audiant utilia; qui non
amant loqui de rebus alienis, cum defecerint in suis:
qui ergo non ita conveniunt, et frequenter conveniunt,
non sunt rudes in isto titulo Psalmi, quod scriptum
est, <hi>Ad Goliam;</hi> norunt quis fuerit Golias. Tamen
propter alios qui vel nunc intenti sunt, alio, autem
tempore minus sunt intenti, vel fortasse spinis saecularibus,
id est, negotiorum mundanorum curis, verbum
in corde suo tanquam semen utile offocare consuerunt,
narremus etiam ista pervetera, et usitata intentis
et studiosis Litterarum divinarum.
</p>
        </div3>
      </div2>

<div2>
        <head>CAPUT III.</head>
<div3>
          <head>3.</head>
          <p>
 <hi>Goliae et Davidis descriptio.</hi> Golias
unus fuit ex Allophylis, id est, ex alienigenis,
qui bellum gerebant illo tempore adversus filios
Israel. Eo autem tempore David sanctus, cujus est
hoc Psalterium, imo per quem ministravit hoc Psalterium
Spiritus sanctus, puer erat pascens oves patris
sui, tenera aetate, vix dum adolescentulus. Fratres
ejus jam juvenes militabant, et in exercitu regis
erant. Attulit eis missus a parentibus aliquid de
domo, usibus ipsorum. Ita illo tempore quo pugnabatur,
in exercitu inventus est nondum miles, sed militum
minister et frater. Exstitit tunc Golias iste, de
quo mentio facta est, ingens statura corporis, armis
instructus, viribus etiam exercitatus, elatus jactantia,
qui superbe provocaret ad monomachiam adversarium
populum: hoc est, ut unus inde electus ab
ipsis procederet adversus eum, ut duobus pugnantibus
examen totius belli in medio versaretur, pacto
et placito addito, ut si quis duorum illorum vicisset,
universae parti unde steterat tribueretur victoria. Rex
ergo ille populi Judaeorum filiorum Israel Saül erat.
Angebatur, aestuabat, quaerebat in universo exercitu
parem illi: verum non inveniebat, nec forma corporis,
nec audacia provocationis. Cum ergo aestuaret,
ausus est puer iste David, non praesumens de viribus
suis, sed in nomine Dei sui, procedere adversus eum.
Nuntiatum est regi, non audacia pueritiae, sed fiducia
pietatis: nec rex abnuit, non recusavit. Intellexit,
cum videret audentem puerum, aliquid divinitatis in
eo esse, nec illam teneram aetatem sine divino instinctu
talia posse praesumere. Libenter accepit:
processit adversus Goliam.
</p>
        </div3>
      </div2>

<div2>
        <head>CAPUT IV.</head>
<div3>
          <head>4.</head>
          <p>
 <hi>Davidis in Deo confidentia.</hi> 
In omnibus ergo, qui erant in ea parte, unde procedebat
David, non erat praesumptio nisi de Deo: in
illis autem tota spes in unius hominis viribus. Sed
quid est homo, nisi quod in isto psalmo cecinit, <hi>Homo
vanitati assimilatus est; dies ejus velut umbra praetereunt?</hi> 
Ergo spes illorum inanis, quae collocata est in
umbra transeunte. Armatus est autem David, ut quoniam
aetate et viribus impar erat, quasi armis par esset:
sed arma vetera non adjuvabant, potius onerabant
novam aetatem. Et ad hoc pertinet quod etiam
apostolica lectio ante psalmi canticum praesignavit,
dicens: <hi>Exuite vos veterem hominem, et induite novum <note>(Coloss. III, 9, 10)</note>
          </hi>.
Noluit David vetustatem armorum:
abjecit; onerosa esse dixit, quia implicabant
<pb n="0198"/>
eum. Expeditissimus ille ad praelium procedere
cupiebat; fortis non in se, sed in Domino; armatus
non tam ferro, quam fide.</p>
        </div3>
<div3>
          <head>5.</head>
          <p>
 <hi>Quinque lapides David quid mysterii habeant.</hi> 
Tamen abjectis armis, elegit aliquid unde pugnaret:
et hoc non sine sacramento. Nam videtis quasi duas
quasdam vitas; unam in alienigenis veterem, alteram in
Israelitis novam, adversus invicem dimicare. In illa
parte corpus diaboli, in ista praefiguratio Domini
Jesu Christi.
</p>
        </div3>
      </div2>

<div2>
        <head>CAPUT V.</head>
<p>Tulit quinque lapides de torrente, de
fluvio, et posuit in vase pastoris, quo lac mulgeri solet,
et ita processit armatus <note>(I Reg. XVII)</note>. Quinque
lapides, Lex erat; continetur enim Lex quinque libris
Moysi. Et in ipsa Lege decem praecepta sunt salutaria,
quibus decem praeceptis caetera serviant.
Praefiguratur ergo Lex et quinario et denario numero.
Et ideo David pugnavit quinario, cecinit denario
dicens: <hi>In psalterio decem chordarum psallam tibi.</hi> 
Neque omnes quinque lapides misit, sed unum tulit.
Namque in numero lapidum, numerum librorum ostendit;
in uno lapide, unitatem implentium Legem.
Unitas enim ipsa implet Legem, id est, charitas. Ideo
sublati sunt quinque illi lapides de fluvio. Fluvius quid
significabat illo tempore?</p>
</div2>

<div2>
        <head>CAPUT VI.</head>
<div3>
          <head>6.</head>
          <p>
 <hi>Regula ad intelligendas Scripturae
allegorias.</hi> Non enim semper in Scripturis eadem
significantur rebus certis. Et hoc nosse debet Sanctitas
vestra, propter caeteras regulas, ut etiam dociles Lectorem
audiatis. Ea quae ponuntur allegorice in
Scripturis, non semper hoc significant. Non semper
mons Dominum significat, non semper lapis Dominum
significat, non semper leo Dominum significat,
non semper bonum, non semper malum; sed pro locis
Scripturarum, quo pertinent caetera circumstantia
ipsius lectionis. Quemadmodum litterae in tot millibus
verborum atque sermonum ipsae repetuntur, non
augentur: verba infinita sunt, finitae sunt tamen litterae:
verba numerare nemo potest; litteras quivis
potest, unde multitudo verborum est. Cum una littera
variis in locis ponitur, et pro loco valet, non
unam rem valet. Quae tam diversae res, quam Deus et
diabolus? Tamen in capite, <hi>D</hi> littera est, cum dicimus,
Deus; et cum dicimus, Diabolus. Sicut ergo littera pro
loco valet; errat autem, et nimis absurdus est, et intra
puerile cor qui cum legerit, verbi gratia, <hi>D</hi> litteram in
nomine Dei, timet illam ponere in nomine diaboli, ne
quasi Deo faciat injuriam: sic etiam qui imperite audit
divinas Scripturas, ut de isto ipso exemplo non recedamus,
cum audit, verbi gratia, in allegoria positum
fluvium, eo loco ubi dictum est, <hi>Fluminis impetus
laetificant civitatem Dei <note>(Psal. XLV, 5)</note>
          </hi>; dictum est autem
de inundatione Spiritus sancti, de qua alio loco
ait Propheta, <hi>Inebriabuntur ab ubertate domus tuae, et
torrente voluptatis tuae potabis eos <note>(Psal. XXXV, 9)</note>
          </hi>:
cum ergo sic acceperit fluvium in bono, et laudaverit,
et delectatus fuerit; quando pro loco dicitur ei
quod fluvius significet homines fluentes, et temporalibus
<pb n="0199"/>
deditos, cum transeuntium amore transeuntes,
expavescit; quia in alio loco acceperat fluvium in bono
significare aliquid, et perturbatur: ita fit in Scripturis
mutus, quomodo in litteris mutus efficitur, si noluerit
transferre ipsas litteras ad alia verba, sed in his solis
verbis eas tenuerit, in quibus eas primo didicerit.
</p>
        </div3>
      </div2>

<div2>
        <head>CAPUT VII.</head>
<div3>
          <head>7.</head>
          <p>
 <hi>De fluvio levati lapides et in pastorali
vase positi quid significent.</hi> Si percepit hoc
Sanctitas vestra, res vobis dicta est, quantum arbitramur,
utilissima; et quae vos multum adjuvet, non
solum ad audiendos tractatus nostros, sed etiam ad
intelligendas ipsas Scripturas, de quibus vobis ista
tractamus. Fluvius ergo, unde tulit tunc David quinque
lapides, non bonum aliquid significavit illo tempore.
Novi quidem posse quibusdam occurrere, et in
bono significare illum fluvium: sicuti si quispiam velit
Baptismum intelligere, ut lapides de Baptismo
levati, id est, homines baptizati, fortissimi sint adversus
diabolum, qui significabatur per Goliam. Tamen
propter quinarium numerum constat nobis ratio,
quia dixeramus Legem significari quinario numero,
propter quinque libros Moysi. Quid significat
quod de fluvio sunt ablati, et positi in vase pastoritio?
Jam diximus, quia in adventu Domini nostri
Jesu Christi, ut vere diabolus vinceretur, Lex transiit
ad gratiam. Quid tam significans gratiam, quam lactis
copia? Sublati sunt autem illi lapides de fluvio. Fluvius
significabat populum fluxum, deditum temporalibus
rebus, amantem transeuntia, et cupiditatis impetu
in mare hujus saeculi decurrentem; qualis erat
populus Judaeorum vetus. Acceperat Legem, sed calcabat
Legem, et transibat super Legem, et ferebatur
in mare, quomodo fluvius super illos lapides. Non
enim lapides illi limitem fecerant fluvio, ut statuerent
fluvium. Quod si ita essent, significarent coercitionem
Legis, et eos qui cum fluere coeperint voluptatibus
et cupiditatibus suis, venientes ad praecepta
Legis consistunt, et refrenant impetus libidinum
suarum. Non autem ita erant illi lapides; sed in fluvio,
super quos transibat aqua, sicut super Legem
transgressor populus transibat. Inde ergo Dominus
tulit Legem ad gratiam: id est, de fluvio tulit, et in
vase pastoris posuit.
</p>
        </div3>
      </div2>

<div2>
        <head>CAPUT VIII.</head>
<div3>
          <head>8.</head>
          <p>
 <hi>Populus Judaeorum non implevit
Legem; quia timebat, non amabat.</hi> Qui vult ergo implere
Legem, gratiam cogitet. Ideo et illa decem praecepta
psalterii decem chordarum, ipsa sunt quae erant in
illo populo vetere: sed illum populum decem praecepta
timore opprimebant. Non enim erat in illis
charitas, quae est per gratiam; sed timor erat. Praecepta
Domini poenalia erant illi populo; quia impleri
non poterant amore. Conabantur, sed cupiditate superabantur.
Cum ergo quisque ad gratiam transitum
fecerit, non alia praecepta implet; sed ipsa quae hac
impleri non poterant, hac implentur. Non est tamen
vis praeceptorum, sed vis gratiae Dei. Nam si praeceptorum
Legis hoc esset, et illa impleret. Qui transit
<pb n="0200"/>
ad Christum, transit a timore ad amorem, et incipit
amore jam posse quod timore non poterat; et qui trepidabat
in timore, non trepidat in amore. Ideo hanc
in decem praeceptis, quia significat David hominem
qui transit ad gratiam, cum dicit, <hi>In psalterio decem
chordarum psallam tibi,</hi> jam cantare in praeceptis, hoc
est hilariter praecepta complere.
</p>
        </div3>
      </div2>

<div2>
        <head>CAPUT IX.</head>
<div3>
          <head>9.</head>
          <p>
 <hi>De suis viribus ne nomo praesumat.</hi> 
Et ut noveritis, fratres, quia gratia hoc implet, nemo
 debet de viribus suis praesumere: hoc est enim
praesumere de gratia Dei. Vocat enim te Deus, et jubet
ut facias: sed ipse dat vires, ut quod jubet, impleri
possit. Tibi autem capax fides adhibenda est, ut
inundatione gratiae humilies te, supplices Deo, nihil
de te praesumas; spolies te Golia, induas David. Ad
hoc pertinet quod in eodem psalmo dicitur, quod jam
commemorare coeperamus, <hi>Quid est homo?</hi> Hoc enim
monet, ne de se praesumat homo. Nam videte quomodo
incantat adversus Goliam, qui de se praesumebat;
et commendat ibi David, qui infirmus in hominibus,
in Deo firmissimus erat. <hi>Quid est homo?</hi> Et dicit
quid sit homo: <hi>Quoniam innotuisti ei.</hi> Hoc est totus
homo, si innotescat illi Deus: si autem non illi innotescat
Deus, nihil est homo. Quid est homo, cui non
innotuit Deus? <hi>Homo vanitati assimilatus est, dies ejus
velut umbra praetereunt.</hi> Ergo, <hi>Quid est homo, quoniam
innotuisti ei; et filius hominis, quoniam aestimas eum?</hi> 
Quid est, <hi>aestimas eum?</hi> Placuit tibi eligere illum, et
constituere in aliquo superiore et eminentiore loco:
misericordiae tuae est, non meritorum ipsius.
</p>
        </div3>
      </div2>

<div2>
        <head>CAPUT X.</head>
<div3>
          <head>10.</head>
          <p>
 <hi>Proprium hominis nihil nisi peccatum
et mendacium.</hi> Quaere quid sit hominis proprium,
peccatum invenies. Quaere quid sit hominis
proprium, mendacium invenies. Tolle peccatum, et
quidquid consideraveris in homine, Dei est. Non ergo
amet homo quod proprium est. Etiam ad hoc potest
pertinere illud quod dicit Apostolus: <hi>Nemo quod suum
est, quaerat <note>(I Cor. X, 24)</note>
          </hi>. Aliquando enim audiunt illud
homines a Lectoribus, et aedificantur ad auferendas
res alienas. Interest quis tibi dicat, Noli quaerere
quod tuum est. Aliquando enim dicitur a malo suasore,
aliquando autem dicitur a bono doctore. Deus
bonus est doctor. Quando ergo audis a Deo, Noli
quaerere quod tuum est; noli sic accipere, quomodo
dici solet. Aliquid boni est, quod te monet Deus.
Quod dicebamus, quaere quid sit tuum, invenies peccatum.
Noli ergo quaerere peccatum, et non quaeris
tuum: noli quaerere mendacium, et non quaeris tuum.
Veritas enim a Deo est, mendacium abs te.
</p>
        </div3>
      </div2>

<div2>
        <head>CAPUT XI.</head>
<div3>
          <head>11.</head>
          <p>
 <hi>Duae januae diabolo tentatori,
cupiditas et timor.</hi> Et si diabolus aliquando aliquid
suggerit, consentientem tenet, non cogit invitum.
Non enim seducit ille aut trahit aliquem, nisi quem
invenerit ex aliqua parte jam similem sibi. Invenit
enim eum aliquid cupientem: et cupiditas aperit januam
intranti suggestioni diaboli. Invenit illum aliquid
timentem, monet ut fugiat, quod illum invenit
timere; monet ut adipiscatur, quod illum invenit cupere:
et per has duas januas cupiditatis et timoris
<pb n="0201"/>
intrat. Claude illas, et imples Apostoli illud in hodierna
lectione. <hi>Non detis locum diabolo <note>(Ephes. IV,
27)</note>
          </hi>. Ibi enim voluit ostendere Apostolus, quia quamvis
intret et possideat diabolus; homo illi tamen locum
dedit, ut posset intrare.</p>
        </div3>
<div3>
          <head>12.</head>
          <p>
 <hi>Reos omnes Christus invenit.</hi> Ergo quia nihil
est homo cui non innotuit Deus et quem non aestimat
Deus; dat illi gratiam suam, inveniens in illo quod
damnet, et donans omnia confitenti, ut coronet credentem.
</p>
        </div3>
      </div2>

<div2>
        <head>CAPUT XII.</head>
<p>Quid enim invenit Dominus in hominibus
quando venit, nisi quod damnaret? Omnino,
fratres, cogitate et videte; sive in illo populo Israelitarum,
sive in Gentibus, non invenit nisi quod damnaret.
Et ideo ad peccantes humilis voluit venire,
non judex, cum parcit illis, ut primo praerogaret
misericordiam donando peccata, et sic postea redderet
severitatem puniendo peccata. Non abutamur, id
est, non male utamur misericordia ejus, et non sentiemus
severitatem ejus. Ergo hoc est homo totum,
quod ei innotescit Deus, quod dat illi gratiam suam,
unde praesumebat David: Golias autem de se, de viribus
suis, superbus, elatus, inflatus, primo totam victoriam
universae partis suae in se uno constituit. Et quia
omnis superbia habet impudentiam frontis, in ipsam
frontem lapide veniente dejectus est. Evacuata est
frons quae habebat impudentiam superbiae suae; et
vicit frons quae habebat humilitatem crucis Christi.</p>
</div2>

<div2>
        <head>CAPUT XIII.</head>
<div3>
          <head>13.</head>
          <p>
 <hi>Crucis signum in fronte quid
significet.</hi> Propterea et nos signum ipsum crucis in
fronte portamus, qui illud intelligit. Hoc dico, fratres,
quia multi illud faciunt, et intelligere nolunt.
Factorem quaerit Deus signorum suorum, non pictorem.
Si portas in fronte signum humilitatis Christi,
porta in corde imitationem humilitatis Christi. Diximus
autem, fratres, eum dare locum diabolo, qui illi
aperit januas cupiditatis aut timoris: sed cupiditatis
cujus, aut timoris cujus? Nam et regnum coelorum
cupimus, et gehennam timemus. Sed quomodo illae
januae, cupiditas rerum temporalium, et timor poenarum
temporalium trahit plerumque ad nequitiam,
et dat locum diabolo: sic cupiditas rerum aeternarum,
et timor poenarum aeternarum facit locum in corde
verbo Dei.
</p>
        </div3>
      </div2>

<div2>
        <head>CAPUT XIV.</head>
<div3>
          <head>14.</head>
          <p>
 <hi>Cupiditatis tentatio.</hi> Breviter
ergo, fratres, si volumus bene vivere, plus amemus
quod promittit Deus, quam quod promittit hic
mundus; et plus timeamus quod minatur Deus, quam
quod minatur hic mundus. Numquid magnum aliquid
aut longum est quod diximus? Venit tentatio tibi alicujus
fraudis, vis facere fraudem, ut acquiras pecuniam:
promittit Deus fraudem non facientibus sempiterna
regna coelorum, vincit te cupiditas ad pecuniam.
Nam quis est qui nolit regna coelorum? Sed
plus velle terrena, hoc est peccare: plus velle quod
praesens est, non credere quod futurum est; plus
<pb n="0202"/>
velle quod videt homo, et non desiderare quod promittit
Deus: cum id quod videt homo, etiam ab
oculis potest auferri, etiam possessum potest amitti;
id autem quod promittit Deus, nec oculo carnis videri
interim potest; et cum quisque ad Dei promissa
pervenerit, non timet ne amittat; quia nemo est potentior
illo qui dedit. Itaque, fratres, haerete charitate
promissis Dei; et non vos superabunt cupiditates
saeculi.
</p>
        </div3>
      </div2>

<div2>
        <head>CAPUT XV.</head>
<div3>
          <head>15.</head>
          <p>
 <hi>Timoris tentatio.</hi> Rursum timoris
tentatio advenit: dicit tibi quisque, Dic pro
me falsum testimonium. Primo promittit: sed cum
non deceperit, si forte praeponas promissa Dei pollicitationi
hominum, non vincit cupiditas; per comminationem
tentat, et incipit minari horribilia. Potens
est forte in civitate, potens in saeculo, videtur posse
facere quod minatur. Vincit te timor praesentis mali:
quod et posset a te utique Deus avertere, si hoc illi
videretur prodesse tibi; et si nollet avertere, intelligere
deberes quia non tibi permitteret evenire, nisi
et hoc sciret prodesse tibi. Avertit ignem a tribus pueris
idem Deus. Numquid mutatus est Deus, quia non
avertit gladium a martyribus? Idem ipse fuit Deus
trium puerorum, qui fuit Machabaeorum. Illi de igne
evaserunt <note>(Dan. III)</note>, illi ignibus cruciati sunt <note>(II Machab.
VII)</note>: utrique tamen in Deo sempiterno vicerunt,
Non enim aut illi vita ista temporali delectabantur,
aut illi minis temporalibus frangebantur.
</p>
        </div3>
      </div2>

<div2>
        <head>CAPUT XVI.</head>
<div3>
          <head>16.</head>
          <p>
 <hi>Bono malus nihil vere nocet,
sed prodest.</hi> Itaque noli timere hominem minantem
tibi. Quid est enim homo? <hi>Vanitati assimilatus est;
dies ejus sicut umbra praetereunt.</hi> Aut non tibi nocebit,
et ante transibit illa umbra, quam ad te aculeus ejus
transire potuerit; potens est enim Deus: aut si permissus
fuerit nocere, ad tempus nocebit umbrae tuae,
id est, rei transitoriae tuae, vitae temporali tuae, vitae
veteri tuae. Usque enim ad ultimum mortis portamus
aliquid veteris hominis. Temporalem vitam ille nocere
potest, aeternam tibi vitam nemo potest auferre.
Tollet tibi impedimenta, quibus hic teneris; et haerebis
Deo, cui te jam praemissa spe, charitate colligaveras.
</p>
        </div3>
      </div2>

<div2>
        <head>CAPUT XVII.</head>
<div3>
          <head>17.</head>
          <p>
 <hi>Homo malus novacula acuta.</hi> 
Propterea in Psalmis elegantissime dicitur de homine
malo, <hi>Sicut novacula acuta fecisti dolum <note>(Psal. LI, 4)</note>
          </hi>.
Sic illi insultat Spiritus Dei. Quid attendit in novacula?
Non quia occidi homines de novacula possunt:
sed ad quam rem facta est novacula. Facta est autem
ad radendos capillos. Quid tam superfluum in corpore,
quam capilli? Quanta instantia, quanto studio,
quanta cautela, quanta intentione acuitur, ut radat
capillum? Sic et homo malus tollit se in partem,
cogitat, recogitat, excogitat, ponit fraudem super
fraudem, quaerit machinationem, ministros parat,
falsos testes comparat, acuit novaculam. Quid facturus
justo, nisi superflua rasurus?
</p>
        </div3>
      </div2>

<div2>
        <head>CAPUT XVIII.</head>
<div3>
          <head>18.</head>
          <p>
 <hi>Felicitas non in temporalibus
<pb n="0203"/>
ponenda.</hi> Itaque, fratres, si vultis parati esse ad
sequendam voluntatem Dei, quod vobis dicimus, et
nobis primum dicimus; imo omnibus dicit ille, qui
securus dicit: si volumus parati esse ad sequendam
voluntatem Dei, non amemus ista quae transeunt,
non putemus ipsam esse felicitatem, quae dicitur in
hoc saeculo. Hoc enim putabant illi alienigenae; totam
felicitatem in rebus temporalibus, totam suavitatem
in umbra ponebant, non in ipsa luce, non in ipsa
veritate. Ideo in isto psalmo, qui <hi>ad Goliam</hi> est, attendite
posteriora Psalmi: omnino lucidissimis verbis
et enodatissimo sermone, qui non quaerat interpretem
aut expositorem; sed misericordia Dei ita sunt
posita, ut nemo dicat, Ecce hoc quomodo voluit
dixit, et pro ingenio suo interpretatus est, sensit ut
voluit: sic sunt posita, ut nemo se excuset. Posita
sunt autem a David dicente, id est, a nova vita, Christi
vita, vita quae per Christum nobis data est; insultans
vitae veteri, felicitati veteri hominum, et illis
qui in eam spem ponunt, et illis qui adipiscuntur
eam, et in illa gaudent.
</p>
        </div3>
      </div2>

<div2>
        <head>CAPUT XIX.</head>
<div3>
          <head>19.</head>
          <p>
 <hi>Felicitas impiorum nonnullis
scandalum. Superflua petens propitio Deo non exauditur.</hi> 
Videntur enim justi laborare in hoc saeculo,
et injusti feliciter in hoc saeculo vivere: et quasi
dormiat Deus, negligens res humanas, illi plerumque
extolluntur impunitate, isti plerumque franguntur
infirmitate, et putant sibi nihil prodesse quod bene
vivunt, quia non habent ea quibus videntur abundare
peccatores, scelerati et impii homines. Et quamdiu
talia rogant a Deo, ut pro magno sibi praestentur,
tamdiu errant; et cavendum est ne dentur in potestatem
cupiditatis suae. Nam dictum est, <hi>Dedit illos
Deus in concupiscentias cordis eorum <note>(Psal. LXXX, 13)</note>
          </hi>.
Et magis propitius est Deus, quando superflua et
nugatoria petentem non exaudit ut det, sed exaudit
ut sanet non dando. Etenim quare ista quaerant homines,
quis non videt? Ut in luxuriis suis consumant,
et in nugis, et in insanissimis spectaculis, a Deo
quaerunt homines habere ista.
</p>
        </div3>
      </div2>

<div2>
        <head>CAPUT XX.</head>
<div3>
          <head>20.</head>
          <p>
 <hi>Divitiarum abusus.</hi> --Da mihi
hominem de saeculo, petat a Deo divitias; dentur,
et vide innumerabiles consequi laqueos mortis ejus.
Opprimit inde pauperem, superbit homo mortalis
super hominem parem sibi, quaerit honores ab hominibus
vanos; ut autem adipiscatur, exhibet illis ludicra
nequitiae, ludicra malae cupiditatis: ludos et
ursos emit, donat res suas bestiariis, esuriente Christo
in pauperibus. Quid opus est plura dicere, fratres?
Vos ipsi cogitate quae nos tacemus, quanta mala faciant
homines de superfluis rebus, quando illis acciderit
proventus illarum. Nonne melius est, quando
talis est homo, ut possit sic uti copia rerum praesentium,
ut auferat illi eam Deus, non illi eam det?
Nonne tunc est misericordia?
</p>
        </div3>
      </div2>

<div2>
        <head>CAPUT XXI.</head>
<div3>
          <head>21.</head>
          <p>
 <hi>Cupiditas temporalium quomodo
<pb n="0204"/>
in proximum iniqua.</hi> Et dicet: Bene feci, et nihil
alienum abstuli, et non me exaudisti: ex eo quod
habeo do egenti, non tollo alicui; a te peto, tu da.
Quasi vero det tibi villam, nisi alius perdat villam.
Si dicatur tibi, Vendas villam tuam: tanquam maledictum
exhorrescis, injuriam tibi factam putas; odium
servas in pectore, quia hoc audisti ab homine, ut
venderes villam: quasi emere possis, nisi alius vendat.
Itaque quod valde cupis emere, et optas emere,
si malum est vendere, alii malum quaeris. Bonum est
invenire saccellum solidorum in via: quod cum inveneris,
dicis, Deus mihi dedit; quasi possis invenire,
nisi alius perdat. Quare ergo non optas illorum thesaurorum
bona, quae tecum omnes sine angustia valeant
possidere? Desideras aurum, desidera justitiam.
Habere aurum non potes, nisi alius amittat: justitiam
ambo complectimini, et ambo dilatamini.
</p>
        </div3>
      </div2>

<div2>
        <head>CAPUT XXII.</head>
<div3>
          <head>22.</head>
          <p>
 <hi>De felicitate terrena aliter mali,
aliter boni sentiunt.</hi> Redeamus ergo ad Psalmum,
ut intelligat Charitas vestra eos esse alienigenas, qui
totam felicitatem non putant nisi praesentem. Sed
dignum te judicas cui et ista Deus det: quaere quomodo
utaris. Si non dedit, scias quia prodest tibi quia
non dat pater bonus. Quia et filius tuus quando plorat,
ut des illi formosum cultellum manubrio deaurato;
quantum vult ploret, non illi das unde laedatur. <hi>Domine, libera me de manu filiorum alienorum, quorum
os locutum est vanitatem, et dextera eorum dextera
iniquitatis.</hi> 
 Et exponit quam dicat vanitatem et quam
dexteram. Dexteram enim iniquitatis dicit felicitatem
hujus saeculi: non quia non invenitur apud bonos,
sed boni quando illam habent, in sinistra illam
habent, non in dextera. Felicitatem perpetuam habent
in dextera: felicitatem temporalem habent in
sinistra. Cupiditas autem rerum aeternarum et felicitatis
aeternae, non debet misceri cupiditati rerum temporalium,
id est, felicitatis praesentis et temporalis.
Et hoc est, <hi>Nesciat sinistra tua quid faciat dextera
tua <note>(Matth. VI, 5)</note>
          </hi>. Ergo, <hi>Dextera eorum dextera iniquitatis.</hi> 
</p>
        </div3>
      </div2>

<div2>
        <head>CAPUT XXIII.</head>
<div3>
          <head>23.</head>
          <p>
 <hi>Verbi Dei fructus a non audiente
etiam exigendus.</hi> Audite jam quomodo locuti
sunt vanitatem, et quomodo dexteram habeant iniquitatis.
Audiamus omnes, prodest vobis. Audiatis,
ne dicatis non vos audisse: quia dictum est servo, <hi>Tu dares, et ego exigerem.</hi> 
 Et diximus hesterno die,
quia nos servi sumus dantes; alter est qui exigat.
Sorores nostrae, nolentes audire, quasi nolunt pati
exactorem. Sine causa, fratres mei, nemo sibi hinc
blandiatur. Aliud est non accepisse, aliud accipere
noluisse, Qui recusat donum Dei, ipsius recusationis
reus tenetur. Quomodo enim dictum est servo dispensatori, <hi>Quare non dedisti 
 <note>(Luc. XIX, 23)</note>
          </hi>? sic dicetur
servo, cui ille positus est dispensare, Quare non accepisti?
Si non fuit qui daret, excusabis te: si autem
sonant Lectores, etiam quando tacent tractatores, et
ubique verbum Dei praedicatur, et vere dictum est, <hi>In omnem terram exiit sonus illorum,</hi> 
 et calor verbi
Dei ubique diffunditur, <hi>nec est qui se abscondat a calore
<pb n="0205"/>
ejus <note>(Psal. XVIII, 5, 7)</note>
          </hi>; non erit quid dicere in judicio
Dei.
</p>
        </div3>
      </div2>

<div2>
        <head>CAPUT XXIV.</head>
<p>Fratres, audiamus, et faciamus;
si volumus habere spem, non nos excusemus. Plerumque
mendicus unum nummum petens, ad ostium tibi
praecepta Dei cantat.</p>
<div3>
          <head>24.</head>
          <p>
 <hi>Felicitas mundana; et quae licita videtur, contemnenda.</hi> 
Audiamus ergo: <hi>Quorum os locutum est
vanitatem, et dextera eorum dextera iniquitatis.</hi> Videte
felicitatem mundi, ubi illi spem ponebant qui locuti
sunt vanitatem, et quorum dextera iniquitatis est.
Nam sic incipit dicere: <hi>Quorum filii eorum sicut novellae
constabilitae.</hi> Felicitas licita est. Non hic dixit
fraudes, perjuria, rapinas, scelera: felicitatem dixit
quasi innocentium. Et si ista contemnenda est; quemadmodum
sunt plangendi illi, qui etiam rapinas faciunt,
qui furta, qui scelera, qui homicidia, qui
adulteria et caetera quae etiam ipsa mundana felicitas
damnat?
</p>
        </div3>
      </div2>

<div2>
        <head>CAPUT XXV.</head>
<div3>
          <head>25.</head>
          <p>
 <hi>Felicitatem saeculi quisquis
magni pendit, alienigena est.</hi> Videte qualem velit
esse hominem de vita nova, qualem velit esse hominem
ad vasa pastoralia pertinentem, et ad gratiam
Dei, et ad lac quo nutrimur. Attendite jam: <hi>Quorum
filii eorum sicut novellae constabilitae; filiae eorum ornatae
sicut similitudo templi.</hi> Forte propterea sorores nolebant
audire. Audiant ergo, velint, nolint, et discant
venire ad Dominicum, non in superbia Goliae, sed
in humilitate David. Numquid enim ista exponenda
sunt? numquid obscura sunt? Loquuntur homines
vanitatem, et dicuntur alienigenae: non pertinent
ad haereditatem Christi, ad regnum ejus cui dicimus, <hi>Pater noster:</hi> 
 alienigenae computantur. Et quam dicunt
felicitatem? <hi>Filii eorum sicut novellae constabilitae:</hi> 
quasi propago propaginis. Habet multos filios,
multos nepotes; securus est adversus casus mortis.
Quasi non millia hominum plerumque unus casus
absumat. <hi>Filii eorum sicut novellae constabilitae.</hi> Ecce
puta sint filii sicut novellae constabilitae: nonne aliquando
etiam novellas silvis vicinas silvarum ignis
absumit? <hi>Filiae eorum ornatae sicut similitudo templi.</hi> 
Cito hinc transeamus: consulendum est pudori feminarum.
Ipsae potius habendo cognoscant quid habeant,
quod nos commemorando erubescimus. <hi>Filiae
eorum ornatae sunt sicut similitudo templi. Cellaria
eorum plena, eructantia ex hoc in hoc.</hi> Quomodo dicimus
de abundantibus: Non habet ubi ponat, nescit
quid habeat. Impletur unum cellarium, et redundant
<pb n="0206"/>
fructus: redundant possessiones, eructant cellaria
ex hoc in hoc.
</p>
        </div3>
      </div2>

<div2>
        <head>CAPUT XXVI.</head>
<div3>
          <head>26.</head>
          <p>
 <hi>Goliae superbia ex terrena felicitate.--Oves
eorum fecundae, multiplicantes in exitibus
suis.</hi> Intrant paucae; pariunt, et exeunt multae: <hi>multiplicantes in exitibus suis.</hi> 
 Anno priore tot erant,
hoc anno tot sunt. Gaudetur et exsultatur; tumescit
Golias, et ad certamen provocat superbus in ista felicitate:
Quis mihi potest? quis mihi audet? Si non illud
dicunt homines quibus haec abundant, si non quotidie
unusquisque sentit in se. Habet aliquid amplius quam
vicinus; nonne dicit, Quis mihi potest? aut vicinus
iste si mihi fecerit injuriam non illi ostendo? Vide si
non Golias est provocans ad certamen. Sed procedit
David, nudus armis bellicis, armatus lapidibus paucis,
prosternet omnem superbiam, id est, justus homo:
sicut martyres fecerunt, prostraverunt injustos.
Et eo tempore quo videbantur victores, ipsi vincebantur,
quando in his dux ipsorum diabolus superabatur.
</p>
        </div3>
      </div2>

<div2>
        <head>CAPUT XXVII.</head>
<div3>
          <head>27.</head>
          <p>
 <hi>In eos qui de felicitate terrena
gaudent.</hi> Verum felicitatem illam attendite: <hi>Oves
eorum multiplicantes in exitibus: boves eorum crassi.
Non est ruina sepis.</hi> Sepis enim plerumque maceria
esse solet. <hi>Non est ruina sepis, neque exitus:</hi> omnia integra,
omnia perfecta, omnia plena. <hi>Neque clamor in
plateis eorum:</hi> non lites, non tumultus. Videte qualem
felicitatem quasi innocentium describat: ne dicat sibi
quisque, Sed hoc dixit de illis qui rapiunt res alienas.
Non est hinc dictum aliquid: alibi fit talium mentio.
Nam manifestum est sceleratos esse puniendos. Et
hinc debent intelligere quae poena eos exspectet,
quando innocens quisque cum his superbe utitur et
immoderate, reprobatur a Deo, et inter filios alienigenarum
computatur. Non enim et dives ille alienos
fructus quaerebat, cui successit regio in fructibus, et
cum aestuaret, non habens quo congregaret fructus
mundanos, et non videret pauperes in quibus sibi thesaurizaret
in coelo: <hi>Destruam,</hi> inquit, <hi>apothecas meas
et faciam novas ampliores, et replebo eas.</hi> Unde, nisi de
fructibus suis? <hi>Et dicam animae meae: Habes multa
bona, satiare. Dixit autem illi Deus: Stulte, hac nocte
auferetur a te anima tua; quae praeparasti, cujus erunt <note>(Luc. XII, 16-20)</note>
          </hi>?
Sicut ergo in Evangelio, fratres,
insultatum est homini gaudenti de temporali felicitate,
quamvis illi felicitas de agro proprio esset, non de
rapinis alienis: sic et in isto psalmo temporali felicitati
insultatur, ut discat anima innovata et regenerata
per gratiam lactis, illam desiderare perpetuam et sempiternam
beatitatem. Ideo vide quomodo connectat: <hi>Quorum filii eorum sicut novellae constabilitae; filiae
eorum ornatae ut similitudo templi. Cellaria eorum plena,
eructantia ex hoc in hoc. Oves eorum fecundae, multiplicantes
in exitibus suis: boves eorum crassi. Non est
ruina sepis, neque exitus, neque clamor in plateis eorum.
Beatum dixerunt populum cui haec sunt.</hi> 
 Sed qui dixerunt? <hi>Quorum os locutum est vanitatem.</hi> 
 Superius enim
descripti sunt.
</p>
        </div3>
      </div2>

<div2>
        <head>CAPUT XXVIII.</head>
<div3>
          <head>28.</head>
          <p>
 <hi>Beatus populus quis.</hi> Tu
autem quid dicis? Nam illi <hi>beatum dixerunt populum
cui haec sunt.</hi> Ego quid dico? <hi>Beatus populus cujus est
<pb n="0207"/>
Dominus Deus ipsius.</hi> Ergo ille est beatus populus,
qui pro filiis suis et pro filiabus ornatis, pro crassitudine
boum, pro fecunditate ovium, pro plenitudine
cellariorum, pro integritate aedificiorum, pro pace ac
litibus et jurgiis civilibus, pro ista omni felicitate,
Deum suum vult possidere, ut ipsum habeat pro omnibus,
qui condidit omnia, et dicat, <hi>Mihi autem adhaerere
Deo, bonum est <note>(Psal. LXXII, 28)</note>
          </hi>: colat eum
gratis; colat quando ista dat, et quando aufert, et
quando non dat: et nihil sic timeat, quam ne ipse
se auferat. Itaque christianus populus, fratres, qui
dicit in corde suo, Quidquid vult auferat, se ipsum
mihi non auferat, <hi>Beatus</hi> est <hi>populus, cujus est Dominus
Deus ipsius.</hi> 
</p>
        </div3>
      </div2>

<div1>
        <head>SERMO XXXIII . <hi>De versu 9 ejusdem Psalmi</hi> CXLIII, Deus, canticum novum cantabo tibi; in psalterio decem chordarum psallam tibi.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Charitate cantatur canticum
novum.</hi> Quoniam scriptum est, <hi>Deus, canticum novum
cantabo tibi; in psalterio decem chordarum psallam
tibi;</hi> decem chordarum psalterium, decem praecepta
Legis intelliguntur. Cantare autem et psallere, negotium
esse solet amantium. Vetus enim homo in timore
est, novus in amore. Ita etiam duo Testamenta discernimus,
vetus et novum, quae in allegoria dicit Apostolus
etiam in Abrahae filiis figurari, uno de ancilla,
altero de libera: <hi>Quae sunt,</hi> inquit, <hi>duo Testamenta <note>(Galat. IV, 22, 24)</note>
            </hi>.
Servitus enim pertinet ad timorem,
libertas ad amorem. Dicit enim Apostolus: <hi>Non
enim accepistis spiritum servitutis iterum in timore; sed
accepistis spiritum adoptionis filiorum, in quo clamamus,
Abba, Pater <note>(Rom. VIII, 15)</note>
            </hi>. Dicit et Joannes: <hi>Timor non est in charitate; sed perfecta charitas foras
mittit timorem 
 <note>(I Joan. IV, 18)</note>
            </hi>. Charitas ergo cantat
canticum novum. Nam timor ille servilis in veteri homine
constitutus, potest quidem habere psalterium
decem chordarum, quia et Judaeis carnalibus data est
ipsa Lex decem praeceptorum: sed cantare in illa non
potest canticum novum; sub Lege est enim, et implere
non potest Legem. Organum ipsum portat, non
tractat; et oneratur psalterio, non ornatur. Qui autem
sub gratia est, non sub Lege, ipse implet Legem:
quia non est ei pondus, sed decus; nec timenti tormentum
est, sed amanti ornamentum. Spiritu enim
dilectionis accensus, jam in psalterio decem chordarum
cantat canticum novum.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Lex impletur charitate.</hi> Nam sic
dicit Apostolus: <hi>Qui enim diligit alterum, Legem implevit.
Nam, Non adulterabis, Non homicidium facies,
Non furaberis, Non concupisces; et si quod est aliud
mandatum, in hoc sermone recapitulatur, Diliges proximum
tuum tanquam te ipsum. Dilectio proximi, malum
non operatur. Plenitudo autem Legis, charitas <note>(Rom.
VIII, 8-10)</note>
            </hi>. Dominus etiam quia dixerat, <hi>Non veni solvere
<pb n="0208"/>
Legem, sed adimplere <note>(Matth. V, 17)</note>
            </hi>; propterea
tale mandatum discipulis dedit, unde Lex ab eis posset
impleri: <hi>Mandatum,</hi> inquit, <hi>novum do vobis, ut vos
invicem diligatis <note>(Joan. XIII, 34)</note>
            </hi>. Non ergo mirum, si
mandatum novum cantat canticum novum: quia, sicut
dictum est, psalterium decem chordarum decem
praecepta sunt Legis, et plenitudo Legis dilectio est.
Paucas autem inde chordas commemorare Apostolus
voluit, ut ex eis caetera intelligantur, ubi ait, <hi>Nam,
Non adulterabis, Non homicidium facies,</hi> etc. Nam
sicut duo sunt praecepta dilectionis, ex quibus Dominus
dicit totam Legem Prophetasque pendere <note>(Matth.
XXII, 37-40)</note>, satis ostendens dilectionem esse plenitudinem
Legis: ita ipsa decem praecepta in duabus
tabulis data sunt. Tria quippe dicuntur in una tabula
esse conscripta, et septem in altera. Sicut autem illa
tria pertinent ad dilectionem Dei, ita septem caetera
dilectioni proximi deputantur.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Praecepta tria ad Deum pertinentia.
Sabbatum spirituale. Sabbatum sabbatorum.</hi> Primum
est illorum trium: <hi>Audi, Israel; Dominus Deus
tuus, Dominus unus est <note>(Deut. VI, 4)</note>
            </hi>. <hi>Non facies tibi
idolum aut cujusquam similitudinem, neque quae in coelo
sursum, neque quae in terra deorsum;</hi> et caetera quibus
ad unius Dei cultum relicta idolorum fornicatione
constringit. Secundum autem praeceptum est: <hi>Non
accipies nomen Domini Dei tui in vanum.</hi> Tertium, de
observatione sabbati <note>(Exod. XX, 2-11)</note>. Credo propter
Trinitatem tria praecepta pertinent ad dilectionem Dei.
Unitas enim divinitatis a Patre habet exordium: inde
primum praeceptum de uno Deo maxime loquitur. Admonemur
autem secundo praecepto, ne Filium Dei
creaturam putemus, si eum acceperimus inaequalem
Patri. <hi>Omnis enim creatura,</hi> sicut dicit Apostolus, <hi>vanitati
subdita est <note>(Rom. VIII, 20)</note>
            </hi>: ibi autem praecipitur,
ne nomen Domini Dei nostri in vanum accipiamus.
Jam vero donum Dei, quod est Spiritus sanctus, promittit
requiem sempiternam, quae sabbato figuratur:
unde nos sabbatum spiritualiter observamus, si non
faciamus opera servilia. Ab his enim etiam carnali
intellectu Judaei sabbato prohibentur. Quia autem spiritualia
vult intelligere opera servilia, audiat Dominum
dicentem, <hi>Omnis qui facit peccatum, servus est
peccati <note>(Joan. VIII, 34)</note>
            </hi>.
</p>
          </div3>
        </div2>

<div2>
          <head>CAPUT IV.</head>
<p>Peccatum autem non solum illud
est, quod in turpi aut iniquo facto apparet hominibus;
sed etiam si habeat speciem boni operis, et tamen
propter mercedem temporalem fiat, non propter
requiem sempiternam. Quodlibet enim quisque facit,
si hoc animo facit, ut terrenum emolumentum consequatur,
serviliter facit, et ideo sabbatum non observat.
Gratis enim amandus est Deus: nec anima potest
nisi in eo quod diligit, requiescere. Aeterna autem
requies ei non datur, nisi in dilectione Dei, qui solus
aeternus est; et ipsa est perfecta sanctificatio, et spirituale
sabbatum sabbatorum. Quapropter quoniam in
Spiritu sancto sanctificamur, quis est quem non moveat
ad magnum sacramentum intelligendum, quod in
tribus praeceptis ad Deum pertinentibus tertium praeceptum
<pb n="0209"/>
est de sabbato? Et in his omnibus quae Scriptura
in libro Genesis Deum fecisse commemorat,
non ibi dicitur sanctificasse nisi diem septimum, quod
significabat sabbatum <note>(Gen. II, 3)</note>.</p>
<div3>
            <head>4.</head>
            <p>
 <hi>Praecepta septem quae proximum spectant.</hi> Septem
vero praeceptorum quae dilectioni proximis tribuuntur,
primum est: <hi>Honora patrem tuum et matrem
tuam.</hi> Secundum: <hi>Non occides.</hi> Tertium: <hi>Non moechaberis.</hi> 
Quartum: <hi>Non furaberis.</hi> Quintum: <hi>Non
falsum testimonium dices.</hi> Sextum: <hi>Non concupisces
uxorem proximi tui.</hi> Septimum: <hi>Non concupisces rem
proximi tui <note>(Exod. XX, 12-17)</note>
            </hi>. Huic distributioni
manifeste attestatur Apostolus, ubi dicit, <hi>Honora patrem
tuum et matrem tuam; quod est mandatum primum <note>(Ephes. VI, 2)</note>
            </hi>.
</p>
          </div3>
        </div2>

<div2>
          <head>CAPUT V.</head>
<p>Quaeritur enim, et non in toto Decalogo
invenitur primum: quia decem mandatorum
illud est primum ubi de uno Deo colendo praecipitur.
Et ideo de honorandis parentibus scriptum in alia tabula,
primumque est, quia inde incipiunt praecepta
quae ad dilectionem proximi referuntur.</p>
<div3>
            <head>5.</head>
            <p>
 <hi>Canticum novum cantare cujusnam sit. Donatistae
illud non cantant.</hi> Cantemus ergo canticum novum,
psallentes psalterio decem chordarum. Hoc est canticum
novum, gratia novi Testamenti, quod nos a vetere
homine discernit, qui primus factus est de terra
terrenus. De limo enim factus est, et amissa beatitudine
in miseriam jure projectus est, quoniam praecepti
praevaricator exstiterat. Sed quid dicit apud prophetam,
qui gratias agit gratiae Dei per remissionem
peccatorum reconcilianti nos Deo, et renovanti praeteritam
vetustatem? <hi>Eduxit me,</hi> inquit, <hi>de lacu miseriae,
et de luto limi: et posuit super petram pedes meos,
et direxit gressus meos: et immisit in os meum canticum
novum, hymnum Deo nostro <note>(Psal. XXXIX, 3, 4)</note>
            </hi>.
Hoc est canticum novum, quod psallit in psalterio decem
chordarum. Nemo enim laudat Deum, id est,
dicit hymnum, nisi ori suo factis consentiat, Deum et
proximum diligendo. Nec se arbitrentur rebaptizatores
Donatistae ad novum canticum pertinere: non
enim cantant canticum novum, qui ab Ecclesia, quam
Deus in omni terra esse voluit, superba impietate praecisi
sunt. Etenim alio loco idem propheta dicit: <hi>Cantate
Domino canticum novum; cantate Domino, omnis
terra.</hi> Qui ergo cantare cum omni terra non vult, a
vetere homine non recedens, non cantat canticum
novum, nec psallit in psalterio decem chordarum:
quia hostis est charitatis, quae sola Legis est plenitudo,
quam decem praeceptis ad charitatem Dei et proximi
pertinentibus dicimus contineri.
</p>
          </div3>
        </div2>
      </div1>

<div1>
        <head>SERMO XXXIV . <hi>In haec verba Psalmi</hi> CXLIX, 1, 2, Cantate Domino canticum novum, laus ejus in Ecclesia sanctorum, <hi>etc. De cantico novo et vita nova.</hi> Habitus Cartagine ad Majores.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Canticum novum cantare,
<pb n="0210"/>
cujus sit.</hi> Admoniti sumus cantare Domino
canticum novum. Homo novus novit canticum novum.
Canticum, res est hilaritatis; et si diligentius
consideremus, res est amoris. Qui ergo novit novam
vitam amare, novit canticum novum cantare. Quae sit
ergo vita nova, commonendi sumus propter canticum
novum. Ad unum enim regnum pertinent omnia,
homo novus, canticum novum, Testamentum novum.
Ergo homo novus, et cantabit canticum novum, et
pertinebit ad Testamentum novum.</p>
          </div3>
<div3>
            <head>2.</head>
            <p>
 <hi>Charitas ex Deo.</hi> Nemo est qui non amet: sed
quaeritur quid amet. Non ergo admonemur, ut non
amemus: sed ut eligamus quid amemus. Sed quid eligimus,
nisi prius eligamur? Quia nec diligimus, nisi
prius diligamur. Joannem apostolum audite. Ille est
apostolus, qui super pectus Domini discumbebat, et in
eo convivio coelestia secreta bibebat <note>(Joan. XIII, 23)</note>.
Ex illo potu, et ex illa felici ebrietate ructavit, <hi>In
principio erat Verbum <note>(Id. I, 1)</note>
            </hi>. Humilitas excelsa, et
ebrietas sobria! Ille ergo magnus ructator, hoc est
praedicator, inter caetera quae bibit de Dominico pecctore,
etiam hoc dixit: <hi>Nos diligimus, quia ipse prior dilexit
nos <note>(I Joan. IV, 10)</note>
            </hi>. Multum enim dederat homini,
quandoquidem de Deo loquebatur, dicendo, <hi>Nos diligimus.</hi> 
 Qui? quem? Homines Deum, mortales
immortalem, peccatores justum, fragiles immobilem,
factura fabrum. Nos dileximus: et hoc unde
nobis? <hi>Quia ipse prior dilexit nos.</hi> Quaere unde homini
diligere Deum: nec invenies omnino, nisi quia
prior illum dilexit Deus. Dedit se ipsum quem dileximus:
dedit unde diligeremus. Quid enim dedit, unde
diligeremus, apertius audite per apostolum Paulum: <hi>Charitas,</hi> 
 inquit, <hi>Dei diffusa est in cordibus nostris.</hi> 
Unde? num forte a nobis? Non. Ergo unde? <hi>Per Spiritum
sanctum qui datus est nobis <note>(Rom. V, 5)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Amamus Deum de Deo. Idola cordis.</hi> 
Habentes ergo tantam fiduciam, amemus Deum
de Deo: imo quia Spiritus sanctus Deus est, amemus
Deum de Deo. Quid enim plus dicam; amemus Deum
de Deo? Certe quia dixi, <hi>Charitas Dei diffusa est in
cordibus nostris per Spiritum sanctum qui datus est nobis;</hi> 
ideo est consequens ut quia Spiritus sanctus
Deus est, nec diligere possumus Deum, nisi per Spiritum
sanctum, amemus Deum de Deo. Hinc est ergo
consequens. Audite apertius ipsum Joannem: <hi>Deus
charitas est; et qui manet in charitate, in Deo manet, et
Deus in illo manet <note>(I Joan. IV, 8, 16)</note>
            </hi>. Parum est dicere,
Charitas ex Deo est. Quis nostrum auderet dicere
quod dictum est, <hi>Deus charitas est?</hi> Dixit qui noverat
quod habebat. Quid ergo humana imaginatio et
volatica cogitatio fingit sibi Deum, et in corde suo
fabricat idolum, componens qualem potest cogitare,
non qualem meruit invenire? Talis est Deus? Non,
sed talis est. Quid lineamenta disponis? quid membra
componis? quid staturam placitam formas? quid
pulchritudinem corporis imaginaris? <hi>Deus charitas est.</hi> 
Quis color est in charitate? quae lineamenta? quae forma?
Nihil horum videmus; et tamen amamus.
<pb n="0211"/>
</p>
          </div3>
<div3>
            <head>4. </head>
            <p>
<hi>Amor infimus.</hi> Audeo dicere Charitati vestrae:
in inferioribus attendamus, quod in superioribus inveniamus.
Ipse amor infimus atque terrenus, ipse
amor sordidus et flagitiosus, qui corporis pulchritudines
consectatur, aliquid nos admonet unde ad superiora
et mundiora surgamus. Amat aliquis lascivus et
impudicus pulcherrimam feminam: movet quidem
corporis pulchritudo, sed intus quaeritur amoris vicissitudo.
Si enim audiat quod illa oderit eum, nonne
omnis ille aestus et impetus circa membra pulchra
frigescit, et ab eo quod intenderat quodam modo resilit,
avertitur, offenditur, odisse etiam ipse incipit
quod amabat? Numquid forma mutata est? Nonne ibi
sunt omnia quae illexerant? Ibi sunt: et tamen ardebat
in eo quod videbat, et de corde exigebat quod
non videbat. Si vero cognoscat quia vicissim amatur,
quomodo vehementius inardescit? Videt illa illum,
videt ille illam, amorem nemo videt: et tamen ipse
amatur qui non videtur.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Deus continuo, cum amatur, habetur.</hi> 
Erigite vos ab ista lutulenta cupiditate, ut
maneatis in illuminatissima charitate. Deum non vides;
ama, et habes. Quam multa in damnabilibus cupiditatibus
amantur, et non habentur; sordide quaeruntur,
nec tamen continuo possidentur? Numquid
hoc est aurum amare, quod aurum habere? Multi
amant, et non habent. Numquid hoc est habere latissima
et lautissima praedia, quod multi amant, et
non habent? Numquid hoc est amare honorem, quod
habere honorem? Multi sine honore inardescunt habere:
quaerunt habere, et plerumque ante moriuntur,
quam inveniant quod quaerebant. Deus nobis de compendio
se offert: clamat nobis, Amate me, et habebitis
me; quia nec potestis amare me, nisi habueritis me.</p>
          </div3>
<div3>
            <head>6.</head>
            <p>
 <hi>Cantandum Domino, et oribus et moribus.</hi> O
fratres, o filii, o catholica germina, o sancta et
superna semina, o in Christo regenerati et desuper
nati! audite me; imo per me <hi>cantate Domino canticum
novum.</hi> Ecce, inquis, canto. Cantas, plane cantas.
Audio: sed contra linguam testimonium non
dicat vita. Cantate vocibus, cantate cordibus, cantate
oribus, cantate moribus: <hi>Cantate Domino canticum
novum.</hi> Quaeritis quid decantetis de illo quem
amatis? Sine dubio de illo quem amas, cantare vis:
laudes ejus quaeris, quas cantes. Audistis, <hi>Cantate
Domino canticum novum.</hi> Laudes quaeritis? <hi>Laus ejus
in Ecclesia sanctorum.</hi> Laus cantandi, est ipse cantator.
Laudes vultis dicere Deo? Vos estote quod
dicatis. Laus ipsius estis, si bene vivatis. Laus enim
ejus non est in synagogis Judaeorum, non est in insania
Paganorum, non est in erroribus haereticorum, non
est in plausibus theatrorum. Quaeritis ubi sit? Vos
attendite, vos estote. <hi>Laus ejus in Ecclesia sanctorum.</hi> 
Quaeris unde gaudeas quando cantas? <hi>Laetetur Israel in
eo qui fecit eum:</hi> et unde laetetur non invenit nisi Deum.
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 <hi>Pretium quo charitas comparanda.</hi> 
Bene, fratres mei, interrogate vos ipsos, cellas interiores
<pb n="0212"/>
discutite: videte, et attendite quid habeatis de charitate,
et hoc quod inveneritis augete. Attendite ad
talem thesaurum, ut intus divites sitis. Caetera certe
quae magnum habent pretium, cara dicuntur; nec
frustra. Aspicite consuetudinem sermonis vestri: carius
est illud, quam illud. Quid est, Carius est, nisi,
pretiosius est? Si carius dicitur, quidquid pretiosius
est; quid carius ipsa charitate, fratres mei? Quod
est, putamus, pretium ejus? unde invenitur pretium
ejus? Pretium tritici, nummus tuus; pretium fundi,
argentum tuum; pretium margaritae, aurum tuum:
pretium charitatis, tu. Quaeris ergo unde possideas
fundum, gemmam, jumentum: fundum quaeris unde
emas, et quaeris apud te. Si vis autem habere charitatem,
quaere te, et inveni te. Quid enim times dare
te, ne consumas te? Imo si te non dederis, perdis
te. Ipsa charitas per Sapientiam loquitur, et dicit
tibi aliquid, unde non expavescas quod dictum est:
Da te ipsum. Si quis enim vellet tibi fundum vendere,
diceret tibi, Da mihi aurum tuum: et si quis aliud
aliquid, Da mihi nummum tuum, da mihi argentum
tuum. Audi quid tibi dicat ex ore Sapientiae charitas: <hi>Da mihi, fili, cor tuum 
 <note>(Prov. XXIII, 26)</note>
            </hi>. <hi>Da mihi,</hi> 
inquit: quid? <hi>Fili, cor tuum.</hi> Male erat, quando a
te erat, quando tibi erat: per nugas enim et amores
lascivos perniciososque trahebaris. Tolle inde. Ubi
trahis? ubi ponis? <hi>Da mihi,</hi> inquit, <hi>cor tuum.</hi> Sit
mihi, et non perit tibi. Vide enim, si aliquid voluit
dimittere in te, unde ames vel te, qui tibi dicit: <hi>Diliges Dominum Deum tuum ex toto corde tuo, et ex
tota anima tua, et ex tota mente tua.</hi> 
 Quid remanet
de corde tuo, unde diligas te ipsum? quid de anima
tua? quid de mente tua? <hi>Ex toto,</hi> inquit. Totum
exigit te, qui fecit te.
</p>
          </div3>
        </div2>

<div2>
          <head>CAPUT V.</head>
<p>Sed noli tristis esse, quasi nihil unde
gaudeas remaneat in te. <hi>Laetetur Israel,</hi> non in se,
sed <hi>in eo qui fecit eum.</hi> </p>
<div3>
            <head>8.</head>
            <p>
 <hi>Proximus quantum diligendus.</hi> Respondebis,
et dices: Si nihil mihi remansit, unde diligam me;
quia ex toto eorde, et ex tota anima, et ex tota
mente jubeor diligere eum qui fecit me; quomodo
secundo praecepto jubeor diligere proximum tanquam
me? Hoc est magis unde debes ex toto corde, et ex
tota anima, et ex tota mente proximo. Quomodo? <hi>Diliges proximum tuum tanquam te ipsum 
 <note>(Matth. XXII,
37, 39)</note>
            </hi>. Deum ex toto me: proximum sicut me.
Unde me, unde te? Vis audire unde diligas te? Ex
hoc diligis te, quia Deum diligis ex toto te. Putas
enim Deo proficere, quod diligis Deum? et quia diligis
Deum, Deo aliquid accedit? et si tu non diligas,
minus habebit? Cum diligis, tu proficis: tu ibi eris,
ubi non peris. Sed respondebis, et dices, Quando
enim non dilexi me? Prorsus non diligebas te
quando Deum non diligebas, qui fecit te. Sed cum
odisses te, putabas quod amares te. <hi>Qui</hi> enim <hi>diligit
iniquitatem, odit animam suam <note>(Psal. X, 6)</note>
            </hi>.
<pb n="0213"/>
</p>
          </div3>
<div3>
            <head>9. </head>
            <p>
<hi>Precatio post sermonem.</hi> Conversi ad Dominum
Deum Patrem omnipotentem puro corde, ei,
quantum potest parvitas nostra, maximas atque uberes
gratias agamus: precantes toto animo singularem
mansuetudinem ejus, ut preces nostras in beneplacito
suo exaudire dignetur; inimicum quoque a nostris
actibus et cogitationibus sua virtute expellat,
nobis multiplicet fidem, mentem gubernet, spirituales
cogitationes concedat, et ad beatitudinem suam
perducat: per Jesum Christum Filium suum, Dominum
nostrum, qui cum eo vivit et regnat in unitate
Spiritus sancti Deus, per omnia saecula saeculorum.
Amen.
</p>
          </div3>
        </div2>
      </div1>

<div1>
        <head>SERMO XXXV . <hi>De eo quod scriptum est in Proverbiis Salomonis,</hi> Si sapiens fueris, tibi et proximis tuis eris; si autem malus evaseris, solus hauries mala. <hi>Cap.</hi> IX, V\ 12, <hi>sec.</hi> LXX.</head>
<div3>
          <head>1.</head>
          <p>
Divina eloquia si non negligenter audiantur,
non immerito forsitan moveat illud quod scriptum
est, <hi>Fili, si sapiens fueris, tibi sapiens eris, et proximis
tuis; si autem malus evaseris, solus hauries mala.</hi> 
Quomodo hoc enim recte possit intelligi? Quandoquidem
sicut nos bona proximi laetificat vita, ita
etiam perversa contristat. Aut si hoc propter suasionem
dictum putatur, quia sapiens et sibi est, et
eis quibus persuadet sapientiam; quo pacto si malus
evaserit, solus hauriet mala, cum de talium persuasionibus
dictum sit, <hi>Corrumpunt mores bonos colloquia
mala <note>(I Cor. XV, 33)</note>
          </hi>? Quid enim aliud clamat vox illa
charitatis: <hi>Si glorificatur unum membrum, congaudent
omnia membra; et si patitur unum membrum,
compatiuntur omnia membra <note>(Id. XII, 26)</note>
          </hi>? Quomodo
ergo verum est, <hi>Fili, si sapiens fueris, tibi sapiens
eris, et proximis tuis; si autem malus evaseris, solus
hauries mala?</hi> Quomodo ejus bono gaudebo, cujus
malo in me malus non ero? Quomodo me delectat
inventus, qui me securo poterit esse perditus?
Nonne si sapiens fuerit, sanum membrum erit, cui
caetera membra congaudent? Quomodo igitur malus
solus hauriet mala, cum similiter aegro membro compatiantur
et caetera?</p>
        </div3>
<div3>
          <head>2.</head>
          <p>
Haec proinde quaestio nisi fuerit soluta, turbabit.
Domino autem adjuvante solvetur, si primitus illud
veritate certissima definitum, fixum atque immobile
teneamus, nec bonum quemquam bono alterius, nec
malum malo alterius esse posse. Hinc enim ait Apostolus, <hi>Unusquisque nostrum proprium onus portabit <note>(Galat. VI, 5)</note>
          </hi>:
et alibi, <hi>Igitur unusquisque nostrum
<pb n="0214"/>
pro se rationem reddet <note>(Rom. XIV, 12)</note>
          </hi>: et iterum <hi>Opus autem suum probet unusquisque; et tunc in semetipso
tantum gloriam habebit, et non in altero 
 <note>(Galat.
VI, 4)</note>
          </hi>. Hoc etiam per prophetam Ezechielem dicitur: <hi>Anima patris mea est, anima filii mea est;
anima quae peccaverit, ipsa morietur 
 <note>(Ezech. XVIII, 4)</note>
          </hi>.
Totum illum locum sic explicat, ut ostendat nec
bonis parentum sublevari filios malos, nec malis opprimi
bonos. Qua veracissima sententia propter nosmetipsos
primitus ac firmissime constituta, restat
inspicere quid aliis impertiamur officii; diligentissime
distinguentes quem nostrae salutis appetamus effectum,
quem proximis reddamus affectum. Si bonus
es, non quidem alterius bono, sed tuo bonus es:
verumtamen eo ipso tuo bono quo bonus es, etiam
bono alterius, non mutuata bonitate, sed mutua dilectione
congaudes. Item si malus es, non malus es
malo alieno, sed tuo: eodem quoque tuo malo non
diligis proximum tanquam te ipsum; neque enim diligis
vel te ipsum. Diligis quippe iniquitatem acerrimam
inimicam, non tibi extrinsecus admotam, sed
abs te tibi intrinsecus factam: quae ut facilius vincat
te, faves ei contra te. Ita quod te oderis aperte convinceris,
cum eam diligis, a qua turpiter vinceris.
Neque enim divinum eloquium falsetur, quo dictum
est, <hi>Qui autem diligit iniquitatem, odit animam suam <note>(Psal. X, 6)</note>
          </hi>.</p>
        </div3>
<div3>
          <head>3.</head>
          <p>
Hinc est ergo, quod bonus eo bono quo bonus
est, et bono alterius gratulatur, et malo alterius contristatur.
Ac per hoc tali proximo; quoniam ipse
verius dicitur proximus, qui te de proximo attendit,
hoc est misericorditer respicit; tali ergo proximo utique, <hi>si sapiens fueris,</hi> 
 et tibi et illi eris: non quia
bono tuo bonus erit, sed quia bono suo boni tui dilector
erit. <hi>Si</hi> autem <hi>malus evaseris,</hi> non cum illo,
sed <hi>solus hauries mala.</hi> Neque enim malo tuo malus
erit, sed in tuo misericors erit. Moestificat eum malitia,
sed non sequitur poena sua: irrogat illi tristitiam,
non cum illo communicat injustitiam. Malus itaque
non cum proximo bona, sed <hi>solus hauries mala;</hi> 
quia tristitiam illam, quam de te habet bonus, suo
bono habet, et tuo malo. Illa tristitia illius indicat dilectionem,
tuam perditionem: te damnat, illum coronat;
te deprimit, illum erigit. Ideo etiam scriptum
est, <hi>Obedientes estote praepositis vestris: ipsi enim vigilant
pro animabus vestris tanquam rationem reddituri:
ut cum gaudio hoc faciant, et non cum tristitia; neque
enim expedit vobis <note>(Hebr. XIII, 17)</note>
          </hi>. Vobis ergo non
expedit illorum tristitia praegravari. Nam illis expedit
de nostra malitia contristari. Bonos ergo proximos
deputa; et esto bonus, tuo quidem bono, non illorum;
et ipso non abs te tibi dato, sed divinitus impertito.
Quid enim habes quod non accepisti <note>(I Cor.
IV, 7)</note>? Atque ita, <hi>Si sapiens fueris, tibi sapiens eris,
et proximis tuis,</hi> quibus bonum est de tua bonitate
laetari. <hi>Si autem malus evaseris, solus hauries mala;</hi> 
non etiam illi, quibus et hoc bonum est de tua malitia
constristari.
</p>
        </div3>
      </div1>

<div1>
        <head>SERMO XXXVI . <hi>De eo quod scriptum est in Proverbiis Salomonis,</hi> Sunt qui se divites affectant, nihil habentes; et sunt qui se humiliant, cum sint divites. Redemptio animae viri divitiae ejus: pauper autem non suffert minas. <hi>Cap.</hi> XIII, V\ V\. 7, 8.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0215"/> <hi>Expositio verborum Scripturae.</hi> 
Sancta Scriptura, quae modo in auribus vestris
lecta est, admonuit nos, imo per illam Deus
qui jubet nobis loqui ad vos, quaerere vobiscum et
pertractare quid sit, et quid sibi velit quod lectum
est: <hi>Sunt qui se divites affectant, nihil habentes; et
sunt qui se humiliant, cum sint divites.</hi> Non enim arbitrandum
est, neque omnino credendum, quod de istis
divitiis, quibus inflantur superbi, de visibilibus istis
dico atque terrenis, curaverit Scriptura sancta nos
admonere, ut vel eas pro magno habeamus, vel non
habere timeamus. Quid enim prodest homini, ait aliquis,
qui se divitem videri affectat, cum nihil habeat?
Istum notavit Scriptura atque reprehendit. Sed nec
ille valde admirandus aut imitandus est et pro magno
habendus, quem videtur in laude posuisse, si temporales
atque terrenas divitias intellexeris. <hi>Et sunt,</hi> inquit, <hi>qui se humiliant, cum sint divites.</hi> 
 Ille recte displicet
nobis, qui cum nihil habeat, se divitem affectat.
Quid? iste placet nobis, qui cum sit dives,
humiliat se? Forte placet quia humiliat se: non tamen
placet quia dives est.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Divitiarum morbus, superbia.</hi> Accipiamus
ergo et hoc: non indecorum est, nec inhonestum,
nec inutile, quod Scripturae sanctae nobis
commendare voluerint humiles divites. Nihil enim in
divitiis tam timendum est, quam superbia. Denique
apostolus Paulus hoc admonet Timotheum: <hi>Praecipe,</hi> 
inquit, <hi>divitibus hujus mundi, non superbe sapere <note>(I Tim.
VI, 17)</note>
            </hi>. Non enim divitias expavit, sed morbum divitiarum.
Morbus autem divitiarum est superbia magna.
Nam grandis animus est, qui inter divitias isto morbo
non tentatur: major animus divitiis suis, qui eas
vincit, non concupiscendo, sed contemnendo. Magnus
est ergo dives, qui non se ideo magnum putat quia
dives est: qui autem ideo se magnum putat, superbus
et egenus est; in carne crepat, in corde mendicat;
inflatus est, non plenus. Utres autem duos si videas,
unum plenum, alterum inflatum; in utroque eadem
est magnitudo, sed non in utroque eadem plenitudo.
Si attendis, falleris; si appendis, invenies: qui plenus
est, difficile movetur; qui inflatus est, cito aufertur.</p>
          </div3>
<div3>
            <head>3.</head>
            <p>
 <hi>Divites non hujus mundi. Paupertas et divitiae
Christi.--Praecipe,</hi> ergo, inquit, <hi>divitibus hujus mundi.</hi> 
Non adderet, <hi>hujus mundi,</hi> nisi quia sunt et divites
non hujus mundi. Qui sunt divites non hujus mundi?
Quorum princeps et caput est ille, de quo dictum est,
<pb n="0216"/> <hi>Pauper pro vobis factus est, cum esset dives.</hi> 
 Sed si
ille solus, quid profuit? Vide quid sequitur: <hi>Ut illius
paupertate vos ditaremini <note>(II Cor. VIII, 9)</note>
            </hi>. Puto quia
paupertas Christi non nobis attulit pecuniam, sed
justitiam. Paupertas autem illius unde? Quia mortalis
effectus est. Ergo divitiae verae immortalitas: ibi enim
vera copia, ubi nulla indigentia.
</p>
          </div3>
        </div2>

<div2>
          <head>CAPUT III.</head>
<p>Quia ergo nos immortales fieri
non possemus, nisi pro nobis Christus mortalis esset
effectus; ideo <hi>pauper factus est, cum dives esset.</hi> Et
non ait, Pauper factus est, cum dives fuisset; sed, <hi>Pauper factus est, cum dives esset:</hi> 
 paupertatem assumpsit,
et divitias non amisit. Intus dives, foris pauper.
Latens Deus in divitiis, apparens homo in paupertate.
Vide divitias ejus: <hi>In principio erat Verbum,
et Verbum erat apud Deum, et Deus erat Verbum: hoc
erat in principio apud Deum. Omnia per ipsum facta
sunt.</hi> Quid ditius eo, per quem facta sunt omnia?
Aurum habere dives potest, creare non potest. Cum
itaque istae ejus divitiae commendatae essent, vide
paupertatem ejus: <hi>Et Verbum caro factum est, et habitavit
in nobis <note>(Joan. I, 1, 2, 3, 14)</note>
            </hi>. Hac ejus sumus
paupertate ditati: quia sanguine ejus, qui manavit de
carne ejus, quod Verbum caro factum est, ut habitaret
in nobis, conscissus est saccus peccatorum nostrorum.
Per sanguinem illum abjecimus pannos iniquitatis,
ut indueremur stola immortalitatis.</p>
<div3>
            <head>4.</head>
            <p>
 <hi>Omnes boni fideles divites sunt intus. Hiems et
aestas nostra quae.</hi> Omnes ergo divites boni fideles.
Nemo se contemnat, pauper in cella, dives in conscientia.
Dives quippe in conscientia securior dormit
in terra, quam dives in purpura. Ibi non excitat sollicitudo
maligna, compuncto corde de scelere. Serva
divitias in corde tuo, quas tibi contulit paupertas Domini
Dei tui. Imo ipsum adhibe tibi custodem: ne
pereat de corde quod dedit, servet ipse qui dedit.
</p>
          </div3>
        </div2>

<div2>
          <head>CAPUT IV.</head>
<p>Omnes ergo divites boni fideles,
sed non divites hujus mundi. Denique divitias suas
nec ipsi sentiunt; sentient postea. Vivit radix, sed
hiemis tempore etiam viridis arbor aridae similis est.
Tempore quippe hiemis et arbor quae aret, et arbor
quae viget, utraque nuda est honore foliorum, utraque
vacua honore fructuum: veniet aestas, et discernet
arbores: viva radix folia producit, impletur fructibus;
arida inanis aestate, sicut hieme, remanebit.
Itaque illi horreum praeparatur, huic securis adhibetur,
ut amputata in ignem mittatur. Sic aestas nostra,
Christi est adventus: hiems nostra, Christi occultatio:
aestas nostra, Christi revelatio. Denique arboribus
bonis et fidelibus hanc allocutionem praebet
Apostolus: <hi>Mortui enim estis, et vita vestra abscondita
est cum Christo in Deo.</hi> Certe mortui: sed mortui specie,
vivi in radice. Attende autem venturum tempus
aestatis, quomodo sequatur, et dicat: <hi>Cum autem
Christus apparuerit vita vestra, tunc et vos cum ipso apparebitis
in gloria <note>(Coloss. III, 3, 4)</note>
            </hi>. Hi sunt divites,
sed non hujus mundi.</p>
<div3>
            <head>5.</head>
            <p>
 <hi>Divites hujus mundi non contempti a Christo. Divitiarum
<pb n="0217"/>
inanitas et periculum.</hi> Nec tamen et divites
mundi contempti sunt. Et ipsos lucratus est sua paupertate,
qui cum dives esset, propter nos pauper effectus
est. Nam si eos contempsisset, et in numero
sanctorum habere noluisset, non Timotheo, sicut dicebam,
Apostolus praecepisset, ut et ipse praeciperet: <hi>Praecipe,</hi> 
 inquit, <hi>divitibus hujus mundi non superbe sapere.</hi> 
Inter hos qui fide sunt divites, sunt quidam divites
hujus mundi. Praecipe illis, quia et ipsi membra
illius pauperis facti sunt. Praecipe illis quid in illis timeas
a divitiis. <hi>Non superbe sapere, neque sperare in
incerto divitiarum.</hi> 
</p>
          </div3>
        </div2>

<div2>
          <head>CAPUT V.</head>
<p>Inde enim superbit dives, quia sperat
in incerto divitiarum. Nam si incerta divitiarum
prudenter attenderet, nunquam superbiret, sed semper
timeret: quanto esset ditior, tanto fieret sollicitior,
et secundum hanc vitam, non solum secundum
illam. Multi enim in istis saeculi perturbationibus securiores
pauperes fuerunt. Multi autem propter suas
divitias quaesiti et correpti sunt. Multi se habuisse
planxerunt, quod semper habere minime potuerunt.
Multos poenituit consilium sui Domini non recepisse,
qui dixit: <hi>Nolite vobis thesauros condere in terra, ubi
tinea et comestura exterminat, et ubi fures effodiunt et
furantur: sed thesaurizate vobis thesaurum in coelis.</hi> 
Non dico vobis ut perdatis, sed ut migretis. Multi
enim hoc facere noluerunt, et non se obedisse doluerunt;
quando non solum sua perdiderunt, sed propter
illa et ipsi perierunt. <hi>Praecipe</hi> ergo <hi>divitibus hujus
mundi non superbe sapere:</hi> et fiet in eis quod audivimus
in proverbio Salomonis, <hi>Sunt qui se humiliant,
cum sint divites.</hi> Et secundum istas divitias temporales
fieri potest. Sit humilis: plus gaudeat quia christianus
est, quam quia dives est. Non infletur, non extollatur:
attendat pauperem fratrem, non dedignetur
frater pauperis appellari. Quantumcumque enim dives
sit, ditior est Christus, qui fratres suos esse voluit
pro quibus sanguinem suum fudit.</p>
</div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Divitiae ad quid prodesse possunt.</hi> 
Tamen ne dicerent divites, non se habere quid faciant
de divitiis suis, admonuit Timotheum, ut eos
etiam consilio regeret, non solum praecepto cohiberet:
cum dixisset, <hi>Neque sperare in incerto divitiarum;</hi> 
ne se spem perdidisse arbitrarentur, subjecit, <hi>Sed
in Deo vivo, qui praestat nobis omnia abundanter ad
fruendum:</hi> temporalia ad utendum, aeterna ad fruendum.
Sed de divitiis suis quid faciant? <hi>Divites sint,</hi> 
inquit, <hi>in operibus bonis, facile tribuant.</hi> Hoc prosint
divitiae, ne sit tibi difficultas tribuendi. Vult enim
pauper, et non potest: vult dives, et potest. <hi>Facile
tribuant, communicent, thesaurizent sibi fundamentum
bonum in futurum, ut apprehendant veram vitam <note>(I Tim.
VI, 17-19)</note>
            </hi>. Nam ista vita falsa est. Hujus vitae falsitate
deceptus ille in purpura et bysso, jacentem ulcerosum
pauperem ante suam januam contemnebat. Sed
ille linctus a canibus, thesaurum sibi aeternum in
Abrahae gremio comparabat, et si non abundanti facultate,
pia tamen et opima voluntate. Ille autem dives,
qui sibi magnus videbatur in purpura et bysso,
<pb n="0218"/>
mortuus sepultus est in inferno. Et quid invenit?
Aeternam sitim, indeficientes flammas. Successit ignis
purpurae et bysso: ea tunica ardebat, qua se exspoliare
non poterat. Pro epulis ariditas, et desiderium
guttae de digito pauperis, sicut illi micarum de mensa
divitis. Sed illius egestas praeteriens, hujus poena
permanens <note>(Luc. XVI, 19-26)</note>. Hoc attendant divites
hujus mundi, et non superbe sapiant. <hi>Facile tribuant,
communicent: thesaurizent sibi fundamentum bonum in
futurum;</hi> ubi sunt veri divites, sed non hujus mundi: <hi>ut apprehendant veram vitam.</hi> 
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Divitiis interioribus divites.</hi> Forte
ergo hoc admonuit Scriptura divina, ubi ait, <hi>Sunt
qui se divites affectant, nihil habentes,</hi> propter superbos
pannosos. Si enim vix toleratur dives superbus, pauperem
superbum quis ferat? Meliores sunt ergo illi qui
se humiliant, cum sint divites. Verumtamen de aliis
divitiis se dicere Scriptura testatur: secuta enim
adjunxit, <hi>Redemptio animae viri divitiae ejus; pauper
autem non suffert minas.</hi> Intelligere debemus ex alia
nescio qua paupertate pauperem, et ex aliis nescio
quibus divitiis divitem. Altius enim divites, in corde
divites, pleni fortitudine, opimi pietate, abundantes
charitate, secum sunt divites, interiores sunt divites. <hi>Sunt</hi> 
 autem <hi>qui se divites affectant, cum sint pauperes:</hi> 
justi sibi videntur, cum sint iniqui. Divitias quippe
illas intelligere debemus: quoniam aperuit Scriptura
quid dixerit, <hi>Redemptio animae viri divitiae ipsius,</hi> Intellige,
inquit, quas tibi divitias commendem. Quoniam
dixi, <hi>Sunt qui se divites affectant, nihil habentes;
et sunt qui se humiliant, cum sint divites;</hi> illas temporales
et terrenas et visibiles divitias cogitabas: ego
autem non ipsas dico, sed quas dicam consequenter
admoneo; <hi>Redemptio animae viri, divitiae ipsius sunt.</hi> 
Ergo qui non habent animae redemptionem, quia
iniqui sunt, et justos se videri affectant, quia hypocritae
sunt, ipsi sunt de quibus ait, <hi>Sunt qui se divites
affectant, nihil habentes:</hi> justos se volunt videri, cum
in cella conscientiae non habeant aurum justitiae. Et
sunt pleni, tanto humiliores, quanto ditiores: de
quibus dictum est, <hi>Beati pauperes spiritu, quoniam
ipsorum est regnum coelorum <note>(Matth. V, 3)</note>
            </hi>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Interiores divitiae, fides, auro
praeferenda.</hi> Quid ergo quaeris divitias, quae oculis humanis
et carneis blandiuntur? Lucet aurum: sed plus
lucet fides. Elige quid in corde habere debeas. Intus
plenus esto, ubi divitias tuas Deus videt, homo non
videt. Nec tamen quia homo non videt, ideo debes
contemnere quod intus habes. Vis videre, quia et
oculis iniquorum plus lucet fides, quam aurum? Quomodo
laudat etiam avarus dominus servum fidelem?
Nihil illo dicit esse pretiosius: imo eum omnino pretium
non habere testatur. Habeo servum, inquit, non
<pb n="0219"/>
habet pretium. Exspectas tu unde? Forte bene saltat,
aut optimus coquus est. Non: attende interiorem laudem.
Nihil, inquit, fidelius. Placet tibi, homo, servus
tuus fidelis, et tu non vis esse Deo servus fidelis? Attendis
quia habes servum tuum, attende quia habes
et Dominum. Servum tuum potuisti comparare, non
creare: Dominus tuus et verbo suo creavit te, et sanguine
suo redemit te. Si viluisti tibi, recole pretium:
si et hoc oblitus es, lege Evangelium, instrumentum
tuum. Fidem amas in servo tuo, et Dominus tuus non
quaerit eam in suo? Redde quod exigis. Quod tibi gaudes
reddi ab inferiore, redde superiori. Amas servum,
qui fideliter custodit aurum tuum: noli contemnere
Dominum, qui misericorditer custodit cor tuum.
Omnes ergo habent oculos ad laudandam fidem, sed
quando exigunt reddi sibi. Nam quando ab eis exigitur,
claudunt oculos, nolunt eam videre quam pulchra
sit. Aut forte stulta insania propterea nolunt reddere,
ne perdant: quomodo timet quis reddere pecuniam;
cum enim reddiderit eam, non habebit. Non sic redditur
fides: et redditur, et habetur. Mirum dictu:
imo si non redditur, non habetur.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Divitiae pro animae salute in
eleemosynis expendendae.--Redemptio animae viri divitiae
ipsius.</hi> Merito illi vanissimo diviti insultavit Deus,
ut admoneret nos ne talia imitaremur; cui regio
fructuosa succedens, turbavit hominem copia plus
quam inopia. Cogitavit enim apud se, dicens: <hi>Quid
faciam, quo congregem fructus meos?</hi> Et cum aestuasset
arctatus, tandem sibi visus est invenisse consilium:
sed vanum consilium. Hoc enim consilium non invenit
prudentia, sed avaritia. <hi>Destruam,</hi> inquit, <hi>veteres
apothecas minores, et novas faciam ampliores, et implebo
eas; et dicam animae meae: Anima, habes multa bona,
satiare, jucundare.</hi> Ait illi: <hi>Stulte,</hi> in quo tibi sapiens
videris, stulte, quid dixisti? Dico animae meae, <hi>Habes
multa bona, satiare. Hac nocte auferetur a te anima tua:
haec quae parasti cujus erunt <note>(Luc. XII, 16-20)</note>
            </hi>? <hi>Quid
enim prodest homini, si totum mundum lucretur, animae
autem suae detrimentum patiatur <note>(Matth. XVI, 26)</note>
            </hi>? Ideo, <hi>Redemptio animae viri divitiae ejus.</hi> 
 Has ille vanus et
stultus divitias non habebat. Animam quippe suam
eleemosynis non redimebat, fructus perituros condebat.
Recondebat, inquam, perituros fructus periturus,
nihil largiens Domino ad quem fuerat exiturus.
Quam frontem habiturus est in illo judicio, cum audire
coeperit, <hi>Esurivi, et non dedisti mihi manducare <note>(Id. XXV, 42)</note>
            </hi>?
Animam enim suam superfluis et
nimiis epulis satiare cupiebat, pauperum tot inanes
ventres superbissimus contemnebat. Nesciebat pauperum
ventres apothecis suis esse tutiores. Quod enim
recondebat in illis apothecis suis, fortassis et a furibus
auferebatur: si autem reconderet in pauperum ventribus,
in terra quidem digerebatur, sed in coelo tutius
servabatur. Ergo, <hi>Redemptio animae viri divitiae
ipsius.</hi> 
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Paupertas animi prae timore minarum
animi deficientis.</hi> Et quid sequitur? <hi>Pauper
autem non suffert minas. Pauper,</hi> scilicet inanis justitia,
<pb n="0220"/>
non habens intus spiritus plenitudinem, ornamenta
spiritualia, supellectilem spiritualem, totumque illud
quod oculis non videtur, sed mente plus cernitur:
non habens haec intus, <hi>non suffert minas.</hi> Quando ei
dictum fuerit ab aliquo potente, Dic hoc verbum
contra inimicum meum, dic falsum testimonium, ut
eum quem volo opprimam et domem; forte tentat:
Non facio, non mihi adduco peccatum. Tantum negat,
quousque dives minari incipiat. Sed quia <hi>pauper</hi> est, <hi>non suffert minas.</hi> 
 Quid est, <hi>pauper</hi> est? Non habet
divitias interiores, quas martyres habuerunt, qui pro
veritate ac fide Christi omnes minas saeculi contempserunt.
Nihil de corde perdiderunt, in coelo quantum
invenerunt? <hi>Pauper</hi> ergo <hi>non suffert minas.</hi> Non potest
dicere diviti cogenti se ad alicujus injuriam proferre
falsum testimonium, Non facio. Non habet intus unde
respondeat, non est thesauro interiore solidatus et
plenus: non est qui dicat, quia non habet unde dicat;
non est qui dicat, Quid mihi facturus es qui minaris?
Ut multum, ablaturus quod habeo: tollis quod relicturus
sum; tollis, quod etsi non tollas, dum vivo
forsitan perditurus sum: de arca interiore nihil perdo.
Cum mihi minaris auferre quod intus habeo, vere
vis auferre quod intus habeo. Sed illud potes auferre
et habere: fidem si minando abstuleris, et ego perdo,
et tu non habebis. Non ergo facio quod hortaris, non
curo quod minaris. Sed potes saeviendo etiam de patria
me pellere. Nocuisti, si illuc me expuleris, ubi Deum
meum invenire non possum. Forte valebis etiam occidere.
Ruente carnali domo, incolumis habitator abscedo,
et ad illum cui servo fidem securus exibo, et te
amplius non timebo. Vide enim quid minaris, ut falsum
testimonium dicam: mortem minaris, sed corporis.
Plus ego eum timeo, qui dixit, <hi>Os quod mentitur,
occidit animam <note>(Sap. I, 11)</note>
            </hi>. His divitiis intus
plenus et opimus, talia minanti vel meliora respondet. <hi>Pauper autem non suffert minas.</hi> 
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Divitiae verae a Deo expetendae.</hi> 
Simus ergo divites, et timeamus esse pauperes.
Quaeramus autem impleri cor nostrum divitiis ab illo
qui vere dives est. Et si forte unusquisque vestrum
intrat in cor suum, et illic divitias istas non invenit,
pulset ad divitem: fiat ante januam illius pius mendicus,
ut sit illo donante dives impletus. Et vere, fratres
mei, paupertatem nostram, egestatem nostram
debemus Domino Deo nostro confiteri. Hanc confitebatur
Publicanus, qui nec oculos ad coelum audebat
levare. Non enim habebat cum qua substantia levaret
oculos suos homo peccator. Attendebat ad inanitatem
suam: sed plenitudinem Domini cognoscebat, noverat
se ad fontem venisse sitientem. Aridas fauces ostendebat,
pie ubera implenda pulsabat: <hi>Domine,</hi> inquit,
tundens pectus, oculos dejiciens in terram, <hi>propitius
esto mihi peccatori.</hi> Dico ego, quia jam ex aliqua parte
dives erat, cum ista cogitabat et petebat. Nam si
adhuc omni modo pauper erat, hujus confessionis
gemmas unde proferebat? Sed tamen abundantior et
plenior de templo descendit justificatus. Ille autem
<pb n="0221"/>
Pharisaeus ad orationem ascendit, et nihil rogavit. <hi>Ascenderunt,</hi> 
 inquit, <hi>ad templum orare.</hi> Iste rogat, ille
non rogat. Sed ille unde orat? <hi>Sunt qui se divites putant,
nihil habentes. Domine,</hi> inquit, <hi>gratias tibi ago,
quia non sum sicut caeteri homines, injusti, raptores,
adulteri, sicut etiam hic Publicanus. Jejuno bis in sabbato,
decimas do omnium quae possideo.</hi> Jactavit se:
sed inflatio est ista, non plenitudo. Divitem se putavit
nihil habens: pauperem se ille cognovit jam aliquid
habens. Ut nihil aliud dicam, habebat ipsam confessionis
pietatem. Et descenderunt ambo. Sed <hi>justificatus,</hi> 
inquit, <hi>Publicanus ille magis quam Pharisaeus:
quia omnis qui se exaltat, humiliabitur; et qui se humiliat,
exaltabitur <note>(Luc. XVIII, 10-14)</note>
            </hi>.
</p>
          </div3>
        </div2>
      </div1>

<div1>
        <head>SERMO XXXVII . <hi>De lectione Proverbiorum Salomonis, ab eo loco ubi dictum est,</hi> Mulierem fortem quis inveniet? <hi>etc., usque,</hi> Et laudetur in portis vir ejus. <hi>Cap.</hi> XXXI, V\. 10-31. <hi>Quae de muliere forti dicuntur in illo Proverbiorum capite, ad Ecclesiam referuntur.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
Praestabit nobis, qui diem
istum commendavit in sanctis suis, ut infirmitas vocis
nostrae sufficiat intentioni vestrae. Hoc ideo commendavi,
ut me silentio vestro adjuvare dignemini:
animus enim promptus est ad vos, sed caro infirma.
Et ipse animus, quaecumque forte gaudia de Scriptura
Dei concepit, parturit et parere quaerit in auribus
et mentibus vestris: praestate in vobis nidum
sermoni. Commendatur enim et in Scriptura turtur,
quaerere nidum sibi, ubi ponat pullos suos <note>(Psal.
LXXXIII, 4)</note>. Et hoc quod gestamus in manibus,
Scriptura scilicet quam videtis, commendat nobis
inquirendam et laudandam mulierem quamdam, de
qua paulo ante, cum legeretur, audistis, magnam,
habentem magnum virum, eum virum qui invenit
perditam, ornavit inventam. De hac secundum lectionis
tenorem, quam me portare conspicitis, pauca
pro tempore, quae Dominus suggesserit, dicam. Dies
enim est martyrum: et ideo magis laudanda est mater
martyrum. Jam quae sit ista mulier, me proloquente
accepistis: videte etiam ut me legente agnoscatis.
Omnis nunc auditor, quantum ex affectu
vestro satis apparet, dicit in corde suo, Ecclesia
debet esse. Confirma istam cogitationem. Nam quae
potuit esse altera martyrum mater? Ista est: quod
intellexistis, hoc est; de qua muliere volumus aliquid
<pb n="0222"/>
quid dicere, Ecclesia est. Non enim deceret nos loqui
de quacumque alia muliere. Quanquam et in recitatione
passionis martyrum audivimus feminas, de
quibus decenter loquamur: sed nec eas praetermittimus,
quando earum matrem laudamus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Ecclesia latere non potest.</hi> Attendite
cujus membra estis: inspicite cujus filii estis. <hi>Mulierem
fortem quis inveniet?</hi> Congruit diei martyrum fortitudo
mulieris. Nisi enim fortis esset illa mulier, membra ejus
in passione defecissent. <hi>Mulierem fortem quis inveniet?</hi> 
Difficile est invenire eam, imo difficile est nescire
eam. Nonne ipsa est civitas in monte, quae abscondi
non potest <note>(Matth. V, 14)</note>? Quare ergo dictum
est, <hi>Quis inveniet?</hi> cum dici debuerit, Quis non inveniet?
Sed tu civitatem in monte positam vides: ut
autem in monte poneretur, inventa est quae perierat.
Quando illustrata est, quis eam non videt?
quando latebat, quis eam inveniret? Ipsa enim civitas
est, et una illa ovis, quam perditam quaesivit
pastor, et inventam gaudens in humeris reportavit <note>(Luc. XV, 4-6)</note>.
Iste pastor, mons est: ovis autem
in humeris ejus, civitas in monte. Facile est ut videas
eam collocatam in monte: quando eam invenires,
cum lateret in vepribus, in spinis utique delictorum suorum?
Ibi enim quaesisse magnum est: ibi invenisse
mirabile est. Haec ejus difficilis inventio commendatur,
cum dicitur, <hi>Mulierem fortem quis inveniet? Quis</hi> enim,
quia unus; non quia nec unus. Quomodo dictum est
de ipso viro ejus, leone de tribu Juda, de quo propheta
ante praedixit, <hi>Ascendisti recumbens:</hi> utique in cruce. <hi>Ascendisti,</hi> 
 crux est; <hi>recumbens,</hi> mors est. Quid est
enim. <hi>Ascendisti,</hi> nisi quod scriptum est, <hi>Et crucifixerunt
eum?</hi> Unde et ipse ait, <hi>Sicut exaltavit Moyses serpentem
in eremo, ita exaltari oportet Filium hominis;
ut omnis qui credit in eum non pereat, sed habeat vitam
aeternam <note>(Joan. III, 14, 15)</note>
            </hi> Quid est, <hi>recumbens?
Et inclinato capite tradidit spiritum <note>(Id. XIX,
18, 30)</note>
            </hi>. Cum ergo et ibi diceretur, <hi>Ascendisti recumbens;</hi> 
secutus est, <hi>Dormisti sicut leo. Dormisti sicut
leo:</hi> non fugisti sicut vulpes. Quid est, <hi>Dormisti
sicut leo?</hi> De potestate, non de necessitate. Cum autem
dictum esset, <hi>Dormisti sicut leo;</hi> secutus ait, <hi>Quis suscitabit eum 
 <note>(Gen. XLIX, 9)</note>
            </hi>? <hi>Quis suscitabit?</hi> 
neque enim nemo: sed quis hominum? Quia nonnisi
Deus, qui eum exaltavit a mortuis, et donavit ei
nomen quod est super omne nomen <note>(Philipp. II, 9)</note>.
Suscitavit et ipse se: unde ait, <hi>Solvite templum hoc,
et in triduo suscitabo illud <note>(Joan. II, 19)</note>
            </hi>. Et modo
quando auditis, <hi>Mulierem fortem quis inveniet?</hi> nolite
putare de Ecclesia dici quae latet, sed de illa quae
ab uno inventa est, ut neminem lateret. Ergo describatur,
laudetur, commendetur, amanda ab omnibus
<pb n="0223"/>
nobis ut mater: nam unius uxor est. <hi>Mulierem
fortem quis inveniet?</hi> Mulierem istam tam fortem quis
non videt? Sed jam inventam, jam eminentem, jam
conspicuam, jam gloriosam, jam ornatam, jam lucidam;
jam, ut cito explicem, toto terrarum orbe diffusam.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Pretiosior autem est lapidibus
pretiosis, quae ejusmodi est.</hi> Quid magnum, quia
pretiosior est mulier haec lapidibus pretiosis? Si
modo humanas avaritias cogitetis, si ad proprietatem
accipiantur lapides pretiosi, quid magnum est,
quod quibuslibet lapidibus pretiosior invenitur Ecclesia?
Nulla talis comparatio est: sed sunt lapides
pretiosi in illa. Tam pretiosi sunt lapides isti, ut
vivi dicantur <note>(I Petr. II, 4, 5)</note>. Sunt ergo lapides
pretiosi ornantes eam: sed est ipsa pretiosior. Volo
aliquid commendare Charitati vestrae, quantum capio,
quantum capitis, quantum timeo, quantum timere
debetis de his lapidibus pretiosis. Sunt in
Ecclesia lapides pretiosi, et semper fuerunt, docti,
abundantes scientia et eloquio et omni instructione
Legis. Pretiosi plane lapides isti sunt: sed ex eorum
numero quidam aberraverunt ab ornamento mulieris
hujus. Quantum enim pertinet ad doctrinam et
eloquium unde fulget, lapis pretiosus erat Cyprianus:
sed mansit in hujus ornamento. Lapis pretiosus
erat Donatus: sed resiluit a compage ornamenti.
Ille qui mansit, in ea se amari voluit: ille qui
inde excussus est, praeter illam nomen sibi quaesivit.
Ille permanens cum illa, ad illam collegit: ille resiliens,
non colligere, sed spargere concupivit. Mali
filii, quid sequimini lapidem pretiosum, de ornamento
hujus mulieris excussum? Respondetis mihi, Quid
enim? Tu sic intelligens quomodo ille? aut sic loqueris
quomodo ille? aut tam doctus es quam ille? Sit
licet intelligens: <hi>Intellectus bonus, omnibus facientibus
eum <note>(Psal. CX, 10)</note>
            </hi>. Sit licet doctus, licet liberalibus
disciplinis et mysteriis Legis instructus, lapis
est pretiosus: redi ab illo ad istam, <hi>Pretiosior est
lapidibus pretiosis.</hi> Lapis pretiosus si non sit in ornamento
mulieris hujus, jacet in tenebris. Lapis pretiosus
quolibet jacet, jacet in tenebris: opus illi erat
ut in ornamento hujus feminae permaneret, et esset
in compagine ornamenti ejus. Ego autem fidenter dixerim,
pretiosi lapides ideo dicti sunt, quia caro valent:
jam ille vilis est, pretium perdidit, qui non
habet charitatem. Doctrinam suam jactet licet, linguam
suam jactet licet: audiat aestimatorem verorum
lapidum matronae hujus; audiat, inquam, quemdam
artificem ornamenti inspectorem. Quid jactat
linguam suam, jam non pretiosus, sed vilis lapis? <hi>Si linguis hominum loquar,</hi> 
 inquit, <hi>et Angelorum,
charitatem autem non habeam, factus sum aeramentum
<pb n="0224"/>
sonans, aut cymbalum tinniens <note>(I Cor. XIII, 1)</note>
            </hi>. Cymbalum
est lapis ille: jam non fulget, sed tinnit. Ergo
discite lapides aestimare, negotiatores regni coelorum:
nullus vobis lapis placeat, praeter hujus mulieris
ornamentum. Haec quae pretiosior est lapidibus
pretiosis, ornamenti sui ipsa pretium est.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Confidit super eam cor viri ejus.</hi> 
Plane confidit, et ut confidamus docuit. Commendavit
enim Ecclesiam usque ad terminos terrae, per
omnes gentes, a mari usque ad mare. Haec si non
usque ad finem perseveraverit, non super eam cor
viri ejus confidit. <hi>Confidit super eam cor viri ejus:</hi> 
praescius confidit, falli non potest qui confidit. Non
dictum est, Confidit super eam cor filiorum: poterant
enim filii ejus parvuli falli; illius cor nullum
mendacium decipit. Verum est ergo, quod confidit. <hi>Quae talis est, spoliis non indigebit.</hi> 
 Non quia non quaerit
spolia, ideo non indigebit: sed quia multis abundabit. <hi>Quae talis est, spoliis non indigebit.</hi> 
 Undique
spoliat mundum, ubique diffusa; rapit undique tropaea
diabolo. Hoc enim ei promisit vir ejus, cui dicit in
alio psalmo: <hi>Exsulto ego in verbis tuis, sicut qui invenit
spolia multa <note>(Psal. CXVIII, 162)</note>
            </hi>. Quemadmodum
spoliis indiget, quae undique rapit, undique trahit,
undique acquirit?</p>
          </div3>
<div3>
            <head>5.</head>
            <p>
 <hi>Operatur enim viro suo bona, et non mala in omni
tempore.</hi> Hinc est quod exspoliat mulier ista gentes,
operando viro suo bona, et non mala. In omni tempore
operatur bonum, et non malum: nec sibi, sed
viro; ut qui vivit, jam non sibi vivat, sed ei qui mortuus
est pro omnibus, et resurrexit <note>(II Cor. V, 15)</note>.
Viro ergo operatur bonum, coram Deo operatur bonum:
illi servit, illi devota est; illum diligit, illi placere
semper studet. Non se ornat, nec propter oculos
suos, nec propter oculos alienos. Non est de sibi placentibus,
non est de sua quaerentibus: <hi>Operatur
enim viro suo.</hi> Qui autem sibi operantur, omnes sua
quaerunt, non quae Jesu Christi <note>(Philipp. II, 21)</note>.
</p>
          </div3>
        </div2>

<div2>
          <head>CAPUT. V.</head>
<div3>
            <head>6.</head>
            <p>
 <hi>Inveniens lanam et linum, fecit
utile manibus suis.</hi> Lanificam et linificam matronam
istam sanctus sermo describit. Quaeritur autem a nobis
quid sit lana, quid sit linum. Lanam carnale aliquid
puto, linum spirituale. Hoc conjicere audeo ex
ordine vestimentorum nostrorum: interiora sunt
enim linea vestimenta; lanea, exteriora. Quidquid
carne operamur, in promptu est: quidquid spiritu,
in secreto. Operari autem carne, et non operari spiritu,
quamvis bonum videatur, utile non est. Operari
autem spiritu, et non operari carne, pigrorum est.
Invenis hominem porrigentem manu eleemosynam
pauperi, nec tamen de Deo ibi cogitantem, sed hominibus
placere cupientem: lanea vestis videri potest, interiorem
lineam non habet. Invenis alium dicentem
tibi, Sufficit mihi in conscientia Deum colere, Deum
adorare; quid mihi opus est aut in ecclesiam ire, aut
visibiliter misceri Christianis? lineam vult habere
sine tunica lanea. Non novit, neque commendat talia
<pb n="0225"/>
opera mulier ista. Dicenda sunt quidem et docenda
spiritualia sine carnalibus: sed illi qui accipiunt,
debent et tenere spiritualia, et non carnaliter operari
carnalia. <hi>Invenit</hi> haec mulier <hi>lanam et linum, et fecit
utile manibus suis.</hi> Lana ista et linum hoc, in Scripturis
sanctis est. Multi inveniunt, sed nolunt facere
aliquid utile manibus suis. Invenit, et fecit. Cum auditis,
invenitis: cum bene vivitis, facitis. <hi>Inveniens
lanam et linum, fecit utile manibus suis.</hi> Videte illam,
cui dicitur: <hi>In dexteram et in sinistram extende; semen
enim tuum haereditabit gentes: non est quod parcas,
porrige longius funiculos tuos <note>(Isai. LIV, 3, 2)</note>
            </hi>. Videte
illam: <hi>Facta est quasi navis, qua negotiator a longe
congerit sibi divitias.</hi> Divitiae mulieris hujus, laudes
viri ejus. Videte quam a longe congerit sibi divitias: <hi>A solis ortu usque ad occasum, laudabile nomen Domini <note>(Psal. CXII, 3)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Exsurgit de noctibus, et dedit
escas domui, et opera ancillis. Exsurgit de noctibus:</hi> 
quid valent noctes? Non eam premunt, non eam in
tenebris jacere cogunt. <hi>Et de noctibus exsurgit:</hi> noctes,
tribulationes sunt. Sed cui haec, <hi>et de noctibus consurgit,</hi> 
et in tribulationibus proficit. <hi>Et dedit escas domui:</hi> 
in noctibus praebuit se imitandam; faciens docuit,
quod faciendum dixit; et tunc dedit eis escas. Quis
comedat de nocte? Prorsus et tunc dedit escas.
quibus enim dedit, semper esuriunt. <hi>Beati</hi> enim <hi>qui
esuriunt et sitiunt justitiam, quia ipsi saturabuntur <note>(Matth. V, 6)</note>
            </hi>.
 <hi>A nocte spiritus meus vigilat ad te, Deus <note>(Isai. XXVI, 9)</note>
            </hi>.
 <hi>Media nocte surgebam ad confitendum
tibi <note>(Psal. CXVIII, 62)</note>
            </hi>. Haec alimenta nocturna abundant
in domo mulieris hujus. Nemo ibi famem patitur,
nec palpat ut inveniat quod manducetur: ardet
ibi lucerna prophetiae. Sed numquid manducandum
est et vacandum? Illa enim quae <hi>dedit escas domui,</hi> 
dedit <hi>et opera ancillis.</hi> Ancillae istae ipsius sunt, an
viri ejus? An quia viri ipsius sunt, et ipsius sunt?
An multae ancillae ipsa est? Ipsa enim quanquam materfamilias,
tamen ancillam se non dedignetur. Attendat
pretium suum, diligat Dominum suum. Agnoscat, inquam,
se ancillam, nec timeat conditionem. Nec enim
dedignatur ille conjugem facere, quam tanti emit. Et
unaquaeque conjux bona maritum suum dominum
vocat. Prorsus non solum vocat, sed hoc sapit, hoc
sonat, hoc gestat corde, hoc profitetur ore, tabulas
matrimoniales instrumenta emptionis suae deputat.
Est ergo ancilla, dans opera ancillis. Est ancilla:
ejus enim filius est qui dicit, <hi>Ego servus tuus, et filius
ancillae tuae <note>(Psal. CXV, 16)</note>
            </hi>.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
Quaesiturus eras quid agat illis
operibus etiam nocturnis; audi quid agat: <hi>Prospiciens
agrum mercata est.</hi> Prospiciens, non in praesenti,
sed in futuro, mercata est agrum istum: prospiciens
fide, spe. Inde et de noctibus surgit. <hi>Si</hi> enim <hi>quod
non videmus speramus, per patientiam exspectamus <note>(Rom. VIII, 25)</note>
            </hi>.
In omnibus tribulationem patiens:
prospicit enim agrum quem mercatur. Inde enim
<pb n="0226"/>
mulier fortis dicitur. Quid sunt noctes illae prae agro
illo? <hi>Quod enim ad praesens temporale est et leve tribulationis
nostrae</hi> (cum de noctibus surgimus), <hi>in incredibilem
modum aeternum gloriae pondus operatur in
nobis</hi> (cor habentibus ad agrum illum), <hi>non respicientibus
quae videntur, sed quae non videntur. Quae
enim videntur, temporalia sunt; quae autem non videntur,
aeterna <note>(II Cor. IV, 8, 17, 18)</note>
            </hi>. Qualis est ager ille? Quae
pulchritudo ejus est? Inardescamus ad eum possidendum.
Putamus non ipse est, de quo dixit Deus, <hi>Et
species agri mecum est <note>(Psal. XLIX, 11)</note>
            </hi>?</p>
          </div3>
<div3>
            <head>9.</head>
            <p>
 <hi>Prospiciens agrum mercata est.</hi> Ubi mercata est,
habet ibi agrum. Ubi agrum? Ubi mercata est? Ubi
posuit et thesaurum suum, ut fieret ei, <hi>Ubi est thesaurus
tuus, ibi est et cor tuum <note>(Matth. VI, 21)</note>
            </hi>. <hi>Prospiciens
agrum mercata est.</hi> Unde mercata est? Ne forte
tu desperes, et suspires, et nihil agas, ager iste
segnem amatorem non amat. Ibi certe cum ad eum
veneris, forsitan requiesces, nec opus erit ut labores.
Non enim est talis ager ille, qualis iste, ubi Adam in
sudore vultus sui comedit panem suum <note>(Gen. III, 19)</note>.
Modo tamen ut ad illius agri speciem pervenias,
compara tibi unde compares agrum ibi. Quid? Collige
pretium. Hoc enim agit haec mulier. Videte si tacitum
est. Cum dictum est, <hi>Prospiciens agrum mercata
est:</hi> tanquam diceres, Unde mercata est?
</p>
          </div3>
        </div2>

<div2>
          <head>CAPUT VIII.</head>
<p> <hi>De fructibus,</hi> ait, <hi>manuum suarum
plantavit possessionem.</hi> Ipsa erant opera quae dabat
ancillis, ut de fructibus manuum suarum plantaret
possessionem in aeternum. Illam enim possessionem
dixit, quae futura est. Hoc insinuat verbo quod ait, <hi>Prospiciens.</hi> </p>
<div3>
            <head>10.</head>
            <p>
 <hi>Succincta fortiter lumbos suos, firmavit brachia
sua.</hi> Vere fortis. Vide si non est ancilla. Quam devote
servit, quam apparate! ne fluitantes sinus carnalium
concupiscentiarum impediant operantem; succingit
lumbos, ut nihil superfluum calcet, dum in opere
festinat. Ibi enim castitas mulieris hujus, zona praecepti
constricta, et ad omne opus bonum semper parata. <hi>Succincta fortiter lumbos suos, firmavit brachia
sua,</hi> 
 non defectura. Unde hoc? <hi>Gustavit quia bonum
est operari.</hi> Ubi est palatum, quod gustatur hoc?
Fugiunt homines laborem, quasi amarum: timendo
gustare, nesciunt quid amare. Bonum opus facit conscientia
bona. Et quid dulcius, fratres, bona conscientia?
Quae si non est, pungit; amara sunt omnia.
Gusta ergo, gusta, et videbis quomodo sapiat, quam
te delectabit, quam postea non desines, nisi totum
consumas. <hi>Gustavit quia bonum est operari.</hi> </p>
          </div3>
<div3>
            <head>11.</head>
            <p>
 <hi>Non exstinguetur lucerna ejus tota nocte. Nemo
<pb n="0227"/>
accendit lucernam, et ponit sub modio <note>(Matth. V, 15)</note>
            </hi>. <hi>Tu illuminabis lucernam meam, Domine 
 <note>(Psal. XVII, 29)</note>
            </hi>.
Lucerna ejus, spes ejus. Ad illam operatur omnis
homo, quidquid boni ad spem facit. Et in nocte ardet
lucerna ista. Quod enim non videmus, speramus: ideo
nox est. Si autem et non videmus, et non speramus:
et nox est, et lucerna non ardet. Quid infelicius talibus
tenebris? Ut autem non deficiamus in tenebris,
et per patientiam exspectemus, quod non visum speramus,
tota nocte ardeat lucerna nostra. Qui enim
nobis quotidie loquitur verbum, tanquam oleum infundit,
ne lucerna exstinguatur.</p>
          </div3>
<div3>
            <head>12.</head>
            <p>
 <hi>Manus suas extendit ad utilia.</hi> Quantum extendit
has manus? <hi>A mari usque ad mare, et a flumine
usque ad terminos orbis <note>(Psal. LXXI, 8)</note>
            </hi>, quo pervenit.
Unde non frustra dictum est, <hi>In dexteram et sinistram
extende <note>(Isai. LIV, 3)</note>
            </hi>. <hi>Extendit manus suas,</hi> sed <hi>ad
utilia.</hi> 
</p>
          </div3>
        </div2>

<div2>
          <head>CAPUT IX.</head>
<div3>
            <head>13.</head>
            <p>
 <hi>Brachia quoque sua firmavit in
fusum.</hi> Non ab infundendo: sed in illud instrumentum
lanificii, quod vocant fusum. De fuso isto, quod Dominus
donat, dicam: neque enim ista lanificia sunt
a viris aliena. Audite quid sit, <hi>Brachia sua firmavit in
fusum.</hi> Potuit dicere, In colum. Fusum dixit, forte
non frustra. Quamvis possit videri, nec absurde intelligi
de fuso lanificium significatum, de lanificio
bonum opus, tanquam castae mulieris et matronae impigrae
et diligentis: tamen ego, charissimi, in isto
fuso, quod intelligo, non tacebo. Omnis qui vivit in
bonis operibus in sancta Ecclesia, non neglector, sed
effector praeceptorum Dei, quid faciat eras, nescit;
quid fecerit hodie, scit. De futuro opere timet, de
praeterito gaudet: et ut perseveret in bonis operibus,
vigilat; ne forte negligens futurorum, perdat praeteritum.
In orando tamen Domino, in omni deprecatione
sua, non habet firmam conscientiam de opere
futuro, sed de praeterito; ex eo quod fecit, non ex eo
quod facturus est. Jam ergo si hoc verum esse mecum
videtis, attendite in lanificio duo instrumenta ista,
colum et fusum. In colo lana involuta est, quae filo
ducenda et nenda transeat in fusum. Quod in colo est
involutum, est futurum: quod in fuso collectum est,
jam praeteritum est. Opus ergo tuum in fuso est, non
in colo. In colo enim est, quod facturus es; in fuso,
quod fecisti. Vide ergo si aliquid habes in fuso, ubi
firmentur brachia tua. Ibi erit fortis conscientia tua,
ibi securus Deo dices: Da, quia dedi; dimitte, quia
dimisi; fac, quia feci. Non enim petis praemium, nisi
opere gesto, non opere gerendo. Quidquid ergo operaris,
totus animus ad fusum sit. Quia et quod pendet
in colo, ad fusum trajiciendum est: non autem illud
quod collectum est in fuso, ad colum revocandum est.
Ergo vide quid agas, ut habeas in fuso, ut brachia tua
firmes in fusum, ut totum coletur ad fusum, ut habeat
aliquid fusum quod te consoletur, quod te confirmet,
quod tibi det fiduciam deprecandi et sperandi promissa.
</p>
          </div3>
        </div2>

<div2>
          <head>CAPUT X.</head>
<div3>
            <head>14.</head>
            <p>
<pb n="0228"/>Et quid agam? forte dicis: quid
me jubes habere in fuso? Audi quid sequitur: <hi>Manus
autem suas aperuit pauperi.</hi> Eia, non nos pudeat lanificium
sanctum docere vos. Videte, si quis habet plenum
sacculum, plenum horreum, plenam apothecam:
omnia ista in colo sunt, transeant in fusum.
Videte quomodo net, imo videte quomodo neiat.
Dum omnes instruantur, grammatici non timeantur. <hi>Manus autem suas aperuit pauperi, fructum autem porrexit
inopi.</hi> 
 Manus pauperi, fructum inopi. Est quidam
pauper, manus tuas quaerit: est quidam inops, fructum
tuum quaerit. Qui quaerere non vult a te, nisi
quod neccessitati suae prosit, pauper est, manus tuas
quaerens. Est autem alius inops, qui dicit: <hi>Quasi
nihil habentes, et omnia possidentes <note>(II Cor. VI, 10)</note>
            </hi>.
Non quasi necessitati suae vult satisfieri de dato tuo;
sed tanquam in arbore dominica, quam plantavit et
rigavit, fructum quaerit. Ipsum audi de quibusdam
dicentem, cum de talibus loqueretur: <hi>Non quia
quaero datum, sed requiro fructum <note>(Philipp. IV, 17)</note>
            </hi>.</p>
          </div3>
<div3>
            <head>15.</head>
            <p>
 <hi>Non est sollicitus de his quae in domo sunt vir
ejus, cum alicubi demoratur. Non est sollicitus quae in
domo sunt, vir ejus:</hi> quia novit Dominus qui sunt
ejus <note>(II Tim. II, 19)</note>. Quomodo sit sollicitus: quando <hi>quos praedestinavit, ipsos et vocavit; et quos vocavit,
ipsos et justificavit; et quos justificavit, ipsos et glorificavit?
Si Deus pro nobis, quis contra nos 
 <note>(Rom. VIII,
30, 31)</note>
            </hi>? <hi>Non est sollicitus vir ejus:</hi> novit suos, noverunt
eum sui. <hi>Cum alicubi demoratur.</hi> Ubi demoratur,
nisi unde venturus est? Demoratur ibi, quasi tardat
ibi. Multi enim jam desiderant adventum ejus; et desiderium
eorum differtur, donec impleatur numerus
membrorum matronae hujus. Multi autem ad suam
impietatem tarditate illius abutuntur; et dicit malus
servus, <hi>Tardat dominus meus.</hi> Et incipit caedere conservos;
et inebriari cum malis. <hi>Veniet dominus ejus
in die qua nescit, et hora qua ignorat, et dividet eum.</hi> 
Ministrorum enim et praepositorum corpus est, quod
dat in tempore conservis cibaria. <hi>Dividet,</hi> inquit, <hi>eum.</hi> 
 Habet bonos et malos, et separat malos a bonis. <hi>Et partem ejus cum hypocritis ponet.</hi> 
 Non totum ministrum:
quia sunt ibi et desiderantes adventum Domini.
Sunt ibi et ex illo numero, de quo dicitur, <hi>Beatus ille servus, quem, cum venerit dominus, invenerit
ita facientem 
 <note>(Luc. XII, 45, 46, 43)</note>
            </hi>. Ergo veniet,
et dividet eum.
</p>
          </div3>
        </div2>

<div2>
          <head>CAPUT XI.</head>
<div3>
            <head>16.</head>
            <p>
Nunc interim demoratur alicubi:
sed non est sollicitus quid agatur in domo. <hi>Omnes
enim apud eam vestiti sunt.</hi> Numquid de nuditate servorum
suorum sollicitus erit, cum alicubi demoratur,
habens conjugem talem? Vestiti sunt, et optime.
Quam optime vultis nosse? <hi>Quotquot in Christo baptizati
estis, Christum induistis <note>(Galat. III, 27)</note>
            </hi>. <hi>Omnes</hi> 
omnino <hi>apud eam vestiti sunt.</hi> Et boni servi et mali
servi vestiti sunt: sed boni servi vestiti sunt, qui
Christum induerunt, non tantum in forma Sacramenti,
<pb n="0229"/>
sed etiam in opere exempli, sequentes vestigia
Domini sui; alii vero usque ad Sacramentum,
reddituri de sua veste rationem. Non cessat tamen
illa mulier, non cessat illa mulier omnes vestire: ut
nemo queratur, nemo dicat, Ideo non sum bene operatus,
quia non sum vestitus. Videte ergo, quemadmodum
induti esse debeatis. Pro vestibus nostris
etiam opus faciamus. <hi>Omnes enim apud eam vestiti
sunt.</hi> 
</p>
          </div3>
        </div2>

<div2>
          <head>CAPUT XII.</head>
<div3>
            <head>17.</head>
            <p>
Quid viro suo? Quae servos vestit,
viro suo nihil operatur? <hi>Duplicia pallia fecit viro
suo.</hi> Jam acclamatis: credo quod agnoscitis quae sunt
duplicia pallia, quae facit Ecclesia viro suo. Pallia
quae illi facit, laudes sunt: laudes fidei, laudes confessionis,
laudes praedicationis. Quare duplicia? Christum
laudas, Deum laudas et hominem. Dupliciter
lauda, et simpliciter lauda: dupliciter, quia homo
est et Deus; simpliciter, ut non sis fictus. Nescio quae
mulier apud Photinum quemdam, lapidem quasi pretiosum
de ornamento hujus mulieris excussum, jam
vilem et abjectum, unde haeretici Photiniani appellantur,
hoc elegit quasi simplex pallium facere viro
suo. Non accepit ille utique a sua conjuge, vere sua,
sicut scriptum est, Unius duplicia sunt pallia. Ille
enim Christum solum hominem dixit. Rursus exstitit
nescio quae alia detestanda mulier, quasi et ipsa texens
viro pallium, texens autem pannosas fabellas.
Ait enim: Christus Deus est tantum, omnino hominis
nihil habens. Hoc Manichaei dicunt. Photiniani,
Homo tantum; Manichaei, Deus tantum. Illi nihil divinum
in Domino confitentur; isti quasi totum divinum,
et tamen tam falsum, ut nec saltem humanum.
Si enim homo non erat, ergo mortuus non est, ergo
crucifixus non est, ergo nec resurrexit. Qui ille resurgere
potuit, qui mortuus non est? Ergo et dubitanti
discipulo falsas cicatrices ostendit. Procul dubio enim
falsae cicatrices illae fuerunt, si vera vulnera non praecesserunt.
Si autem vera vulnera praecesserunt, vera
caro: si vera caro, vera mors, vera crux, verus
homo, et totus veritas: laus abundans de colo hujus
mulieris. Qui autem ista laudabiliter duplicia pallia
timuerunt, mendacio duplices remanserunt. <hi>Duplicia
pallia fecit viro suo.</hi> Prorsus duplicia pallia fecit. Confitere
Deum, confitere hominem; lauda Deum in homine,
lauda hominem in Deo. Texuit pretiosissimum
illud pallium laudis, <hi>In principio erat Verbum, et Verbum
erat apud Deum, et Deus erat Verbum: hoc erat
in principio apud Deum.</hi> Texuit et aliud pallium, propter
conversationem inter homines quotidianam: <hi>Verbum
caro factum est, et habitavit in nobis <note>(Joan. I, 1, 2,
14)</note>
            </hi>. <hi>Duplicia pallia fecit viro suo.</hi> 
</p>
          </div3>
        </div2>

<div2>
          <head>CAPUT XIII.</head>
<div3>
            <head>18.</head>
            <p>
 <hi>De bysso et purpura vestimenta
<pb n="0230"/>
sibi fecit.</hi> Non enim decebat matronam tanti viri, vel
nudam incedere, vel pannosam. <hi>Fecit de bysso et purpura
vestimenta sibi.</hi> De bysso, candida confessione;
de purpura, gloriosa passione. Hujus byssum, cum
oramus, agnoscimus; hujus purpuram in martyribus
mane laudamus.</p>
          </div3>
<div3>
            <head>19.</head>
            <p>
 <hi>Conspicuus autem fit in portis vir ejus.</hi> Ille qui
alicubi demoratur, ille qui pro tali conjuge de domo
sua sollicitus non est, ille quem demorantem alicubi
nunc nemo videt, <hi>conspicuus fit in portis.</hi> Attende
quando; vide quod sequitur: <hi>Cum sederit in concilio
cum senioribus terrae.</hi> Nihil evidentius; lege aliam prophetiam: <hi>Veniet ad judicium cum senioribus populi
sui 
 <note>(Isai. III, 14)</note>
            </hi>. In illo concilio, hoc est, in illo judicio,
judicantibus secum sanctis, quibus dictum est, <hi>Sedebitis super duodecim sedes, judicantes duodecim
tribus Israel 
 <note>(Matth. XIX, 28)</note>
            </hi>, conspicuus erit. Veniet
enim <hi>Filius hominis,</hi> sicut dixit, <hi>in majestate sua, et
omnes Angeli ejus cum eo <note>(Id. XXV, 31)</note>
            </hi>. Ibi omnes Angeli
et Archangeli coelorum, et Angeli annuntiatores
verbi Dei. Etenim et propheta dictus est angelus: angelus
enim nuntius est. Et, <hi>Ecce ego mitto angelum
meum ante faciem tuam,</hi> de Joanne dictum est <note>(Id. XI,
10)</note>; et, <hi>Sicut angelum Dei excepistis me,</hi> Apostolus
loquitur <note>(Galat. IV, 14)</note>. Ille ergo, ille alicubi nunc
demorans, de quo multi dicunt, Quando venturus
est? aut, Quis venturus est? <hi>conspicuus erit in portis,</hi> 
hoc est, in aperto, in manifesto. <hi>In portis conspicuus
erit:</hi> sed alios admittet, contra alios claudet. <hi>Erit conspicuus
in portis vir ejus, cum sederit in concilio cum
senioribus terrae.</hi> Quod donec fiat, haec interim faciat
quod faciebat: operetur, non cesset; exspectet illum
futurum conspicuum in portis, non contremiscat sanctum
concilium judicii Dei; cum bona conscientia veniat,
gloriosa veniat; quia ipsius membra sunt, et
ipsius filii sunt, qui sunt cum ejus viro judicaturi.
</p>
          </div3>
        </div2>

<div2>
          <head>CAPUT XIV.</head>
<div3>
            <head>20.</head>
            <p>
 <hi>Sindones fecit, et vendidit.</hi> 
Bene quia <hi>sindones fecit:</hi> quare <hi>vendidit,</hi> nisi quia
non quaerit datum, sed requirit fructum? Venditionem
enim istam primo intelligite, fratres, gratuitam.
Et aliquis emit gratis? Si gratis tollit, non emit: si
emit, pretium dat, non gratis tollit. Et ubi est, <hi>Qui
sititis, venite ad aquam, emite vobis sine argento <note>(Isai.
LV, 1)</note>
            </hi>? Quando emis, non argentum das; et tamen
emis. Si emis, aliquid das; non tamen argentum das:
te ipsum das. Sindones enim referte ad illa linea,
quae spiritualia sunt, quae facit et praedicat ista mulier
per omnes terras. Et forte vendere dicenda est: quia
dixit Apostolus, <hi>Si nos vobis spiritualia seminavimus,
magnum est, si carnalia vestra metamus <note>(I Cor. IX, 11)</note>
            </hi>?
Etenim ratio illa est dati et accepti: nam in omni
venditione ratio dati et accepti versatur. Contristatur
autem Apostolus adversus quaedam fora, ubi non
vendidit sindones: <hi>Nulla,</hi> inquit, <hi>mihi Ecclesia communicavit
in ratione dati et accepti <note>(Philipp. IV, 15)</note>
            </hi>.
Sed ille qui sic vendidit, non quaerit datum, sed requirit
<pb n="0231"/>
fructum: ne quasi venditorem Evangelii putetis.
Est quidem ille mercator Domini sui, sed magis
pretium quaerit. Nam quidquid prorsus vendit, dat
spiritualia: et quid quaerit? forte carnalia? Debentur
quidem et ista: sed non ipsa quaerebat Apostolus,
dicens, <hi>Non enim quaero vestra, sed vos ipsos <note>(II Cor.
XII, 14)</note>
            </hi>. Date ergo pretium, date vos ipsos. Neque
enim et Joseph in Aegypto frumenta non vendebat:
et tamen ipsos ementes, servos regios faciebat <note>(Gen.
XLII)</note>. Volentes vivere in illa fame, accipiebant frumenta,
et fiebant servi. Timemus nos fieri servi? Vae
nobis, si non erimus illius servi. Quid nobis prodest
recusare talem Dominum? Et sub diabolo erimus, et
famem patiemur, et potestatem veri Domini non effugiemus.
Te ipsum da, et eme tibi sindonem, id est,
spirituale amictorium. Sic etiam cujusdam panis
pretium tu ipse es. Quid enim? Quia das te voluptati,
nonne pro concupiscentia carnis, tanquam ut emas
meretricem, te ipsum das pretium? Quantum est ut
Deo te des, panem vivum tibi emas, qui de coelo descendit,
eodem ipso pretio quod tu ipse es? Pretium
enim meretricis tantum est, quantum panis unius <note>(Prov. VI, 26)</note> 
?. <hi>Sindones fecit, et vendidit.</hi> 
</p>
          </div3>
        </div2>

<div2>
          <head>CAPUT XV.</head>
<div3>
            <head>21.</head>
            <p>
 <hi>Cinctoria autem Chananaeis.</hi> 
Cingant se, operentur, veniant, sint servi de domo
ista: ut omnes vestiti, omnes pasti sint. Cinctoria
enim fecit, utique ad opus: nam et ipsa opus faciens,
accinxit fortiter lumbos suos. Qui sunt Chananaei? Vicinae
gentes populo Israel alienigenae. Aliquando qui
eratis longe, facti estis prope in sanguine Christi. Qui
eratis aliquando peregrini Testamentorum, et promissionis
spem non habentes, et sine Deo in hoc mundo,
nunc autem cives sanctorum et domestici Dei <note>(Ephes.
II, 13, 12, 19)</note>, acceptis cinctoriis operamini in domo
dominica, jam facti domestici Dei ex Chananaeis, unde
erat et illa mulier modo in Evangelio recitata. Chananaea
erat, ad mensam filiorum accedere non audebat,
sed tanquam canis micas requirebat. Vide quemadmodum
se praecinxerit ad opus. Praecinctorium
ejus, fides: hoc laudat ille. <hi>O mulier, magna est fides
tua <note>(Matth. XV, 21-28)</note>
            </hi>!</p>
          </div3>
<div3>
            <head>22.</head>
            <p>
Caetera videamus. <hi>Fortitudine et decore induta
est. Decore,</hi> tanquam bysso; <hi>fortitudine,</hi> tanquam
purpura. Quia enim fortis, ideo in passione sanguinea. <hi>Et laetata est in diebus novissimis. Laetata est:</hi> 
hic ergo diu tribulata. Nam unde haberet purpurea
vestimenta sine tribulatione?</p>
          </div3>
<div3>
            <head>23.</head>
            <p>
-- <hi>Os suum aperuit attente.</hi> Praestet nobis in
illa constitutis, ipsam laudantibus, illi cohaerentibus,
cum illa et in illa virum ejus exspectantibus, ut et
nos aperiamus attente os nostrum; non temere, sed
caute, attente, sollicite. <hi>Cum timore et tremore multo
fui apud vos,</hi> Apostolus dixit <note>(I Cor. II, 3)</note>: tanquam
dicens, Os meum aperui attente. <hi>Os nostrum patet ad
vos, o Corinthii <note>(II Cor. VI, 11)</note>
            </hi>. <hi>Os suum aperuit attente.
<pb n="0232"/>
Et ordinem posuit linguae suae:</hi> laudans creaturam
tanquam creaturam, Creatorem tanquam Creatorem,
Angelos tanquam Angelos, coelestia tanquam
coelestia, terrestria tanquam terrestria, homines tanquam
homines, pecora tanquam pecora. Nihil perturbatum,
nihil inordinatum. Non accipiens in vanum
nomen Domini Dei sui, non substantiam creaturae
sentiens de Creatore: ita ordinate totum loquens, ut
non praeponat inferiora potioribus, nec subdat potiora
inferioribus.
</p>
          </div3>
        </div2>

<div2>
          <head>CAPUT XVI.</head>
<p> <hi>Disposuit ordinem linguae suae.</hi> Nihil pulchrius hoc ordine. Unde et ipsa dicit: <hi>Ordinate
in me charitatem <note>(Cant. II, 4)</note>
            </hi>. Nolite praepostere
agere, nolite perturbare et confundere quae Deus
ordinavit. <hi>Ordinate in me charitatem.</hi> Amate me tanquam
me, amate Deum tanquam Deum: ne Deum
offendatis propter me, nec me offendatis propter
alium quemlibet, nec alium quemlibet propter me. <hi>Ordinate in me charitatem.</hi> 
 Beata filia ejus in hoc ordine
constituta, cujus inter caeteras celebramus hodie
passionem, paulo ante audivimus confessionem, ordinans,
linguam suam: Honorem, inquit, Caesari
quasi Caesari, timorem autem Deo. <hi>Os suum aperuit
attente, et ordinem posuit linguae suae.</hi> </p>
<div3>
            <head>24.</head>
            <p>
 <hi>Severae conversationes domorum ejus.--Severae,</hi> 
fortes, districtae: non est ubi diffluatur, non
amat dissolutionem. <hi>Cibos autem pigros non comedit.</hi> 
Merito tantum acquisivit.</p>
          </div3>
<div3>
            <head>25.</head>
            <p>
Hic ergo ista laboriosa, vigilans, sollicita, severe
castigans domum suam, surgens de noctibus, intuens
lucernam ne exstinguatur, in tribulatione fortis,
nondum receptis promissis pavens, brachia sua
in fusum confirmans, non pigrum panem manducans:
sed post labores istos quasi paupertatis et necessitatis
saecularis, quid erit, quia in diebus novissimis laetata
est? Quid erit, audire vultis? Audite propter
quam spem ardeat lucerna nostra tota nocte, nunc
audite. <hi>Surrexerunt filii ejus, et ditati sunt.</hi> Modo in
paupertate vivimus, in paupertate vigilamus; et cum
morimur, in paupertate dormimus: sed surgemus et
ditabimur. Tunc ditabuntur filii ejus. <hi>Surrexerunt
filii ejus, et ditati sunt.</hi> Compara nunc quaslibet divitias
terrae hujus, obnoxias furibus et tineis. Quid te
jactas? Quia infirmus es, ideo sunt tibi multa necessaria.
Opus est multum vestiaris, quia frigus pati non
potes: jumentis utaris, quia pedibus ambulare non
potes. Ista fulcimenta sunt infirmitatis, non ornamenta
potestatis. Quae illae divitiae sunt Angelorum?
Unam vestem habent lucis: nunquam teritur, nunquam
sordidatur. Illae sunt verae divitiae, ubi nulla
<pb n="0233"/>
erit inopia, nulla erit indigentia. Quid modo quaeris
hoc, antequam surgas? Si filius es mulieris hujus, attende
quando tibi divitiae promittantur. <hi>Surrexerunt
filii ejus, et ditati sunt.</hi> Para te resurrectionis divitias
accipere. Noli has amare, ut merearis ad illas venire. <hi>Surrexerunt filii ejus, et ditati sunt.</hi> 
</p>
          </div3>
        </div2>

<div2>
          <head>CAPUT XVII.</head>
<div3>
            <head>26.</head>
            <p>
 <hi>Et vir ejus laudavit eam.</hi> Nos
eam laudabimus, sed non de nostro. Ipse <hi>vir ejus
laudavit eam.</hi> Quando <hi>surrexerunt filii ejus, et ditati
sunt;</hi> attendit eam, et inspexit eam, et <hi>laudavit eam.</hi> 
Quis nolit audire quomodo laudaverit? Si tam jucunde
audistis, cum laudaretur a nobis; quomodo audiremus,
si possemus audire sicut eam laudavit vir ejus?
Laudavit eam in resurrectione: cum resurrexerimus,
audiemus. An et modo non tacuit laudem ipsius? Haec
est ipsa laus, ipsa sequetur. Audiamus, audiamus
quemadmodum eam laudaverit vir ejus, videns eam
jam cum tanta beatitudine filiorum, divitum in resurrectione
mortuorum.</p>
          </div3>
<div3>
            <head>27.</head>
            <p>
 <hi>Multae,</hi> inquit, <hi>filiae fecerunt potentiam.</hi> Laudes
sunt, quibus eam laudat vir ejus. <hi>Multae filiae fecerunt
potentiam.</hi> Quae filiae, quibus haec comparatur? Et
non comparatur. <hi>Multae filiae fecerunt potentiam: tu
autem superasti.</hi> Attendite, rogo vos: jam in fine lectionis
sumus. Metuo enim ne ibi vos habeam fatigatos,
ubi maxime exigo intentos. Audiamus laudes
illius. <hi>Multae filiae fecerunt potentiam: tu autem superasti,
et superposuisti omnes. Tu,</hi> inquit, <hi>omnes superasti,
tu super omnes posuisti.</hi> Quae sunt ergo aliae filiae
quae fecerunt potentiam, quas ista superavit, et super
quas ista superposuit? Aut quam potentiam fecerunt,
aut unde ista superavit? Sunt enim malae filiae, quae
sunt haereses. Quare filiae? Quia et illae ex ista natae
sunt. Sed filiae malae, filiae non similitudine morum,
sed similitudine Sacramentorum. Habent et ipsae Sacramenta
nostra, habent Scripturas nostras, habent
Amen et Alleluia nostrum, habent pleraeque Symbolum
nostrum, habent multae Baptismum nostrum:
ideo filiae. Sed huic mulieri, vultis nosse, quid alibi
dictum sit, in Canticis canticorum? <hi>Sicut lilium in
medio spinarum, ita proxima mea in medio filiarum <note>(Cant. II, 2)</note>
            </hi>.
Mirum dictum, easdem et spinas dixit et
filias. Et illae spinae faciunt potentiam? Faciunt plane.
Non videtis quemadmodum et ipsae haereses orent,
jejunent, dent eleemosynas, laudent Christum? Possum
dicere, esse ibi pseudoprophetas, de quibus dictum
est, <hi>Faciunt signa et prodigia multa, ut fallant,
si fieri potest, etiam electos. Ecce praedixi vobis <note>(Matth.
XXIV, 24, 25)</note>
            </hi>. Faciunt potentiam et spinae: de qua
potentia dicitur, <hi>Nonne in nomine tuo manducavimus
et bibimus, et in nomine tuo virtutes multas fecimus <note>(Matth. VII, 22, et Luc. XIII, 26)</note>
            </hi>?
 <hi>Manducavimus et
bibimus,</hi> non de quocumque cibo diceret: nostis de
quo dicere potuit, vel cibo vel potu. <hi>Et virtutes multas
fecimus.</hi> Faciunt potentiam multae filiae, non negamus:
et spinae florem habent, sed fructum non habent.
<pb n="0234"/>
Haec autem cui dixit, <hi>Tu autem superasti et superposuisti
omnes,</hi> unde superavit, nisi quia non solum
florem, sed et fructum habet?
</p>
          </div3>
        </div2>

<div2>
          <head>CAPUT XVIII.</head>
<div3>
            <head>28.</head>
            <p>
Quem fructum habet? Unde
superavit? Dicatur mihi. <hi>Supereminentem,</hi> inquit, <hi>viam vobis demonstro.</hi> 
 Quam supereminentem viam?
Quia inde ista superavit, inde ista superposuit omnes. <hi>Si linguis hominum loquar et Angelorum, charitatem
autem non habeam, factus sum aeramentum sonans, aut
cymbalum tinniens.</hi> 
 Loquitur linguis, ad potentiam
illam flores pertinent. <hi>Si sciam omnia sacramenta et
omnem scientiam, et habeam omnem prophetiam et
omnem fidem, ita ut montes transferam,</hi> (quanta potentia!) <hi>charitatem autem non habeam, nihil sum.</hi> 
 Audi
adhuc alias potentias, ad florem pertinentes, non
ad fructum. <hi>Si distribuero omnia mea pauperibus,
et tradidero corpus meum ut ardeam, charitatem
autem non habuero, nihil mihi prodest <note>(I Cor. XII,
31, et XIII, 3)</note>
            </hi>. <hi>Hanc habet ista supereminentem viam,</hi> 
unde illi dixit, <hi>Multae filiae fecerunt potentias.</hi> Multae
locutae sunt linguis, scierunt omnia sacramenta, fecerunt
virtutes multas, daemonia excluserunt, res suas
pauperibus distribuerunt, corpora sua ignibus tradiderunt.
Infra te sunt, quia charitatem non habuerunt. <hi>Tu autem superasti et superposuisti omnes:</hi> 
 non
solum flore, sed et fructu gravida, fructu abundans.
Vide ipsum botrum, unde incipiat. Cum enumeraret
opera carnis, <hi>Fornicationes,</hi> inquit, <hi>immunditiae, luxuriae,
idolorum servitus, veneficia, inimicitiae, contentiones,
aemulationes, animositates, dissensiones, haereses,
invidiae, comessationes, ebrietates, et his similia; quae
praedico vobis, sicut praedixi, quoniam qui talia agunt,
regnum Dei non possidebunt:</hi> enumeratis omnibus
spinis in ignem mittendis, <hi>Fructus autem spiritus est,</hi> 
inquit, <hi>charitas;</hi> et ab hoc capite, ab hac tanquam
radice caetera contexuntur, <hi>Gaudium, pax, longanimitas,
benignitas, bonitas, fides, mansuetudo, continentia <note>(Galat. V, 19-23)</note>
            </hi>.
Unde iste botrus pulcher?
Quia pendet a charitate. <hi>Multae filiae fecerunt potentiam:
tu autem superasti et superposuisti omnes.</hi> 
</p>
          </div3>
        </div2>

<div2>
          <head>CAPUT XIX.</head>
<div3>
            <head>29.</head>
            <p>
In illis quid remansit? <hi>Falsae
gratiae, et vana species mulieris.</hi> Quia si charitatem
non habeo, <hi>factus sum aeramentum sonans, et cymbalum
tinniens: nihil sum, nihil mihi prodest. Falsae
sunt</hi> ergo <hi>gratiae, et vana species mulieris. Mulier enim
sapiens benedicitur.</hi> Ista quae quaesivit quid intelligeret,
quae intellectum custodivit, ista sapiens, ista benedicitur:
non illae falsae species, non illa vana gratia.
Sapiens mulier benedicitur. <hi>Timorem autem Domini
ipsa collaudat.</hi> Ipsa quae benedicitur, collaudat aliquid
unde benedicatur, quia sapiens est. Quid collaudat?
Timorem Domini, quo perducta est ad sapientiam.
Initium enim sapientiae, timor Domini <note>(Psal. CX, 10)</note>: <hi>Timorem autem Domini ipsa collaudat.</hi> 
 Laboriosa tot
noctibus, inter tot scandala patiens, provida ad exspectandum,
<pb n="0235"/>
fortis ad tolerandum, constans ad perseverandum:
laboribus finitis, <hi>Date illi de fructibus
manuum suarum.</hi> Fecit, fecit: digna est recipere. <hi>Date illi de fructibus manuum suarum</hi>,
Quid <hi>date?
Venite, benedicti Patris mei. Date illi de fructibus manuum
ejus.</hi> Quid <hi>date? Percipite regnum quod vobis
paratum est ab origine mundi.</hi> Ecce quid <hi>date.</hi> De
quibus <hi>fructibus manuum ejus? Esurivi enim, et dedistis
mihi manducare <note>(Matth. XXV, 34, 35)</note>
            </hi>. <hi>Date illi de
fructibus manuum ejus.</hi> 
</p>
          </div3>
        </div2>

<div2>
          <head>CAPUT XX.</head>
<div3>
            <head>30.</head>
            <p>
Et quod illi deinde negotium
erit, finitis laboribus? <hi>Et laudetur in portis vir ejus.</hi> 
Ipse erit portus laborum nostrorum, videre Deum,
et laudare Deum. Non ibi dicetur: Surge, labora,
vesti servos, vesti te ipsam, ornare purpura, da
escas famulis, attende ne lucerna exstinguatur, sollicita
esto, surge de noctibus, aperi pauperi manum,
trajice de colo in fusum. Non erunt opera necessitatis,
ubi nulla necessitas. Non erunt opera misericordiae,
ubi nulla miseria. Non frangis panem pauperi, ubi
nemo mendicat. Non suscipis peregrinum, ubi omnes
in patria sua vivunt. Non visitas aegrum, ubi omnes
perpetuo sani sunt. Non vestis nudum, ubi omnes
aeterna luce vestiti sunt. Non sepelis mortuum, ubi
omnes sine termino vivunt. Nec tamen ista non agens,
nihil agis: videbis enim quem desiderasti, et sine
defectu laudabis. Istum accipies fructum. Tunc erit
una illa quam petisti: <hi>Unam petii a Domino, hanc
requiram, ut inhabitem in domo Domini per omnes dies
vitae meae.</hi> Et quid ibi facies? <hi>Ut contempler delectationem
Domini <note>(Psal. XXVI, 4)</note>
            </hi>. <hi>Et laudetur in portis
vir ejus. Beati qui habitant in domo tua; in saecula
saeculorum laudabunt te <note>(Psal. LXXXIII, 5)</note>
            </hi>.
</p>
          </div3>
        </div2>
      </div1>

<div1>
        <head>SERMO XXXVIII . <hi>De verbis Ecclesiastici</hi> II, 1-5, Fili, accedens ad servitutem Dei, <hi>etc. Et de verbis Psalmi</hi> XXXVIII, 7, Quanquam in imagine ambulat homo, <hi>etc. De continentia et sustinentia.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Duae virtutes hujus vitae.</hi> 
Duo sunt quae in hac vita veluti laboriosa nobis praecipiuntur,
continere et sustinere. Jubemur enim continere
ab his quae in hoc mundo dicuntur bona, et
sustinere ea quae in hoc mundo abundant mala. Illa
continentia, ista sustinentia vocatur: duae virtutes
quae mundant animam, et capacem faciunt divinitatis.
In frenandis libidinibus et coercendis voluptatibus,
ne seducat quod male blanditur, et enervet quod
prosperum dicitur, continentia nobis opus est: non
credere felicitati terrenae, et usque ad finem quaerere
felicitatem, quae non habet finem. Ut autem est continentiae,
felicitati mundi non credere: ita sustinentiae
est, infelicitati mundi non cedere. Sive ergo in affluentia
<pb n="0236"/>
rerum simus, sive in angustia, exspectandus
est Dominus, qui et quod vere bonum et suave est
det, et quod vere malum est avertat a nobis.</p>
          </div3>
<div3>
            <head>2.</head>
            <p>
 <hi>Bona et mala bonis et malis communia. Scandalum
de felicitate malorum.</hi> Bona Dei quae promittit
justis, in fine servantur: et mala quae minatur impiis,
in fine servantur. Bona et mala quae versantur
et miscentur in saeculo, nec boni soli habent, nec soli
mali. Quidquid boni in hoc mundo dixeris, habent
boni, habent et mali: veluti salutem ipsam corporis,
et boni habent et mali. Divitias et apud bonos invenies,
et apud malos. Successum filiorum, et bonorum
et malorum donum videmus esse commune. Vitam
longam diu vivunt boni quidam, diu vivunt et mali
quidam. Et quaecumque alia numerare volueris in hoc
saeculo bona, permixte invenis apud bonos et malos.
Rursum quaecumque aspera, quaecumque tristia, et
boni patiuntur et mali; famem, morbos, dolores, et
damna, oppressiones, orbitates: communis haec est
omnium materies lacrymarum. Facile est ergo hoc
videre, et bona saeculi apud bonos et malos esse, et
mala saeculi bonos malosque perferre. Et ideo quorumdam
pedes in via Dei titubant, et exorbitare
conantur. Multi enim deviant et exorbitant, cum
instituerint et proposuerint animo, propterea servire
Deo, ut bonis terrenis abundent, et malis careant,
eaque devitent. Cum enim sibi hoc proposuerint, et
hanc mercedem constituerint pietatis et religionis
suae; quando viderint se laborare, et florere iniquos,
quasi perdiderint mercedem, quasi eos fefellerit qui
vocavit, quasi frustra opus indixerit qui in mercede
decepit, renuntiant Deo. Et quo se miseri convertunt,
avertentes se ab illo a quo facti sunt, et inhaerentes
illis quae facta sunt? Cum coeperit perire quod factum
est, ubi erit amator temporis, qui perdidit aeternitatem?
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Fides hic necessaria. Tempus fidei
et tempus speciei.</hi> Proinde propter illa bona, quae
non dabit Deus nisi bonis, et propter illa mala, quae
non inferentur nisi malis, quia in fine apparebunt utraque,
credi sibi vult Deus. Quae enim merces fidei, aut
quod omnino vel nomen fidei, si modo vis videre
quod teneas? Non debes ergo videre quod credas;
sed credere quod videas; credere quamdiu non vides,
ne cum videris erubescas. Ergo credamus, dum
tempus est fidei, antequam sit tempus speciei. Sic
enim dicit Apostolus, <hi>Quamdiu sumus in hoc corpore,
peregrinamur a Domino: per fidem enim ambulamus <note>(II Cor. V, 6, 7)</note>
            </hi>.
Ergo per fidem ambulamus, quamdiu
credimus quod non videmus: tenebimus autem
speciem, cum viderimus facie ad faciem, sicuti est.
Tempus fidei et tempus speciei Joannes etiam apostolus
in Epistola sua distinguit, dicens: <hi>Dilectissimi,
nunc filii Dei sumus, et nondum apparuit quid erimus.</hi> 
Hoc tempus est fidei: videte tempus speciei. <hi>Scimus,</hi> 
<pb n="0237"/>
inquit, <hi>quoniam cum apparuerit, similes ei erimus,
quoniam videbimus eum sicuti est <note>(I Joan. III, 2)</note>
            </hi>.</p>
          </div3>
<div3>
            <head>4.</head>
            <p>
 <hi>Tempus fidei laboriosum.</hi> Laboriosum est fidei
tempus: quis negat? Laboriosum est, sed hoc est
opus cujus illa merces est. Noli piger esse in opere,
cujus mercedem desideras. Si quem enim et tu ipse
mercenarium conduxisses, non ante mercedem numerares,
quam in opere exerceres. Diceres ei, Fac, et
accipe: non tibi diceret, Da, et facio. Sic ergo et
Deus. Tu non fallis mercenarium tuum timens Deum;
te ipse Deus fallet, qui jubet ne fallas mercenarium?
Tamen tu quod promiseris potes et non dare; et si
non est in corde tuo dolus falsitatis, est tamen in fragilitate
humana inopia difficultatis. Quid de Deo timeamus,
qui nec fallere potest, quia veritas est, et
abundat omnibus, quia fecit omnia?
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Fides primum praeceptum. Vita
hominis crescendo decrescit.</hi> Credamus ergo Deo,
fratres. Hoc est primum praeceptum, hoc est initium
religionis et vitae nostrae, fixum habere cor in fide,
et figendo cor in fide vivere bene, abstinere ab omnibus
seductoriis, sustinere mala temporalia; et quamdiu
illa blandiuntur et illa minantur, adversum utrumque
inconcussum habere cor, ne in illa defluas, ne
in illa frangaris. Habendo ergo continentiam, habendo
etiam sustinentiam, cum bona temporalia transierint,
et mala quae inferantur non erunt; habebis omne bonum,
habebis nullum malum. Ideo in lectione quid
nobis dictum est? <hi>Fili, accedens ad servitutem Dei, sta
in justitia et timore, et praepara animam tuam ad tentationem.
Deprime cor tuum, et sustine; ut crescat in
novissimis vita tua.</hi> Non ut modo, sed ut in novissimis
vita tua crescat: <hi>ut crescat in novissimis vita tua.</hi> 
Quantum, putamus, crescit? Ut fiat aeterna. Modo
enim vita humana, quamdiu producitur et videtur
produci, decrescit potius quam crescit. Attendite et
videte, ratiocinamini et videte quia decrescit. Natus
est homo: verbi gratia, constituit illi Deus vitae suae
septuaginta annos: Accedit illi vita, dicimus, crescendo.
Accedit, an decedit? Ecce de septuaginta annis
vixit sexaginta, remanserunt decem: diminutum
est quod erat propositum; et quanto plus vivit, tanto
minus illi restat. Ideoque vivendo hic decrescit vita,
non crescit. Tene quod tibi promisit Deus, <hi>ut crescat
in novissimis vita tua.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Laborant pro cupiditatibus suis, laborare
nolunt pro Dei promissis.</hi> Deinde sequitur quod
lectum non est: <hi>Omne quod tibi applicitum fuerit accipe,
et in dolore sustine, et in humilitate tua patientiam
habe. Quoniam in igne probatur aurum et argentum,
homines vero acceptabiles in camino humiliationis <note>(Eccli.
II, 1-5)</note>
            </hi>. Durum videtur, defecisti. Nonne illud quod
non deficit perdidisti? Multi multa patiuntur propter
pecuniam perituram, et tu non vis pati propter vitam
mansuram? Sic recusas laborare pro Dei promissis,
quasi non labores pro cupiditatibus tuis. Quanta patiuntur
<pb n="0238"/>
pro sua iniquitate latrones? quanta patiuntur
pro suis sceleribus perditi, pro sua nequitia luxuriosi,
pro sua avaritia negotiatores mare transmeantes,
ventis tempestatibusque corpus et animam committentes,
sua relinquentes, ad ignota currentes? Judex
si pronuntiat exsilium, poena est: avaritia jubet exsilium,
et laetitia est? Quid ergo magnum tibi imperat
sapientia, quod non posset imperare avaritia? Et tamen
cum imperat avaritia, facis. Et cum feceris quod
imperat avaritia, quid habebis? Plenam domum auro
et argento. Non legisti, <hi>Quanquam in imagine ambulat
homo, tamen vane conturbatur; thesaurizat, et nescit
cui ea colligat?</hi> Quare ergo cantasti et dixisti
Deo, <hi>Auribus percipe lacrymas meas <note>(Psal. XXVIII, 7,
13)</note>
            </hi>? Quare tu non percipis auribus verba ejus, a quo
vis percipi lacrymas tuas? Si accusaveris avaritiam
tuam, invitabit ad sapientiam suam. Sed cum susceperis
jugum sapientiae, laboriosa erit? Laboriosa
plane: sed vide quo fine, qua mercede. Numquid quae
per sapientiam colligis, nescis cui colligas ea? Tibi
colligis. Expergiscere, evigila, habeto cor formicae <note>(Prov. VI, 6)</note>.
Aestatis tempus est, collige quod tibi
ad hiemem prosit. Quando tibi bene est, tunc disce
unde sustenteris quando tibi male est. Bene tibi, aestas
est: noli esse piger, collige grana de area dominica,
verba Dei de Ecclesia Dei, et reconde intus in corde.
Nunc tibi quidem bene est: veniet et quando sit male.
Omni homini veniet tribulatio: etsi omnia terrena
sunt ei, certe cum coeperit mori, per tribulationem
transit ad aliam vitam. Quis enim est qui dicat, Bene
mihi erit, et non moriar?
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Timor mortis diviti homini est continua
tribulatio.</hi> Quamvis, si amas vitam, et mortem
times, ipse timor mortis, hiems quotidiana est. Et
tunc maxime pungit timor mortis, quando nobis bene
est. Nam quando male est nobis, non timemus mortem.
Quando nobis bene est, tunc magis timemus
mortem. Ideo ille dives, quem delectabant multum
divitiae suae (habebat enim magnas divitias et magnas
possessiones), credo quod interpellabatur timore
mortis, et inter delicias contabescebat. Cogitabat
enim se illa bona relicturum; congregaverat, et nesciebat
cui: et aliquid cupiebat aeternum, et venit ad
Dominum, et ait illi, Magister bone, quid boni faciam,
ut vitam aeternam consequar? Bene est mihi, sed labitur
quod teneo; bene est mihi, sed subito non erit
quod habeo: dic mihi unde habeam quod semper
erit; dic mihi quomodo perveniam ad id quod non
perdam. Et Dominus illi: <hi>Si vis ad vitam ingredi,
serva mandata.</hi> Quaesivit quae mandata. Audivit. Respondit
se a sua juventute omnia servasse. Ait illi
Dominus consiliarius vitae aeternae: <hi>Unum tibi deest;
<pb n="0239"/>
si vis perfectus esse, vade, vende omnia quae habes, et da
pauperibus, et habebis thesaurum in coelo.</hi> Non enim
dixit, Perde; sed, <hi>vende et veni</hi>, <hi>sequere me <note>(Matth.
XIX, 16-22)</note>
            </hi>. Ille qui delectabatur divitiis suis, et
propterea quaerebat a Domino quid boni faceret, ut
vitam aeternam consequeretur, quia a deliciis ad delicias
migrare cupiebat, et has quibus delectabatur
relinquere formidabat, abscessit tristis ad thesauros
suos terrenos. Noluit credere Domino quia potest servare
in coelo, quod periturum est in terra. Noluit esse
verus amator thesauri sui. Male tenendo, perdidit:
multum diligendo, amisit. Nam si bene illum diligeret,
in coelum migraret, quo ipse postea sequeretur.
Domum illi Deus ostendit ubi migraret, non locum
ubi perderet: secutus enim ait, <hi>Ubi enim fuerit thesaurus
tuus, illic erit et cor tuum <note>(Id. VI, 21)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Divitiae in tuto ponuntur, dum
erogantur. Eleemosyna pium fenus Deo.</hi> Sed videre
volunt homines divitias suas? Fac quod in terra
thesaurizent, numquid non timent videri divitias suas?
Effodiunt et obstruunt et cooperiunt eas: et cum obstruxerint
et cooperuerint, numquid vident quod habent?
Nec ipse videt: optat ut lateat, timet ne pateat.
Esse vult dives in opinione, non in veritate.
Quasi sufficit habere in conscientia, quod servat in
terra? O quanto major tibi et melior conscientia
erit, si servaveris in coelo! Hic cum obrueris in terra,
times ne sciat servus tuus et auferat et fugiat: hic
times ne auferat tibi servus tuus; ibi non times, quia
bene tibi servat Dominus tuus. Sed habeo, inquis,
servum fidelem, qui et noverit, et non prodat, et
non tollat. Compara illum Domino tuo. Si fidelem
servum invenisti, Dominus tuus quando te fefellit?
Etsi non potest servus tuus tollere, potest tamen perdere:
Dominus tuus nec tollere nec perdere potest,
nec perire permittit. Servat tibi, manet tibi; liberat
te, manentem te facit; nec perdet te, nec perdet quod
ei commendaveris. Veni, inquit, accipe quod apud me
posuisti. Absit. Non hoc tibi dicit Deus. Ego, inquit
tibi, qui te prohibui fenerare, feneratus sum a te.
Volebas enim fenore crescere, et dabas homini ut tibi
plus redderet, quando accipiebat gaudens, et quando
reddebat plorans. Hoc volebas, et ego prohibebam: dixi
enim, <hi>Qui pecuniam suam non dedit ad usuram <note>(Psal.
XIV, 5)</note>
            </hi>. Prohibebam te a fenore: jubeo tibi fenus,
me fenera. Hoc tibi dicit Dominus tuus: Pauca vis
dare, et plura accipere: relinque hominem, qui
plangit, quando exigis; me inveni, qui gaudeo, quando
reddo. Ecce adsum: da, et sume; tempore redditionis
reddam tibi. Et quid reddam? Pauca dedisti, plura
sume: terrena dedisti, coelestia sume: temporalia
<pb n="0240"/>
dedisti, aeterna sume: mea dedisti, me ipsum sume.
Quid enim dedisti, nisi ex eo quod a me accepisti?
Quod dederis non reddo, qui unde dares dedi? qui
te ipsum qui dares dedi; qui tibi Christum cui dares
dedi, qui tibi diceret, <hi>Quando uni ex minimis meis fecisti,
mihi fecisti <note>(Matth. XXV, 40)</note>
            </hi>. Ecce cui das, pascit
 et esurit propter te: donat, et eget. Quando donat,
vis accipere: quando eget, non vis dare. Eget
Christus, quando eget pauper: qui omnibus suis vitam
aeternam paratus est dare, in unoquoque paupere
temporaliter dignatus est accipere.
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Divitiae in coelum praemittendae
Pauperes, laturarii.</hi> Et consilium dat quo migres: dedit
enim consilium quo migrare debeas. Migra de
terra in coelum, ne perdas. Quam multi enim quod
servabant perdiderunt, et nec sic correcti in coelo ponere
didicerunt. Si forte tibi aliquis diceret, Migra
divitias tuas ab Occidente in Orientem, si non vis ut
pereant; aestuares, laborares, satageres, attenderes
quanta essent quae haberes, videres te multiplicitate
rerum tuarum facile in longinqua migrare non posse:
et forte fleres, quia ire cogereris, et quomodo tecum
tolleres quod collegeras non invenires. In longinquiora
te migrare jussit, qui non ait, Migra ab Occidente in
Orientem; sed, Migra de terra in coelum. Aestuas,
quasi difficultatem majorem tibi videris pati, et dicis
tibi: Si non inveniebam jumenta et naves, quibus ab
Occidente migrarem ad Orientem; quomodo inveniam
scalas, quibus a terra migrem in coelum? Noli, inquit,
tibi Deus, laborare, noli laborare: qui te divitem feci,
qui tibi quod dares dedi, laturarios tibi pauperes
feci. Si, verbi gratia, invenires aliquem inopem de
trans mare, aut quo ire velles, invenires inde civem
aliquem necessitatem patientem, diceres tibi: Civis
iste inde est quo ego volo ire; eget hic, do illi quod
ibi mihi reddat. Ecce eget hic pauper, civis est
regni coelorum: quid dubitas facere trajectitium? Si
enim dant qui hoc faciunt, ut plura accipiant, cum
ad ea loca venerint, unde est ille qui accepit; faciamus
et nos.
</p>
          </div3>
        </div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Fides in corde, quasi Christus
in navi dormiens, excitanda.</hi> Hoc fit, si credamus,
si fidem excitemus. Nam vane conturbamur. Quare
vane conturbamur? Quia dormiente Christo in navi,
pene naufragaverunt discipuli. Dormiebat Jesus, et
turbabantur discipuli. Venti saeviebant, fluctus excitabantur,
navis mergebatur <note>(Matth. VIII, 23-27)</note>. Quare?
Quia Jesus dormiebat. Sic et tu, quando tempestates
tentationum saeviunt in isto saeculo, turbatur
cor tuum, tanquam navis tua. Quare, nisi quia dormit
fides tua? Sic enim Paulus apostolus dicit, quia
habitat Christus per fidem in cordibus nostris <note>(Ephes.
III, 17)</note>. Excita ergo Christum in corde tuo, vigilet
fides tua, tranquilletur conscientia tua, et liberatur
navis tua. Senti, quoniam qui promisit verax est.
Nondum ostendit; quia nondum est tempus ut ostendat.
<pb n="0241"/>
Multa jam tamen ostendit: Christum suum
promisit, et dedit: resurrectionem ejus promisit, et
dedit: Evangelium suum promisit, et dedit: Ecclesiam
suam toto orbe diffundendam promisit, et dedit:
tribulationes ipsas et aggeres calamitatum in rebus
humanis praedixit, et ostendit. Quanta sunt quae restant?
Implentur quae promissa sunt, implentur quae
praedicta sunt: et titubas ne non veniat quod restat?
Tunc timere deberes, si quod praedictum est non videres.
Bella sunt, fames sunt, contritiones sunt.
Regnum super regnum est, terrae motus sunt, calamitatum
sunt exaggerationes, abundantia scandalorum,
frigus charitatis, copia iniquitatis. Haec omnia
lege, praedicta sunt. Lege, vide, quia omnia quae vides
praedicta sunt: et crede te visurum esse quod nondum
venit, numerans quanta venerunt. Tu autem
videndo Deum ostendere quae praedixit, non credis
daturum esse quod promisit? Ibi credere debes, ubi
turbari coepisti.</p>
          </div3>
<div3>
            <head>11.</head>
            <p>
 <hi>Mundus amatores suos relinquit.</hi> Si finis mundi
est, migrandum est de mundo, non amandus est
mundus. Ecce turbatur mundus, et amatur mundus.
Quid, si tranquillus esset mundus? Formoso quomodo
haereres, qui sic amplecteris foedum? Flores ejus
quomodo colligeres, qui ab spinis non revocas manum?
Non vis relinquere mundum, relinquit te mundus,
et sequeris mundum. Cor ergo mundemus,
charissimi: et non perdamus sustinentiam; sed percipiamus
sapientiam, et teneamus continentiam.
Transit labor, venit requies: transeunt falsa deliciosa,
et venit bonum quod concupivit anima fidelis,
cui inardescit et suspirat omnis peregrinus in saeculo:
patria bona, patria coelestis, patria contemplationis
Angelorum; patria ubi nullus civis moritur, quo nullus
hostis admittitur; patria ubi habeas sempiternum
Deum amicum, ubi nullum timeas inimicum.
</p>
          </div3>
        </div2>
      </div1>

<div1>
        <head>SERMO XXXIX . <hi>De eo quod scriptum est Ecclesiastici,</hi> V, 8, 9, Ne tardes converti ad Deum, neque differas de die in diem. <hi>Et de verbis Apostoli,</hi> I <hi>Tim.</hi> VI, 7-19, Nihil intulimus in hunc mundum, <hi>etc.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Conversio non differenda.</hi> --Audivimus,
fratres, per prophetam dicentem
Dominum, <hi>Ne tardes converti ad Deum, neque
differas de die in diem. Subito enim veniet ira ejus, et
in tempore vindictae disperdet te.</hi> Promisit tibi, quoniam
quo die conversus fueris, obliviscitur mala
tua praeterita: sed numquid vitam crastini diei
promisit tibi? An forte non tibi illam promisit Deus,
et promisit illam tibi mathematicus, ut damnet et te
et illum Deus? Diem mortis incertum salubriter constituit
Deus: diem ultimum suum quisque salubriter
cogitet. Misericordia Dei est quia nescit homo quando
moriatur. Latet ultimus dies, ut observentur omnes dies.
<pb n="0242"/>
</p>
          </div3>
<div3>
            <head>2. </head>
            <p>
<hi>Contemptus mundi.</hi> Sed tenet mundus, illecebrae
circumquaque blandiuntur; delectat pecuniae
magnitudo, delectat honoris fulgor, delectat potentiae
terror: delectant ista; sed audiatur Apostolus: <hi>Nihil intulimus in hunc mundum, sed nec auferre quid
possumus.</hi> 
 Honor te debet quaerere, non tu ipsum.
Debes enim in loco humiliori discumbere, ut qui te
invitavit, faciat te ad honoratiorem locum ascendere <note>(Luc. XIV, 10)</note>.
Si autem noluerit, ubi recumbis,
manduca: quia nihil intulisti in hunc mundum. Parum
est tibi quia de alieno manducas? Discumbe
ubicumque, et manduca. Dicturus es, De meo. Audi
Apostolum: <hi>Nihil intulimus in hunc mundum.</hi> Ad
mundum venisti, plenam mensam invenisti. Sed
Domini est terra et plenitudo ejus <note>(Psal. XXIII, 1)</note>.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Cupiditas divitiarum quam periculosa.--Nam
qui volunt,</hi> inquit, <hi>divites fieri.</hi> 
Non dixit, Qui divites sunt; sed, <hi>Qui volunt divites
fieri:</hi> cupiditates accusavit, non facultates. <hi>Qui volunt
divites fieri, incidunt in tentationem et desideria multa
stulta et noxia, quae mergunt homines in interitum et perditionem.</hi> 
Pecunia delectat, ista non times? Bona res
est pecunia, bona res est magna pecunia. <hi>Incidunt in
tentationem:</hi> non times? <hi>In desideria multa incidunt stulta
et noxia:</hi> non times? Desideria quo ducunt, time. Quid
est, quo ducunt? <hi>Quae mergunt,</hi> inquit, <hi>homines in interitum
et perditionem.</hi> Et adhuc surdus es? Interitum
et perditionem non times? Sic Deus tonat, et stertis?</p>
          </div3>
<div3>
            <head>4.</head>
            <p>
 <hi>Vermis divitiarum superbia.</hi> Caeterum his qui
jam divites sunt, adhuc consilium dedit Apostolus: <hi>Praecipe,</hi> 
 inquit, <hi>divitibus hujus mundi non superbe
sapere.</hi> Vermis divitiarum superbia est. Difficile
est ut non sit superbus, qui dives est. Tolle superbiam,
divitiae non nocebunt. Sed attende quid inde
facere debeas, ne vacet apud te quod largitus est
Deus. <hi>Non superbe sapere:</hi> istud vitium tolle. <hi>Neque
sperare in incerto divitiarum:</hi> tolle et hoc vitium.
Cum abstuleris ista, exerce opera bona. Quae?
Audi: <hi>Divites sint,</hi> inquit, <hi>in operibus bonis, non sperent
in incerto divitiarum.</hi> Sed ubi sperent? <hi>In Deo
vivo qui praestat nobis omnia abundanter ad fruendum.</hi> 
Mundum praestat Deus pauperi, praestat et diviti.
Numquid quia dives est, duos ventres impleturus
est? Attendite, et videte quoniam de datis Dei pauperes
saturati dormiunt. Qui pascit vos, pascit et
illos per vos.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Divitiarum usus in operibus bonis.</hi> 
Ergo non ametur pecunia: sed si jam habetur, hoc
inde fiat. Divites estote, qui illam habetis. Sed ubi
divites? <hi>In operibus bonis. Facile,</hi> inquit, <hi>tribuant,
communicent.</hi> Hic jam avaritia contrahit se, quando
audit, <hi>Facile tribuant, communicent:</hi> veluti aqua
frigida perfunditur, rigescit, stringit sinum, et dicit,
Non perdo labores meos. Infelix, perdere non vis labores
tuos? Ecce morieris, et qui nihil huc attulisti,
nihil hinc potes auferre: cum nihil abstuleris,
<pb n="0243"/>
nonne perdidisti omnes labores tuos? Audi ergo consilium
Dei. Non terrearis, quia dixit, <hi>Facile tribuant,
communicent.</hi> Audi quod sequitur. Exspecta, noli
contra me claudere ostium, nec aditum cordis tui;
exspecta. Vis nosse, <hi>Facile tribuant, communicent,</hi> 
quia non perdes, et hoc solum non perdes? <hi>Thesaurizent,</hi> 
inquit, <hi>sibi fundamentum bonum in futurum,
ut apprehendant veram vitam.</hi> Ista ergo
quae te delectat, falsa vita est: quasi in somnis
hic vivis. Si quasi in somnis hic vivis, evigilaturus
es quando morieris, et sic nihil habes invenire
in manibus tuis. Quomodo si mendicus dormiat,
et in somnis illi veniat haereditas; nihil illo felicius
antequam surgat. Videt se in somnis tractare manibus
vestes egregias, pretiosa vasa aurea et argentea,
intrare in amoenissima et amplissima praedia, obsequi
sibi magnas familias: evigilat, et plorat. Et quomodo
vigilans accusat hominem qui illum exspoliavit, sic
ille accusat qui illum excitavit. Apertissime hinc locutus
est Psalmus: <hi>Dormierunt,</hi> inquit, <hi>somnum
suum, et nihil invenerunt omnes viri divitiarum in manibus
suis <note>(Psal. LXXV, 6)</note>
            </hi>, posteaquam finierunt somnum
suum.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Eleemosynae qua mensura et
quo fine faciendae.</hi> --Quia ergo nihil attulisti, nihil
hinc ablaturus es. Mitte sursum quod invenisti, et non
perditurus es. Da Christo: Christus enim hic voluit
accipere. Da Christo, et non perdis. Non perdis, si
commendas servo tuo; et perdis, si commendas Domino
tuo? Non perdis, si commendas servo tuo quod
acquisisti; et perdes, si commendes Domino tuo quod accepisti
ab ipso Domino tuo? Egere hic voluit Christus,
sed propter nos. Omnes pauperes quos videtis;
potuit illos Christus pascere, quomodo per corvum
Eliam pavit: tamen et ipsi Eliae subtraxit corvum, ut
a vidua pasceretur non Eliae praestitit, sed viduae <note>(III
Reg. XVII, 6)</note>. Quando ergo Deus pauperes facit, quia
ipse non vult ut ipsi habeant; quando facit pauperes,
probat divites. Sic enim scriptum est: <hi>Pauper et dives
occurrerunt sibi.</hi> Ubi <hi>sibi occurrerunt?</hi> In hac vita.
Natus est ille, natus est et ille: invenerunt se, <hi>occurrerunt
sibi.</hi> Et quis fecit illos ambos? <hi>Dominus <note>(Prov.
XXII, 2)</note>
            </hi>. Divitem, unde pauperem adjuvaret; pauperem,
unde divitem probaret. Pro viribus suis quisque
faciat: non sic faciat, ut ipse patiatur angustias. Non
hoc dicimus. Superflua tua necessaria sunt alii. Audistis
modo, cum Evangelium legeretur: <hi>Quicumque
dederit calicem aquae frigidae uni ex minimis meis propter
me, non perdet mercedem suam <note>(Matth. X, 42)</note>
            </hi>.
Regnum coelorum venale proposuit, et pretium ejus
calicem aquae frigidae esse voluit. Sed quando pauper
est qui facit eleemosynas, tunc debent eleemosynae
ejus esse calix aquae frigidae. Qui plus
habet, plus faciat. Vidua illa de duobus minutis
fecit <note>(Marc. XII, 42)</note>: Zacchaeus dimidium rerum suarum
dedit, et ad reddendas fraudes suas, aliud dimidium
reservavit <note>(Luc. XIX, 8)</note>. Eleemosynae illis prosunt,
qui vitam mutaverunt. Das enim Christo egenti,
ut peccata tua redimas praeterita. Nam si ideo
<pb n="0244"/>
das, ut liceat tibi semper impune peccare; non
Christum pascis, sed judicem corrumpere conaris.
Ergo ad hoc facite eleemosynas, ut vestrae orationes
exaudiantur, et adjuvet vos Deus ad vitam in melius
commutandam. Et qui commutatis eamdem vitam, in
melius commutate; ut per eleemosynas et orationes
deleantur mala vestra praeterita, et futura bona veniant
sempiterna.
</p>
          </div3>
        </div2>
      </div1>

<div1>
        <head>SERMO XL. <hi>De eodem loco Ecclesiastici</hi> V, 8, Ne tardes converti ad Deum, <hi>etc. In eos qui conversionem de die in diem differunt, quorum alii male sperando, alii desperando pereunt</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Sustinere Dominum quid.</hi> 
Frequenter, fratres, cum Psalmista cantavimus, <hi>Sustine Dominum, viriliter age; et confortetur cor
tuum, et sustine Dominum 
 <note>(Psal. XXVI, 14)</note>
            </hi>. Quid est, <hi>Sustine Dominum?</hi> 
 Ut tunc accipias, quando dabit;
non tunc exigas, quando vis. Tempus dandi nondum
est: sustinuit te, sustine illum. Quid est quod dixi,
Sustinuit te, sustine illum? Si jam juste vivis, si jam
ad illum conversus es, si tibi displicent facta tua praeterita,
si jam placuit tibi eligere vitam bonam novam;
noli festinare exigere. Sustinuit te, ut mutares vitam
malam: sustine illum, ut coronet vitam bonam. Nam
si et ille non sustineret, non esset cui daret. Sustine
ergo, quia sustentatus es.</p>
          </div3>
<div3>
            <head>2.</head>
            <p>
 <hi>Conversionem alii sperando, alii desperando differentes.</hi> 
Tu vero qui non vis corrigi, o quisquis hic
es qui adhuc non vis corrigi; quasi unus sit: magis
dicere debui, Quicumque hic estis. Tu tamen qui hic
es, qui non statuisti corrigi: sic loquar quasi ad unum,
Quisquis non vis corrigi, quid tibi promittis? Desperando
peris, an sperando? Quisquis desperando peris, hoc dicis
in animo tuo: Iniquitas mea super me est, in peccatis
meis contabesco; quae mihi spes est vivendi? Audi prophetam
dicentem, <hi>Nolo mortem impii; tantum revertatur
impius a via sua pessima, et vivat <note>(Ezech. XXXIII, 11)</note>
            </hi>.
Qui sperando peris, hoc dicis in animo tuo: Bonus
est Deus, misericors est Deus, ignoscit omnia, non
reddit mala pro malis. Audi Apostolum dicentem, <hi>Ignoras quia patientia Dei ad poenitentiam te adducit <note>(Rom. II, 4)</note>
            </hi> 
?</p>
          </div3>
<div3>
            <head>3.</head>
            <p>
 <hi>Plerique male sperando differunt.</hi> Quid ergo
restat? Quia si obtinuimus apud te aliquid, si intravit
in cor quod dixi; video quid mihi respondeas.
Verum est, nec despero, ut desperando peream; nec
spero male, ut sperando peream. Non mihi dico:
Iniquitas mea super me est, jam nullam spem habeo.
Nec mihi illud dico: Bonus est Deus, nemini reddit
mala. Nec illud dico, nec illuc dico: premit me Propheta,
<pb n="0245"/>
premit me Apostolus.
</p>
          </div3>
        </div2>

<div2>
          <head>CAPUT II.</head>
<p>Et quid dicis? Adhuc modicum tempus
vivam quomodo volo. Isti sunt qui nos fatigant:
plurimi sunt, molesti sunt. Adhuc modicum tempus
vivam quomodo volo, postea quando me correxero,
utique verum est quod dixit Propheta, <hi>Nolo mortem
impii; tantum revertatur impius a via sua pessima, et
vivat.</hi> Quando conversus fuero, delebit omnia mala
mea: quare non addo aliquid voluptatibus meis, et
vivo quantum volo, quomodo volo, postea me conversurus
ad Deum?</p>
<div3>
            <head>4.</head>
            <p>
 <hi>Poenitentia in crastinum non differenda.</hi> Quare hoc
dicis, frater? quare? Quia promisit Deus indulgentiam,
si me mutavero. Video, scio, promisit Deus indulgentiam;
per sanctum Prophetam hanc promittit, et per
me minimum servum suum promittit, verum est quod
promittit, hanc promisit per unicum Filium suum.
Sed quid vis addere dies malos diebus malis? Sufficiat
diei malitia sua <note>(Matth. VI, 34)</note>. Malus dies hesternus,
malus et hodiernus, malus et crastinus. An putas esse
bonos dies, quando facis satis voluptatibus tuis,
quando in luxuriis enutris cor tuum, quando insidiaris
alienae pudicitiae, quando fraude contristas proximum
tuum, quando commendata negas, quando falsum
pro nummo juras? Quando exhibes tibi bonum
prandium, ideo putas quia bonum diem ducis? Unde
fieri potest ut dies bonus sit, cum malus sit homo?
Malos dies vis addere malis diebus?</p>
          </div3>
<div3>
            <head>5.</head>
            <p>
 <hi>Idem tractatur argumentum.</hi> Rogo, aliquantum,
inquit, dimittatur mihi. Quare? Quia promisit mihi
Deus indulgentiam.
</p>
          </div3>
        </div2>

<div2>
          <head>CAPUT III.</head>
<p>Sed crastino die te victurum nemo
tibi promisit. Aut lege mihi, quomodo legis Prophetam,
Evangelium, Apostolum, quia cum te converteris,
delet Deus omnes iniquitates tuas: lege mihi ubi
tibi promissus est crastinus dies, et vive crastino die
male. Quanquam, frater meus, non tibi hoc debui
dicere. Longa erit forte vita tua: si longa erit, bona
sit. Quare vis habere longam vitam et malam? Aut
longa non erit; et illa longa debet te delectare, quae
non habet finem: aut longa erit; et quid mali erit,
quia diu bene vixisti? Tu male vis diu vivere, bene
non vis? Et tamen crastinum diem nemo tibi promisit.
Corrige te, audi Scripturam: <hi>Ne tardes converti
ad Deum.</hi> Verba ista mea non sunt: sed et mea sunt.
Si amo, mea sunt: amate, et vestra sunt. Sermo iste
quem modo dico, Scripturae sanctae est: si contemnis
illum, adversarius tuus est. Sed audi Dominum dicentem, <hi>Concorda cum adversario tuo cito 
 <note>(Matth. V, 25)</note>
            </hi>.
Audiant omnes, verba recito Scripturae divinae. O
male dilator, o crastini male appetitor, audi Dominum
dicentem, audi Scripturam sanctam praedicentem.
De isto loco speculator sum. <hi>Ne tardes converti ad
Deum, neque differas de die in diem.</hi> Vide si non vidit
illos, vide si non inspexit illos qui dicunt, Crastino
bene vivo, hodie male vivam. Et cum cras venerit,
hoc dicturus es. <hi>Ne tardes converti ad Deum, neque
differas de die in diem. Subito enim veniet ira ejus,
et in tempore vindictae disperdet te.</hi> Numquid ego
<pb n="0246"/>
hoc scripsi? Numquid ego delere illud possum? Si
delevero, timeo deleri. Tacere illud possum: timeo
tacere. Praedicare cogor: territus terreo. Timete mecum,
ut gaudeatis mecum. <hi>Ne tardes converti ad Deum</hi> 
Domine, vide quia dico: Domine, scis quia terruisti
me, cum tuus Propheta legeretur. Domine, nosti in
illa cathedra timorem meum, cum tuus Propheta legeretur.
Ecce dico, <hi>Ne tardes converti ad Deum, neque
differas de die in diem. Subito enim veniet ira ejus, et
in tempore vindictae disperdet te.</hi> Sed nolo perdat te.</p>
</div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Excitandus aegrotus etiam nolens.</hi> 
Nolo mihi dicas, Perire volo: quia ego nolo. Melius
est ergo, Nolo meum, quam, Volo tuum. Si lethargicus
pater tuus aegrotaret inter manus tuas, et tu
adesses juvenis aegrotanti seni, et diceret medicus,
Periclitatur pater tuus; somnus iste gravedo est quaedam
lethalis; observa eum, noli eum permittere dormire;
si videris eum dormire, excita eum; si parum
est excitare, vellica; si et hoc parum, stimula
eum, ne moriatur pater tuus: adesses juvenis
seni onerosus. Ille in dulcem morbum resolutus
iret, oculos gravedine illa premente clauderet, tu
contra clamares patri: Noli dormire. At ille: Dimitte
me, dormire volo. Et tu: Sed medicus dixit, Si voluerit
dormire, non dormiat. At ille: Rogo, dimitte
me, mori volo. Sed ego nolo, dicit filius patri. Cui?
Utique optanti se mori. Et tamen vis differre mortem
patris tui, et aliquanto diutius vivere cum morituro
sene patre tuo. Dominus tibi clamat: Noli dormire,
ne in aeternum dormias; evigila, ut mecum vivas, et
patrem habeas quem non efferas. Audis, et surdus es.</p>
          </div3>
<div3>
            <head>7.</head>
            <p>
 <hi>Nulla est securitas, nisi a Deo.</hi> --Quid ego feci
speculator? liber sum, non vos gravo. Scio dicturos
quosdam: Quid nobis voluit dicere? Terruit, gravavit
 nos, reos nos fecit. Imo a reatu volui liberare.
Foedum est, turpe est: nolo dicere malum, nolo dicere
periculosum, nolo dicere exitiosum: turpe est
ut vos fallam, si Deus me non fallit.
</p>
          </div3>
        </div2>

<div2>
          <head>CAPUT V.</head>
<p>Dominus mortem minatur impiis,
nequissimis, fraudatoribus, sceleratis, adulteris, voluptatum
inquisitoribus, suis contemptoribus, de temporibus
 murmurantibus et mores suos non mutantibus:
Dominus illis mortem minatur, gehennas minatur,
interitum sempiternum minatur. Quid volunt, ut
ego promittam quod ille non promittit? Ecce dat tibi
securitatem procurator: quid tibi prodest, si paterfamilias
non acceptet? Procurator sum, servus sum:
vis dicam tibi, Vive quomodo vis, Dominus te non
perdet? Securitatem tibi procurator dedit: nihil valet
securitas procuratoris. Utinam Dominus tibi daret,
et ego te sollicitum facerem! Domini enim securitas
valet, etiamsi nolim; mea vero nihil valet, si ille
noluerit. Quae est autem securitas, fratres, vel mea
vel vestra, nisi ut Domini jussa intente et diligenter
audiamus, et promissa fideliter exspectemus? In his
fatigamur, quia homines sumus: ipsius adjutorium
<pb n="0247"/>
imploremus, ad illum ingemiscamus. Preces nostrae
non sint pro rebus saecularibus praetereuntibus, transitoriis,
et vice vaporis evanescentibus: sed sint preces
nostrae pro ipsa implenda justitia, et sanctificatione
pro nomine Dei: non pro vincendo vicino, sed
pro vincenda libidine: non pro sananda carne, sed
pro domanda avaritia. Hinc sint preces nostrae: intus
nos adjuvent luctantes, ut coronent vincentes.</p>
</div2>
      </div1>

<div1>
        <head>SERMO XLI . <hi>De eo quod scriptum est Ecclesiastici</hi> XXII, 28, Fidem posside cum proximo in paupertate ipsius, ut et bonis ejus perfruaris.</head>
<div3>
          <head>1.</head>
          <p>
 <hi>Fides amico in ejus paupertate servanda.</hi> Cum
divinae Scripturae legerentur, de quarum sententiis
omnibus nunc loqui non valemus, animadverti
unam sententiam, verborum numero brevissimam,
pondere autem sensus amplissimam, unde
elegi, adjuvante Domino, huic tantae exspectationi
Charitatis vestrae, pro virium nostrarum mediocritate
servire, et ministrare vobis de cellario Dominico,
unde et ego vobiscum vivo. Haec ergo sententia est,
de qua loquor: <hi>Fidem posside cum proximo in paupertate
ipsius, ut et bonis ejus perfruaris.</hi> Accipiamus hanc
primum ut videtur sonare simpliciter, ut eam possunt
intelligere omnes, etiam qui nulla Scripturarum divinarum
secretiora rimantur. <hi>Fidem,</hi> inquit, <hi>posside
cum proximo in paupertate ipsius, ut et bonis ejus perfruaris.</hi> 
Verum est, inquit, qui simpliciter audivit:
quando amicus pauper est, non ei frangenda est fides;
permanendum cum illo est, nec mutanda amicitia
facultate mutata; sed servanda fides, voluntate
firmata. Amicus enim meus, si cum dives esset, amicus
fuit; cum pauper est, amicus non est; non ipse
mihi amicus, sed aurum ejus fuit. Si autem amicus
meus ipse homo fuit; et manente auro, et recedente
auro, ipse est qui fuit: quare ergo modo non sit amicus,
qui et si perdidit thesaurum, non perdidit animum?
Equum si emerem, detractis ornamentis et
strato, nudum forte non despicerem; et amicus mihi
vestitus placuit, exspoliatus displicet? Bene ergo praecipit
Scriptura divina, salubriter omnino et accommodatissime
moribus hominum, <hi>Fidem posside cum
proximo tuo in paupertate ipsius.</hi> </p>
        </div3>
<div3>
          <head>2.</head>
          <p>
 <hi>Qua spe servanda fides amico pauperi.--Ut et
bonis ejus perfruaris.</hi> Quid ergo? accedentes ad posteriorem
partem hujus sententiae, talem cogitationem
habebimus de amico, ut dicamus nobis: Manendum
est cum illo et servanda illi fides est in paupertate
ejus, ut et bonis ejus perfruamur? Erit enim dives
qui modo pauper est, et non te admittet ad divitias
suas, cujus paupertatem superbus antea fastidisti.
Posside ergo cum illo fidem, etiam cum pauper est, ut
et bonis ejus perfruaris, quando illi accesserint divitiae,
<pb n="0248"/>
et cum illo gaudeas in eis. Posside cum illo fidem:
pauper est, sed magnam possessionem habet
fidem. Qui parabas cum illo et volebas possidere terram,
si haberet terram, quam possideretis simul,
quanto firmius cum illo possides fidem? Talis est enim
forte amicus tuus, ut ei possit aliquis improbus auferre
possessionem: numquid poterit auferre fidem?
Quid est ergo, <hi>Ut et bonis ejus perfruaris?</hi> Utique quia
ex paupere poterit fieri dives, et perfrueris divitiis
ejus, quia ejus paupertatem non aspernatus es.</p>
        </div3>
<div3>
          <head>3.</head>
          <p>
 <hi>Non spe venturae ipsi felicitatis temporalis</hi> 
Prior quidem pars sententiae hujus, secundum istum
intellectum popularem, placet mihi: posterior tamen,
fateor, offendit me. Si enim propterea manes cum
amico in paupertate ejus, ut quando dives fuerit, perfruaris
divitiis ejus; adhuc non amicum, sed aliud
aliquid amas in amico. Fides et spes duae amicae bonae
sunt, et major his charitas. <hi>Manent,</hi> inquit Apostolus, <hi>tria haec, fides, spes et charitas; major autem horum
est charitas: sectamini charitatem 
 <note>(I Cor. XIII, 13,
XIV, 1)</note>
          </hi>. Interrogo ergo amicum de amico. Dic mihi,
obsecro te, fidem possides cum isto in paupertate
ejus? Plane, inquit: audivi enim hoc in sacra Scriptura,
et commendavi cordi meo, et in memoria mea
reposui; libens recolo, libentius facio. Audivi enim
sanctum verbum, <hi>Fidem posside cum proximo in paupertate
ipsius.</hi> Et ego: Quare hoc facis? an propter
illud quod sequitur, <hi>Ut et bonis ejus perfruaris?</hi> Quid
ergo exspectas? Ut quando, inquit, dives fuerit, et
bona accesserint, admittat me ad bona sua, quia non
fastidivi mala ipsius. Patere ergo adhuc me paululum
interrogantem. Quid, si iste, cum quo paupere possides
fidem, nunquam erit dives? Quid, si pauper futurus
est usque ad mortem? Perit fides, quia decepta
est spes? Quia non poteris aurum possidere cum divite,
poenitebit te fidem possedisse cum paupere? Si
sapit humanum, imo si sapit verum, hac interrogatione
turbabitur, et dicet mihi, Verum dicis. Bona res
est, fidem possidere cum proximo: sed si dicas, Spe
possidetur fides cum proximo paupere, ut ad ejus divitias
perveniamus, ut in eis cum illo communionem
habeamus; sine dubio cum mortuus fuerit iste pauper,
non accedentibus quae sperabantur divitiis, totius
illius boni poenitebit nos, et quod bene mulsimus,
male fundemus. Vides ergo altius esse istam sententiam
perscrutandam, non quomodo vulgariter intelligi
potest, sed quomodo divina auctoritate condita est,
ad aliquid magnum insinuandum, praecipiendum, imperandum
nobis, ubi spes nostra non fallatur, ne poeniteat
fidem possedisse. Ad sententiam nostram non
poteris sic pervenire.</p>
        </div3>
<div3>
          <head>4.</head>
          <p>
 <hi>Lazari et divitis historia idipsum ostenditur. Pauperis
consortium in aeterna felicitate diviti qui ipsum
hic spreverit, non sperandum.</hi> Ergo attende illum
pauperem Lazarum jacentem ante januam divitis.
Pauper iste miserabiliter fuit infirmus: nec saltem
<pb n="0249"/>
ipsius tenebat sanitatem corporis, quod est patrimonium
pauperis. Ulcerosus etiam fuit, canes lingebant
ulcera ejus. Erat autem in illa domo dives, qui induebatur
purpura et bysso, et epulabatur quotidie
splendide, et nolebat fidem possidere cum paupere.
Merito Dominus Jesus, fidei amator et dator, plus attendit
ipsam fidem in paupere, quam aurum et delicias
in divite: plus attendit pauperis possessionem,
quam divitis elationem. Nam ideo pauperem illum nominavit;
illius autem nomen esse tacendum judicavit. <hi>Erat,</hi> 
 inquit, <hi>dives quidam, qui induebatur purpura et
bysso, et epulabatur quotidie splendide: pauper autem
quidam nomine Lazarus.</hi> Nonne videtur vobis de libro recitasse,
ubi nomen pauperis scriptum invenit, divitis
non invenit? Liber enim ille vivorum erat atque justorum,
non superborum et iniquorum. Nominabatur dives
ille ab hominibus, pauper tacebatur: contra Dominus
pauperem nominavit, divitem tacuit. Noluit ergo fidem
possidere cum paupere dives ille. Mortui sunt ambo. <hi>Contigit mori inopem illum, et auferri ab Angelis in
sinum Abrahae. Mortuus est dives, et sepultus</hi> 
 (nam fortasse
ille nec sepultus est): <hi>et cum apud inferos,</hi> ut
legimus, <hi>in tormentis esset, levavit oculos suos a longe;
et vidit pauperem in sinu Abrahae,</hi> quem contempsit
ante januam suam. Non cum illo potuit habere communem
requiem, cum quo fidem noluit habere communem. <hi>Pater,</hi> 
 inquit, <hi>Abraham, mitte Lazarum, ut
intinguat digitum suum in aquam, et stillet in linguam
meam; quia crucior in hac flamma.</hi> Responsum est: <hi>Memento, fili, quia percepisti bona tua in vita tua,
Lazarus autem mala: nunc ergo hic requiescit, tu vero
torqueris. Et super haec omnia, chaos magnum est inter
nos et vos, nec a nobis quisquam ad vos transire potest,
nec a vobis ad nos transmeare.</hi> 
 Vidit sibi ille negatam
misericordiam, quia ipsam negaverat. Vidit quod verum
esset, <hi>Judicium sine misericordia illi qui non fecerit
misericordiam <note>(Jacobi II, 13)</note>
          </hi>. Et qui noluit suo
tempore pauperis misereri, fratrum suorum sero misertus
est. <hi>Mitte ergo,</hi> inquit, <hi>Lazarum: habeo ibi
quinque fratres, dicat eis quid hic agitur, ne et ipsi veniant
in hunc locum tormentorum.</hi> Et contra hoc responsum
est: Si nolunt venire in hunc locum tormentorum, <hi>habent Moysen et Prophetas; ipsos audiant.</hi> 
Ille qui solebat irridere Prophetas, simul utique cum
fratribus suis: credo enim, imo non dubito, quia cum
ipsis fratribus suis loquens de Prophetis monentibus
bona, prohibentibus mala, terrentibus de tormentis
futuris, et futura praemia promittentibus, irridebat
haec omnia, dicens cum fratribus suis: Quae vita post
mortem? quae memoria putredinis? qui sensus cineris?
Omnes illuc feruntur, et sepeliuntur; quis inde
reversus auditus est? Recolens haec verba sua, propterea
volebat Lazarum redire ad fratres suos, ut jam
non dicerent, Quis inde reversus est? Et ad hoc apte
digneque responsum est. Videtur enim fuisse iste Judaeus,
et propterea dixisse, <hi>Pater Abraham.</hi> Ergo
optime et congruenter responsum est: <hi>Si Moysen et
<pb n="0250"/>
Prophetas non audiunt, nec, si quis a mortuis resurrexerit,
persuadebuntur <note>(Luc. XV, 19-31)</note>
          </hi>. Impletum est
in Judaeis, quia Moysen et Prophetas non audierunt,
nec Christo resurgenti crediderunt. Nonne hoc illis
ante praedixerat: <hi>Si crederetis Moysi, crederetis et
mihi <note>(Joan. V, 46)</note>
          </hi>.</p>
        </div3>
<div3>
          <head>5.</head>
          <p>
 <hi>Dives pauperis contemptor, miser finita vita.</hi> Remansit
ergo ille dives sine adjutorio, finitis deliciis
temporalibus, in poenis aeternis. Non fecit justa, audivit
digna. <hi>Memento quia percepisti bona tua in vita tua.</hi> 
Haec ergo vita, quam vides, non est tua, <hi>Percepisti
bona tua.</hi> Haec ergo quae de longinquo suspiras desiderans,
non sunt tua. Ubi sunt verba divitum, et divitibus
adulantium, quando vident aliquem deliciis temporalibus
affluentem, abundantem in terra, terram
rapientem et exaggerantem, et trahentem ad se
plumbum cum quo demergatur? Grande enim pondus
illum divitem ad inferna perduxit, et sarcina gravis
usque ad ima depressit. Non enim audierat, <hi>Venite
ad me, qui laboratis et onerati estis. Jugum meum
lene est, et sarcina mea levis est <note>(Matth. XI, 28, 29)</note>
          </hi>.
Sarcina Christi pennae sunt. His pennis ille pauper
in sinum Abrahae volavit. Dives ergo hoc audire noluit.
Adulantium enim linguas audivit. His linguis adversus
Prophetas obsurduit: linguis male laudantium
et dicentium, Soli estis, soli vivitis. Ergo, <hi>Percepisti
bona tua in vita tua.</hi> Haec enim bona tua existimasti;
alia non credidisti, non sperasti: <hi>percepisti</hi> illa <hi>in vita
tua.</hi> Illam enim solam vitam tuam putasti, quando post
mortem nihil futurum sperasti, nihil triste timuisti. <hi>Percepisti</hi> 
 ergo <hi>bona tua in vita tua, Lazarus autem mala.</hi> 
Non dixit, Sua; sed, <hi>mala,</hi> quae homines putant, quae
homines timent, quae homines pro magno devitant. Per
cepit hic Lazarus mala. Bona tua tunc non percepit:
nec tamen perdidit. Sicut autem non additum est, Sua;
sic nec hoc additum est, In vita sua. Alia enim erat
vita ipsius, quam sperabat in sinu Abrahae. Nam hic
mortuus erat, hic non vivebat: illa morte mortuus
erat, quam dicit Apostolus, <hi>Mortui enim estis, et vita
vestra abscondita est cum Christo in Deo <note>(Coloss. III, 3)</note>
          </hi>.
Pauper mala temporalia ferebat. Deus autem bona ejus
differebat, non auferebat. Quid ergo, dives, apud inferos
desideras, quod cum divitiis fruereris, non sperasti?
Nonne tu es ille, qui pauperis contemptor Moysen prophetam
irridebas? Noluisti ergo fidem possidere cum
proximo in paupertate ejus; modo frueris bonis ejus? Irrisisti
eum, quando audisti, <hi>Fidem posside cum proximo
in paupertate ipsius, ut et bonis ejus perfruaris.</hi> Modo
vides longe bona ejus, et non cum eo possides. Ventura
enim erant illa bona, ventura invisibiliter. Quando
enim non videbantur, credenda erant, ne quando videntur,
remaneret tibi dolere posse, et non posse tenere.</p>
        </div3>
<div3>
          <head>6.</head>
          <p>
 <hi>Pauperum amicitia eleemosynis comparanda. Mammona
iniquitatis.</hi> Ergo, fratres, quantum mihi videtur,
eliquata est ista sententia. Intelligenda est
quippe christiane a Christianis; nec sic possideamus
fidem cum proximo paupere, ut divitias ei venturas
<pb n="0251"/>
temporaliter speremus, et ad eas cum illo possidendas
fidem nostram servemus. Non sic omnino, non
sic. Sed quomodo, nisi secundum praeceptum Domini
nostri: <hi>Facite vobis amicos de mammona iniquitatis, ut
et ipsi recipiant vos in tabernacula aeterna <note>(Luc. XVI, 9)</note>
          </hi>?
Sunt hic enim pauperes non habentes tabernacula,
ubi nos ipsi recipiant. <hi>Facite</hi> eos <hi>amicos de mammona
iniquitatis,</hi> id est, de lucris quae iniquitas vocat lucra.
Sunt enim lucra, quae justitia vocat lucra: ipsa sunt
in thesauris Dei. Nolite contemnere pauperes, non
habentes quo redeant, non habentes quo intrent. Habent
quo intrent, habent tabernacula, habent et
aeterna. Habent quo frustra recipi optabitis, sicut dives
ille, si non eos nunc in vestra receperitis: quia, <hi>Qui recipit justum in nomine justi, mercedem justi accipiet:
qui prophetam recipit in nomine prophetae, mercedem
prophetae accipiet: et qui dederit uni ex minimis
meis calicem aquae frigidae tantum in nomine discipuli,
amen dico vobis, non perdet mercedem suam 
 <note>(Matth. X,
41 et 42)</note>
          </hi>. Fidem quoque possidet cum proximo in
paupertate ejus; ideo bonis ejus perfruetur.</p>
        </div3>
<div3>
          <head>7.</head>
          <p>
 <hi>Fides in Christum pauperem.</hi> Dicit tibi et Dominus
tuus, ipse qui cum dives esset, pauper factus
est: exponit tibi melius et solidius istam sententiam.
Nam forte de illo paupere quem suscepisti
in domum tuam, dubitat aliquantum et haesitat
animus tuus, utrum verax homo sit, an forte
fallax simulator hypocrita: titubat animus in facienda
misericordia, quoniam cor inspicere non potes. Fac
et cum malo, ut pervenias et ad bonum. Qui timuit
ne bona sua semina in vias, in spinas, in lapides
caderent, piger seminare hieme, esurivit aestate. Verumtamen
dicit tibi Dominus tuus, de quo utique non
dubitas, si christianus es: Ego propter te factus sum
pauper, cum dives essem. <hi>Qui cum in forma Dei esset,</hi> 
(quid illa forma ditius?) <hi>non rapinam arbitratus est
esse aequalis Deo; sed semetipsum exinanivit, formam
servi accipiens,</hi> (quid forma Dei ditius? quid forma
servi pauperius?) <hi>in similitudinem hominum factus,
habitu inventus ut homo: humiliavit semetipsum, factus
obediens usque ad mortem, mortem autem crucis <note>(Philipp.
II, 6-8)</note>
          </hi>. Adde adhuc: sitiit in cruce, accepit potum, non
a miserante, sed ab insultante; et bibit acetum in
morte fons vitae. Noli aspernari, noli contemnere,
noli dicere: Ergo Deus meus homo factus est? Ergo
Deus meus occisus est, crucifixus est? Etiam, plane,
ita, crucifixus est. Paupertas ejus tibi commendatur.
Longe a te fuit: propinquavit tibi paupertate. <hi>Fidem
posside cum proximo tuo in paupertate ipsius.</hi> Certe hic
nusquam vacillat, nusquam caligat ista sententia. Pro
nomine proximi, accipe nomen Christi, et humilis
accipe. Humilis enim congruis humili, altum humilis
cupis: humilis accipe, et intellige proximum. Prope
est enim Dominus his qui obtriverunt cor: ut dicas
in oratione tua, <hi>sicut proximum, sicut fratrem nostrum,
ita complacebam <note>(Psal. XXXIV, 14)</note>
          </hi>. Unum ergo verbum,
quod Propheta addidit, <hi>proximum</hi> nominans;
prophetica enim locutio aliquantum fuerat tegenda
sacramenti velamine, ut desiderabilius quaereretur,
<pb n="0252"/>
ut suavius inveniretur. Ubi ergo ille <hi>proximum</hi> nominavit,
tu Christum nomina; quia et de ille Christum ita
prophetice nominavit: tu Christum nomina, et vide
currentem liquidam sententiam, et tanquam de fonte
veritatis irrigantem sitim tuam. <hi>Fidem posside cum
Christo in paupertate ipsius, ut et bonis ipsius perfruaris.</hi> 
Quid est, <hi>Fidem posside cum Christo?</hi> In eo quod
propter te homo factus est, in eo quod de virgine
natus est, in eo quod accepit contumelias, quod flagellatus
est, quod ligno suspensus, quod lancea vulneratus,
quod sepultus: noli ista spernere, non tibi
incredibilia videantur; et sic fidem posside cum proximo.
Haec est enim paupertas ejus. Quid est autem, <hi>Ut et bonis ejus perfruaris?</hi> 
 Audi, quia hoc voluit;
audi, quia ideo in paupertate ad te venit; audi vocem
pauperis propter te Domini Dei tui ditantis te: vide
quomodo bonis ejus perfruaris, si fidem cum eo in
paupertate servaveris. <hi>Pater,</hi> inquit, <hi>volo ut ubi ego
sum, et ipsi sint mecum <note>(Joan. XVII, 24)</note>
          </hi>.
</p>
        </div3>
      </div1>

<div1>
        <head>SERMO XLII . <hi>De eo quod scriptum est in Isaia, cap.</hi> I, 11, Quo mihi multitudinem sacrificiorum vestrorum? <hi>Et in Psalmo</hi> CXXXIX, 1, Libera me, Domine, ab homine malo.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Eleemosyna in pauperem
sacrificium est christiani. Duo genera eleemosynarum.</hi> 
Ego, fratres, vires parvas habeo, sed verbum
Dei magnas habet. Valeat in cordibus vestris.
Ergo et quod lente dicimus, valde auditis, si obedieritis.
Tanquam per nubem suam, per Isaiam prophetam
Dominus tonuit: si sensum habetis, expavistis.
Manifeste enim dixit, nec expositorem habent ista
necessarium, sed factorem. <hi>Quo mihi,</hi> inquit, <hi>multitudinem
sacrificiorum vestrorum?</hi> Quis enim exquisivit
ista de manibus vestris? Deus nos quaerit, non nostra.
Sed sacrificium christiani est eleemosyna in pauperem.
Hinc enim fit Deus peccatis propitius. Nisi autem
peccatis propitius fiat Deus, quis remanet nisi
reus? Ab eis peccatis et delictis, sine quibus vita
ista non ducitur, mundantur homines per eleemosynas:
quae sunt duorum generum, erogando et remittendo;
erogando quod habes bonum, remittendo quod
pateris malum. Haec duo genera eleemosynarum Dominus
magister bonus, qui verbum breviavit super
terram, ut esset fructuosum, et non onerosum, quam
breviter fuerit complexus, audite: <hi>Remittite,</hi> inquit, <hi>et remittetur vobis; date, et dabitur vobis 
 <note>(Luc. VI, 37
et 38)</note>
            </hi>. <hi>Remittite, et remittetur vobis,</hi> pertinet ad ignoscendum; <hi>date, et dabitur vobis,</hi> 
 pertinet ad erogandum.
Ex illa eleemosyna, qua ignoscis homini, nihil
perdis. Ecce statim veniam petit, ignovisti, nihil
amisisti. Charitate amplior domum redisti. Illud
aliud genus eleemosynarum, ubi jubemur erogare
indigentibus, grave videtur: quia quod quisque dederit,
<pb n="0253"/>
hoc ipsum quod dabit non habebit.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Eleemosynarum mensura et merces.
Fenus trajectitium facere quid.</hi> Equidem et hinc securos
nos facit Apostolus, qui dixit: <hi>Prout quisque
habet, non ut aliis sit refectio</hi>, <hi>vobis angustia <note>(II Cor.
VIII, 12, 13)</note>
            </hi>. Metiatur ergo unusquisque vires suas,
non thesaurizare attendat in terra: det, non perit
quod dat. Non dico, Hoc non perit; sed dico, Hoc
solum non perit. Alia vero quae non dederis, et abundant
tibi, aut cum vivis amittis, aut cum moreris dimittis.
Deinde, fratres mei, tanta promissio quo nos
hortetur, attendite: <hi>Dimittite,</hi> inquit, <hi>et dimittetur
vobis; date, et dabitur vobis.</hi> Quando dicit, <hi>Date, et dabitur
vobis,</hi> attende cui dicat. Homini dicit Deus, mortali
dicit immortalis, mendico dicit tantus paterfamilias.
Neque enim hoc revocaturus est quod dedimus.
Invenimus quem feneremus. Demus in usuram, sed
Deo, non homini. Ei damus qui abundat, ei damus
qui dedit quod demus. Et pro modicis rebus, pro
frivolis, pro mortalibus, pro putribilibus, pro terrenis,
aeterna, incorruptibilia, sine fine manentia: quid
multa dicturus sum? se promittit, qui promittit. Si
amas illum, eme illum ab illo. Et ut noveris te ipsi
dare, audi illum dicentem: <hi>Esurivi, et dedistis mihi
manducare; sitivi, et dedistis mihi potum; hospes fui,
et suscepistis me; nudus fui, et vestistis me; aeger, visitastis
me; inclusus, venistis ad me.</hi> Et dicent illi: <hi>Quando te vidimus</hi> 
 in his necessitatibus constitutum, <hi>et ministravimus tibi?</hi> 
 Et ille: <hi>Quando uni ex minimis
meis fecistis, mihi fecistis <note>(Matth. XXV, 35-40)</note>
            </hi>. Dat de
coelo, accipit in terra. Ipse dat, ipse accipit. Quasi
fenus trajectitium facis. Hic das, ibi recipis: hic das
res perituras, ibi recipis res sine fine mansuras.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Homo malus.</hi> Et quandocumque
dicis Deo, <hi>Libera me, Domine, ab homine malo:</hi> 
hoc enim modo cantavimus. Scio enim quo gemitu
dicas, <hi>Libera me, Domine, ab homine malo.</hi> Quis enim
in isto saeculo non patitur aliquem hominem malum?
Quando ergo hoc dicis Deo, <hi>Libera me, Domine, ab
homine malo;</hi> sicut totis praecordiis dicis, sic intentis
oculis te prius attende. <hi>Libera me, Domine, ab homine
malo.</hi> Fac tibi respondisse Deum, A quo? dicturus
es a Gaio, a Lucio, a nescio quo quem pateris. Et
respondet tibi: De te mihi nihil dicis? Si ab homine
malo libero te, prius es liberandus a te ipso. Pateris
malum, noli te ipsum pati malum. Videamus si invenit
in te, quid tibi faciat alter malus. Quid tibi faciat
malus? Tu noli esse malus. Non tibi dominetur avaritia,
non te calcet concupiscentia tua, non te trituret
ira tua. Isti hostes interiores tui sunt. Tu ipse non
tibi aliquid facias. Videamus quid tibi facit vicinus
malus, patronus malus, potens malus: videamus quid
tibi facit. Justum te inveniat, fidelem te inveniat,
christianum te inveniat: quid tibi facturus est? Quod
Stephano Judaei fecerunt. Faciendo malum, miserunt
<pb n="0254"/>
ad bonum. Ergo quando petis ut liberet te Deus ab
homine malo, attende te, noli tibi parcere: te a te
liberet. Quomodo te a te liberat? Dimittendo peccata,
donando merita, dando tibi vires pugnandi adversus
concupiscentias tuas, inspirando virtutem, dando
menti tuae coelestem delectationem, qua omnis terrena
delectatio superetur. Haec cum tibi praestat Deus,
liberat te a te, et securus exspectas in hujus saeculi
malis transitoriis cum eis bonis venturum Dominum,
quae transire non possunt. Satis sint vobis. Videtis
certe, quia nescio quomodo ego invalidus accedo, et
loquendo fortis fio. Tantus est mihi animus, tanta intentio
in profectu vestro! Operarius enim in agro
fructum sperans, minus sentit laborem. Sitis fructus
mei, ut vobiscum sim, et omnes simus fructus Dei.
</p>
          </div3>
        </div2>
      </div1>

<div1>
        <head>SERMO XLIII . <hi>De eo quod scriptum est in Isaia, cap.</hi> VII, 9, Nisi credideritis, non intelligetis.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Fides necessaria.</hi> Initium
bonae vitae, cui vita etiam aeterna debetur,
recta fides est. Est autem fides, credere quod nondum
vides: cujus fidei merces est, videre quod credis.
Tempore igitur fidei tanquam tempore sementis,
non deficiamus, et usque in finem non deficiamus:
sed perseveremus, donec quod seminavimus metamus.
Cum enim aversum esset genus humanum a
Deo, et jaceret in delictis suis, sicut Creatore opus
habebamus ut essemus, sic Salvatore ut revivisceremus.
Justus Deus damnavit hominem, misericors
Deus liberat hominem. <hi>Deus Israel ipse dabit virtutem
et fortitudinem plebi suae: benedictus Deus <note>(Psal. LXVII,
36)</note>
            </hi>. Sed accipiunt credentes, non accipiunt contemnentes.</p>
          </div3>
<div3>
            <head>2.</head>
            <p>
 <hi>Fides magnum Dei donum.</hi> Nec de ipsa fide tamen
ita gloriandum est, quasi aliquid nos possimus.
Non enim fides nihil est, sed magnum aliquid: quam
si habes, profecto accepisti. Quid enim habes, quod
non accepisti <note>(I Cor. IV, 7)</note>? Videte, charissimi, unde
Domino Deo gratias agatis: ne in aliquo dono ejus
ingrati maneatis, et propter hoc quod ingrati estis,
quod accepistis perdatis. Laus fidei explicari a me
nullo modo potest, sed a fidelibus cogitari potest.
</p>
          </div3>
        </div2>

<div2>
          <head>CAPUT II.</head>
<p>Porro si ex aliqua parte, ut dignum
est, cogitetur, quis digne cogitet, quam multis donis
Dei ipsius praeferatur? Et si minora Dei dona in nobis
debemus agnoscere, quanto magis illud quod ea superat,
debemus agnoscere?</p>
<div3>
            <head>3.</head>
            <p>
 <hi>Dei in hominem beneficia. Aliud intellectus et aliud
ratio.</hi> A Deo debemus esse quod sumus. Quia
quod non nihil sumus, nisi a Deo a quo habemus?
Sed sunt et ligna, sunt et lapides, a quo nisi a Deo?
Nos ergo quid plus? Non vivunt ligna et lapides:
nos autem vivimus. Sed adhuc nobis idipsum vivere
<pb n="0255"/>
cum arboribus frutetisque commune est. Dicuntur
enim et vites vivere. Nam si non viverent, non scriptum
esset: <hi>Occidit in grandine vineas eorum. <note>(Psal.
LXXVII, 47)</note>
            </hi>. Vivit, cum viret; arescit, cum moritur.
Sed vita ista non habet sensum. Quid nos amplius?
Sentimus. Quinquepartitus corporis notus est sensus.
Videmus, audimus, olfacimus, gustamus, tactu etiam
per totum corpus nostrum mollia dijudicamus et
dura, aspera et lenia, calida et frigida. Est ergo in
nobis sensus quinquepartitus: sed hunc habent et bestiae.
Habemus ergo aliquid amplius nos. Et ista tamen
quae enumeravimus, fratres mei, si consideremus
in nobis, quantam de his gratiarum actionem,
quantam Creatori laudem debemus? Sed tamen amplius
quid habemus? Mentem, rationem, consilium,
quod non habent bestiae, non habent volucres, non
habent pisces: in eo facti sumus ad imaginem Dei.
Denique ubi Scriptura narrat quod facti sumus, ibi
subjungit, ut nos pecoribus non solum anteponat,
sed et praeponat, id est, ut ea nobis subjecta sint: <hi>Faciamus,</hi> 
 inquit, <hi>hominem ad imaginem et similitudinem
nostram, et habeat potestatem piscium maris, et
volatilium coeli, et omnium pecorum, et serpentium quae
repunt super terram <note>(Gen. I, 26)</note>
            </hi>. Unde habeat potestatem?
Propter imaginem Dei. Unde quibusdam dicitur
increpando: <hi>Nolite esse sicut equus et mulus,
quibus non est intellectus <note>(Psal. XXXI, 9)</note>
            </hi>. Sed aliud
est intellectus, aliud ratio. Nam rationem habemus
et antequam intelligamus; sed intelligere non valemus,
nisi rationem habeamus. Est ergo animal rationis
capax: verum ut melius et citius dicam, animal
rationale, cui natura inest ratio, et antequam intelligat
jam rationem habet. Nam ideo vult intelligere,
quia ratio praecedit.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>An prius credendum quod postea
intelligatur.</hi> Hoc ergo unde bestias antecedimus,
maxime in nobis excolere debemus, et resculpere
quodam modo et reformare. Sed quis poterit, nisi sit
artifex qui formavit? Imaginem in nobis Dei deformare
potuimus, reformare non possumus. Habemus
ergo, ut cuncta breviter retexamus, ipsum esse cum
lignis et lapidibus; vivere, cum arboribus; sentire,
cum bestiis; intelligere, cum Angelis. Dijudicamus
ergo oculis colores, auribus sonores, naribus odores,
gustatu sapores, tactu calores, intellectu mores. Intellige.
Omnis homo vult intelligere; nemo est qui
nolit: credere non omnes volunt. Dicit mihi homo,
Intelligam, ut credam: respondeo, Crede, ut intelligas.
Cum ergo nata inter nos sit controversia talis
quodam modo, ut ille mihi dicat, Intelligam, ut crelam;
ego ei respondeam, Imo crede, ut intelligas:
cum hac controversia veniamus ad judicem, neuter
nostrum praesumat pro sua parte sententiam. Quem
judicem inventuri sumus? Discussis omnibus hominibus,
nescio utrum meliorem judicem invenire possimus,
<pb n="0256"/>
quam hominem per quem loquitur Deus. Non
eamus ergo in hac re et in hac controversia ad litteras
saeculares; non inter nos judicet poeta, sed propheta.</p>
          </div3>
<div3>
            <head>5.</head>
            <p>
 <hi>Propheticus sermo ad firmandam fidem efficacior.</hi> 
Beatus apostolus Petrus cum duobus aliis Christi
Domini discipulis Jacobo et Joanne in monte cum
ipso Domino constitutus, audivit vocem delatam de
coelo: <hi>Hic est filius meus dilectus, in quo bene complacui;
ipsum audite <note>(Matth. XVII, 5)</note>
            </hi>. Quod commendans
memoratus Apostolus in Epistola sua dixit: <hi>Hanc vocem nos audivimus de coelo delatam, cum essemus
cum illo in monte sancto.</hi> 
 Et cum dixisset, <hi>Hanc
vocem nos audivimus de coelo delatam;</hi> subjunxit atque
ait, <hi>Et habemus certiorem propheticum sermonem <note>(II
Petr. I, 18, 19)</note>
            </hi>. Sonuit vox illa de coelo, et certior est
propheticus sermo.
</p>
          </div3>
        </div2>

<div2>
          <head>CAPUT IV.</head>
<p>Attendite, charissimi, adjuvet Dominus
et voluntatem meam et exspectationem vestram,
ut dicam quod volo, quomodo volo. Quis enim
nostrum non miretur delata voce de coelo certiorem
propheticum sermonem ab Apostolo dictum esse?
Certiorem sane dixit: certiorem, non meliorem, non
veriorem. Tam enim verus ille sermo de coelo, quam
sermo propheticus; tam bonus, tam utilis. Quid est
ergo, <hi>certiorem,</hi> nisi in quo magis confirmetur auditor?
Quare hoc? Quoniam sunt homines infideles, qui
sic detrahunt Christo, ut dicant eum magicis artibus
fecisse quae fecit. Possent ergo infideles etiam istam
vocem delatam de coelo, per conjecturas humanas et
illicitas curiositates ad magicas artes referre. Sed
Prophetae ante fuerunt; non dico ante istam vocem,
sed ante Christi carnem. Nondum erat homo Christus,
quando misit Prophetas. Quisquis eum dicit magum
fuisse: si ergo magicis artibus fecit ut coleretur
et mortuus, numquid magus erat, antequam natus?
Ecce quare ait apostolus Petrus, <hi>Habemus certiorem
propheticum sermonem.</hi> Vox de coelo, qua fideles admoneantur:
propheticus sermo, quo infideles convincantur.
Intelleximus, quantum mihi videtur, charissimi,
quare dixerit apostolus Petrus, <hi>Habemus certiorem
propheticum sermonem,</hi> post vocem de coelo delatam.</p>
</div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Piscatores et idiotae in apostolos
cur electi.</hi> Et ipsa Christi quanta dignatio? Petrus
iste, qui sic loquitur, piscator fuit: et modo magnam
laudem habet orator, si potuerit ab illo intelligi
piscator. Propterea primis Christianis loquens
apostolus Paulus ait: <hi>Videte vocationem vestram, fratres,
quia non multi sapientes secundum carnem, non
multi potentes, non multi nobiles: sed infirma mundi
elegit Deus, ut confundat fortia; et stulta mundi elegit
Deus, ut confundat sapientes; et ignobilia mundi et
contemptibilia elegit Deus, et ea quae non sunt tanquam
sint, ut ea quae sunt evacuarentur <note>(I Cor. I, 26-28)</note>
            </hi>.
Si enim eligeret Christus primitus oratorem, diceret
orator: Eloquentiae meae merito electus sum.
Si eligeret senatorem, diceret senator: Dignitatis
meae merito electus sum. Postremo, si prius eligeret
<pb n="0257"/>
imperatorem, diceret imperator: Potestatis meae merito
electus sum. Quiescant et differantur isti, paululum
quiescant: non omittantur, non contemnantur;
sed aliquantulum differantur, qui possunt gloriari de
semetipsis in semetipsis. Da mihi, inquit, illum piscatorem,
da mihi idiotam, da mihi imperitum, da mihi
eum cum quo non dignatur loqui senator, nec quando
emit piscem: ipsum, inquit, da; hunc si implevero,
manifestum erit quod ego facio. Quanquam et senatorem
et oratorem et imperatorem ego sum facturus:
quandocumque facturus ego et senatorem, sed certius
ego piscatorem. Potest senator gloriari de semetipso,
potest orator, potest imperator: non potest nisi de
Christo piscator. Veniat propter docendam humilitatem
salubrem, prius veniat piscator; per ipsum melius
adducitur imperator.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Fides praecedit intelligere.</hi> Mementote
ergo piscatorem sanctum, justum, bonum,
Christo plenum, ad cujus missa per mundum retia
capiendus cum caeteris etiam populus iste pertinuit:
ergo mementote eum dixisse, <hi>Habemus certiorem propheticum
sermonem.</hi> Da mihi ergo ad illam controversiam
judicem prophetam. Quid inter nos agebatur?
Tu dicebas, Intelligam, ut credam; ego dicebam, Ut
intelligas, crede. Nata est controversia, veniamus ad
judicem, judicet propheta, imo vero Deus judicet per
prophetam. Ambo taceamus. Quid ambo dixerimus,
auditum est. Intelligam, inquis, ut credam: Crede,
inquam, ut intelligas. Respondeat propheta: <hi>Nisi credideritis,
non intelligetis <note>(Isai. VII, 9 sec. LXX)</note>
            </hi>.</p>
          </div3>
<div3>
            <head>8.</head>
            <p>
 <hi>Fides intelligendo crescit.</hi> Putatis autem, charissimi,
nihil dicere etiam illum qui dicit, Intelligam,
ut credam? Quid enim nunc agimus, nisi ut credant,
non qui non credunt, sed qui adhuc parum credunt?
Nam si nullo modo credidissent, hic non essent. Fides
eos adduxit, ut audiant; fides eos fecit praesentes
verbo Dei: sed ipsa fides quae germinavit irriganda
est, nutrienda est, roboranda est. Hoc est quod agimus. <hi>Ego,</hi> 
 inquit, <hi>plantavi, Apollo rigavit; sed Deus
incrementum dedit. Itaque neque qui plantat est aliquid,
neque qui rigat; sed qui incrementum dat Deus <note>(I Cor.
III, 6 et 7)</note>
            </hi>. Loquendo, hortando, docendo, suadendo
plantare possumus et rigare, non autem incrementum
dare. Noverat autem ille cum quo loquebatur, qui
fidei suae germinanti et adhuc tenerae, et adhuc infirmae,
et ex magna parte titubanti, non tamen nullae
fidei, sed alicui fidei adjutorem orabat, cui dicebat, <hi>Credo, Domine.</hi> 
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Quomodo et credendum quod intelligatur,
et intelligendum quod credatur.</hi> Modo cum
Evangelium legeretur, audistis: <hi>Si potes credere,</hi> ait
Dominus Jesus patri pueri, <hi>si potes credere, omnia possibilia
sunt credenti.</hi> Et ille intuens semetipsum, et
positus ante semetipsum, non habens temerariam confidentiam;
sed prius discutiens conscientiam, vidit in
se esse aliquam fidem, vidit et titubationem, utrumque
vidit. Unum se habere confessus est, et alteri
adjutorium postulavit. <hi>Credo,</hi> inquit, <hi>Domine.</hi> Quid sequebatur,
nisi, Adjuva fidem meam? Non hoc dixit,
<pb n="0258"/>
Credo, Domine; video hic aliquid unde non mentior;
credo, verum dico: sed video hic etiam nescio quid,
quod mihi displiceat. Stare volo: sed adhuc nuto.
Stans loquor, non cecidi, quia credo; sed tamen adhuc
nuto: <hi>Adjuva incredulitatem meam <note>(Marc. IX,
22, 23)</note>
            </hi>. Ergo, charissimi, et ille quem contra me
constitui, et propter cujus controversiam inter nos
natam Prophetam judicem postulavi, non nihil dicit
etiam ipse, cum dicit, Intelligam ut credam. Nam utique
modo quod loquor, ad hoc loquor, ut credant qui
nondum credunt: et tamen nisi quod loquor intelligant,
credere non possunt. Ergo ex aliqua parte verum
est quod ille dicit, Intelligam, ut credam; et ego
qui dico, sicut dicit Propheta, Imo crede, ut intelligas:
verum dicimus, concordemus. Ergo intellige, ut
credas: crede, ut intelligas. Breviter dico quomodo
utrumque sine controversia accipiamus. Intellige, ut
credas, verbum meum; crede, ut intelligas, verbum
Dei.
</p>
          </div3>
        </div2>
      </div1>

<div1>
        <head>SERMO XLIV . <hi>De verbis Isaiae cap.</hi> LIII, V\. 2-9.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
De Domino et Salvatore
nostro, fratres dilectissimi, ante multa tempora prophetatum
est: <hi>Ascendet sicut virgultum, et sicut radix
in terra sitienti.</hi> Quare ut radix? Ideo: <hi>Non est species
illi, neque honor.</hi> Passus est, humiliatus est, consputus
est: non habebat speciem; homo apparebat, cum
Deus esset. Sed quomodo radix non est pulchra, sed
intus habet vim pulchritudinis suae. Attendite, fratres
mei, videte misericordiam Dei. Attendis arborem
pulchram, amoenam, foliis virentem, fructibus opulentam,
laudas. Delectat aliquid de fructu carpere,
sub umbra ejus sedere et requiescere ab aestu: laudas
totam illam pulchritudinem. Si radix ostendatur
tibi, nulla pulchritudo in ea est. Noli contemnere
quod abjectum est: inde processit quod miraris, <hi>Ut
radix in terra sitienti.</hi> Attendite modo claritatem arboris.
<pb n="0259"/>
</p>
          </div3>
<div3>
            <head>2. </head>
            <p>
Crevit Ecclesia, crediderunt gentes, victi sunt
terrae principes sub nomine Christi, ut essent victores
in orbe terrarum. Positum est collum eorum sub
jugo Christi. Persequebantur ante Christianos propter
idola, persequuntur idola propter Christum.
Omnes confugiunt ad auxilium Ecclesiae, in omni
pressura, in omni tribulatione sua. Crevit illud granum
sinapis, factum est majus super omnia olera:
veniunt volatilia coeli, superbi saeculi, et requiescunt
sub ramis ejus <note>(Matth. XIII, 31, 32)</note>. Unde haec tanta
pulchritudo? De nescio qua radice surrexit: et ista
pulchritudo in magna gloria est. Quaeramus radicem.
Consputus est, humiliatus est, flagellatus est, crucifixus
est, vulneratus est, contemptus est. Ecce hic
species non est: sed in Ecclesia gloria radicis pollet.
Ergo ipsum describit sponsum, illum contemptum,
inhonoratum, abjectum. Sed modo videre habetis
arborem, quae surrexit de ista radice, et implevit orbem
terrarum. <hi>Radix in terra sitienti.</hi> </p>
          </div3>
<div3>
            <head>3.</head>
            <p>
 <hi>Non est species illi, neque honor: et vidimus illum,
et non habuit speciem neque decorem. Nonne hic est
fabri filius <note>(Marc. VI, 3)</note>
            </hi>? Quam non habuit decorem,
ut diceretur, <hi>Nonne verum dicimus quia daemonium
habes <note>(Joan. VIII, 48)</note>
            </hi>? In nomine ipsius daemonia fugiebant;
et illi objicitur, quia daemonium habebat.
Sed quare hoc? <hi>Vidimus eum, et non habebat speciem
neque decorem.</hi> 
</p>
          </div3>
        </div2>

<div2>
          <head>CAPUT II.</head>
<p>Quae est species illius intus, ubi non
videbatur? <hi>In principio erat Verbum, et Verbum erat
apud Deum, et Deus erat Verbum <note>(Id. I, 1)</note>
            </hi>. Quae est
species illius? <hi>Qui cum in forma Dei esset, non rapinam
arbitratus est esse aequalis Deo <note>(Philipp. II, 6)</note>
            </hi>.</p>
<div3>
            <head>4.</head>
            <p>
Et ubi visus est non habere speciem neque decorem? <hi>Et non habuit speciem: sed vultus ejus abjectus,
et deformis positio ejus ab omnibus hominibus.
Homo in plaga.</hi> 
 In plaga homo, ante plagam Deus,
post plagam homo Deus, <hi>Homo in plaga, et qui sciat
ferre infirmitates.</hi> Infirmitates quorum? Ipsorum a
quibus patiebatur. Medicus ferebat infirmitates phreneticorum;
et cum ipse crucifigeretur, orabat et dicebat: <hi>Pater, ignosce illis, quia nesciunt quid faciunt <note>(Luc. XXIII, 34)</note>
            </hi>.
Attendite: amemus sponsum.
Quanto magis deformis nobis commendatur, tanto
charior, tanto dulcior est factus sponsae. <hi>Propter quod
et avertit se.</hi> Avertit se, ne illum intelligerent illi qui
eum crucifigebant. <hi>Facies ejus injuriata est, nec magni
aestimata est.</hi> </p>
          </div3>
<div3>
            <head>5.</head>
            <p>
 <hi>Hic infirmitates nostras portat, et pro nobis in
doloribus est: et nos existimavimus illum in doloribus
esse, et in plaga, et in poena. Ipse autem vulneratus est
propter peccata nostra, et infirmatus est propter iniquitates
nostras. Eruditio pacis nostrae in eum, livore ejus
sanati sumus. Omnes ut oves erravimus, et Dominus
tradidit illum pro peccatis nostris.</hi> Evangelium est, an
prophetia? Quid dicunt contra ista Judaei? Nonne
<pb n="0260"/>
mirum est audire illos ista, habere illos ista, legere
illos ista, non invenire de quo dici potuerit, nisi de
illo uno qui in Evangelio praedicatur per orbem terrarum,
et adhuc non esse Christianos, sed sic illos
esse caecos adversus evidentissima eloquia Prophetarum?
Noli mirari caecitatem Judaeorum de Christo.
</p>
          </div3>
        </div2>

<div2>
          <head>CAPUT III.</head>
<p>Ecce transit quod dicitur de sponso,
incipit dici et de sponsa; et quomodo in sponso mirabaris
caecitatem Judaeorum, sic in sponsa miraberis
caecitatem haereticorum.</p>
<div3>
            <head>6.</head>
            <p>
Jam modo miremur caecitatem Judaeorum. <hi>Dominus
tradidit illum pro peccatis nostris; et ipse, quoniam
male tractatus est, non aperuit os. Ut ovis ad
immolandum ductus est; et ut agnus ante eum qui se
tonderet fuit sine voce, sic non aperuit os suum. In humilitate
judicium ejus sublatum est.</hi> Et ne contemnas, <hi>Generationem ejus quis enarrabit?</hi> 
 Quam generationem? <hi>Ante luciferum genui te 
 <note>(Psal. CIX, 3)</note>
            </hi>. Ecce una
generatio: <hi>Ante luciferum,</hi> ante omnia quae facta sunt,
ante omnes Angelos, ante omnem creaturam. Quare?
Quia <hi>omnia per ipsum facta sunt <note>(Joan. I, 3)</note>
            </hi>. Sed forte
secunda ejus generatio narratur. Quis illam narrat?
Fide concipitur, masculus non accedit, uterus virginis
tumet: procedit tanquam sponsus de thalamo suo <note>(Psal. XVIII, 6)</note>.
Mirabilis ista generatio. Mirabilis est
humana, quia sine patre: mirabilis illa, quia sine
matre. <hi>Ut ovis ad immolandum ductus est, ut agnus
ante eum qui se tonderet, sic non aperuit os suum. In
humilitate judicium ejus sublatum est. Generationem
ejus quis enarrabit? Quoniam tolletur de terra vita ejus.</hi> 
Resurrectionem ejus praedicat. Videtis quia vere Dominus
(quasi possit quid nisi vere Veritas) hoc dicebat: 
 <hi>Quae scripta sunt in Lege, et Prophetis, et Psalmis
de me.</hi> Quia <hi>oportebat Christum pati et resurgere,</hi> 
audistis. Et resurgere, modo audistis: <hi>Quoniam tolletur
de terra vita ejus. Et praedicari in nomine ejus
poenitentiam et remissionem peccatorum per omnes gentes,
incipiens ab Jerusalem <note>(Luc. XXIV, 44, 46, 47)</note>
            </hi>:
audietis illud et ab isto propheta; non quia debemus
prophetam praeponere Domino. Praeco praecessit, judex
secutus est. Non sua, sed judicis verba praeco
dicebat, et judex consequens verba sua in praecone
firmavit. <hi>Quoniam tolletur de terra vita ejus. Ab iniquitatibus
populi mei ductus est ad mortem.</hi> Audiebatis
modo dicentem illis, Quid vobis feci? Si invenistis in
me peccatum, arguite. Et illi, <hi>Crucifige, crucifige <note>(Joan. XIX, 6)</note>
            </hi>:
ut putabant hominem, tamen innocentem.
Ergo, <hi>Ab iniquitatibus populi mei ductus est ad
mortem.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 <hi>Dabo</hi> ergo <hi>malos pro sepultura
ejus.</hi> Quid est hoc, <hi>Dabo malos pro sepultura ejus, et
divites pro morte ejus?</hi> Malos propter sepulturam, divites
propter mortem. Dives ille ab Arimathaea Joseph,
cum Dominus penderet in cruce, intravit ad
Pilatum, et petiit corpus ejus: obsecutus est, ut sepeliret.
<pb n="0261"/>
Dati sunt divites pro morte ejus: sepelivit
pauperem, in quo divitias requirebat. Ergo, <hi>Divites
propter mortem ejus.</hi> Quod postea dixit, primo factum
est: quod primo dixit, postea factum est. <hi>Malos pro
sepultura ejus.</hi> Ubi ostendimus? <hi>Intraverunt Judaei ad
Pilatum, et dixerunt ei: Domine, audivimus quia ille planus</hi> 
( <foreign xml:lang="greek">ὁ πλάνος</foreign>), id est, ille impostor, <hi>dixit discipulis suis
quia resurrecturus erit occisus: jube custodiatur sepulcrum,
ne forte veniant discipuli e us nocte, et auferant eum,
et fiat error major priore. Ait illis Pilatus: Habetis
milites, ite, custodite sicut vultis.</hi> Acceperunt milites,
posuerunt ibi <note>(Matth. XXVII, 57-66)</note>. Mali sunt isti:
ipsi sunt dati propter sepulturam ejus ad custodiendum.
Sed unde probamus quia mali sunt? Milites innocentes
erant missi: judex eis praecepit; venerunt
ad sepulcrum, custodierunt. Audi quia mali sunt:
lege Evangelium. Posteaquam resurrexit Dominus,
et viderunt angelum, conterriti et consternati sunt.
Quando dictum est aliis, <hi>Nolite timere vos,</hi> isti
timore perculsi, quia fide sublevati non sunt. Et
tamen cum ista scirent, venerunt ad Judaeos, dixerunt
illis ista omnia. Dixerunt Judaei: Damus
vobis pecuniam. Ergo mali erant: veritatem absconderunt,
mendacium vendiderunt. Et quomodo
mendacium vendiderunt? Non mirum, mendacium
vendiderunt, mendacium caeci caecis. <hi>Dicite</hi> (dictum
est illis) <hi>quia dormientibus nobis venerunt discipuli
ejus, et subtraxerunt eum.</hi> O vanitas vendens
vanitatem vanitati! Audituri sunt vani et credituri.
Hodieque hoc est apud Judaeos, sic habet ipsa fama,
quam vana, quam falsa, quam inanis <note>(Matth. XXVIII)</note>.
Testimonium martyrum nolunt audire, ut vivant; et
testimonium dormientium audiunt, ut pereant. Si dormiebant
custodes, unde potuerunt scire quis illum tulerit
de sepulcro? aut quid vigilabas, male? O male,
de quo non sine causa dixit propheta, <hi>Dabo malos pro
sepultura ejus.</hi> O mali, o pessimi: aut vigilabatis, et
custodire debuistis; aut dormiebatis, et quid sit factum
nescitis. Impletum est enim quod Spiritus sanctus
per Psalmistam multo ante praedixerat: <hi>Cogitaverunt
consilium quod non potuerunt stabilire <note>(Psal.
XX, 12)</note>
            </hi>.
</p>
          </div3>
        </div2>

<div2>
          <head> CAPUT V.</head>
<div3>
            <head>8.</head>
            <p>
Nos ergo, fratres charissimi, pro
quorum salute ista omnia et praedicta sunt et impleta,
gratias agamus divinae misericordiae, et quantum possumus,
totis viribus laboremus, ut beneficia Dei non
nobis judicium pariant, sed profectum: ut cum tremendus
judicii dies et tempus reddendae rationis advenerit,
quidquid nobis Dominus et Salvator noster
contulit judicatus, integrum inveniat judicaturus. Et
quidem ille cum venerit, redditurus est quod promisit,
sed requisiturus est quod redemit: et quod in primo
<pb n="0262"/>
adventu contulit, exacturus est in secundo Quamvis
multum praesumere debeamus de misericordia Dei,
non tamen negligenter debemus timere justitiam ejus.
Cum justitia enim te judicabit, qui cum misericordia
te redemit. Nam quod tam longo tempore peccamus
et parcit, non est negligentia, sed patientia. Non ille
potentiam perdidit, sed nos ad poenitentiam reservavit.
Timeamus ergo justitiam, cujus misericordiam
desideramus. Parcit enim modo, sed non tacet: sed
et si tacet, non semper tacebit. Audiamus ergo eum
dum non tacet in praecepto, si volumus ut nobis parcat,
cum non tacuerit in judicio. Modo enim nobis
praerogatur misericordia, tunc a nobis exigetur justitia,
et reddet unicuique secundum opera sua; ac fiet
illud quod Apostolus dixit, <hi>Judicium sine misericordia
illi qui non fecit misericordiam <note>(Jacobi II, 13)</note>
            </hi>.
</p>
          </div3>
        </div2>
      </div1>

<div1>
        <head>SERMO XLV . <hi>De eo quod in Isaia, cap.</hi> LVII, 13, <hi>scriptum est,</hi> Qui autem dediti erunt mihi, possidebunt terram, et inhabitabunt montem sanctum meum. <hi>Et de Apostolo,</hi> Has ergo promissiones habentes, charissimi, mundemus nos ab omni coinquinatione carnis et spiritus, perficientes sanctificationem in timore Dei. <note>(II Cor. VII, 1.)</note> </head>
<div3>
          <head>1.</head>
          <p>
 <hi>Divinae misericordiae tribuendum quod opportune
acciderit nulla hominum cura.</hi> In omnibus lectionibus,
quas recitatas audivimus, si animadvertit
Charitas vestra primam lectionem Isaiae prophetae,
quia omnia quae lecta sunt nec meminisse nec dicere possumus,
recentissimum arbitror residere potuisse in
cordibus vestris, quo conclusit Lector: <hi>Qui autem dediti
mihi erunt, possidebunt terram, et inhabitabunt montem
sanctum meum.</hi> Deinde ascendit apostolica lectio,
et inde coepit: <hi>Has ergo promissiones habentes, charissimi,
mundemus nos ab omni coinquinatione carnis et spiritus,
perficientes sanctificationem in timore Dei.</hi> Procurante
divina misericordia, quae nos regit, et quae nobis
esurientibus escas praeparat, non solum corporum reficiendorum,
propter quas oriri facit solem super bonos
et malos, et pluit super justos et injustos; sed
etiam propter famem cordis nostri, quam patimur in
hac eremo, et morimur, nisi manna pluat: mensam
ergo suam nobis praeparante Domino, nulla humana
industria procurante, quod ipse novit, factum est, ut
se lectiones sic sequerentur, ut in Isaia promitteretur
nobis aliquid, in Apostolo autem diceretur, <hi>Has ergo
promissiones habentes, charissimi, mundemus nos ab
omni coinquinatione carnis et spiritus, perficientes sanctificationem
in timore Dei;</hi> quasi una lectio esset Prophetae
et Apostoli. Quid enim ait Apostolus? <hi>Has ergo
promissiones habentes, charissimi:</hi> et ibi non est dictum
quas promissiones, non quia non ibi sunt; sed
<pb n="0263"/>
quia non inde coepit lector: et tanquam quaerebat animus
auditoris, de quibus promissionibus dicat Apostolus, <hi>Has ergo promissiones habentes, charissimi,
mundemus nos ab omni coinquinatione carnis et spiritus.</hi> 
Magnum enim negotium nobis imponitur, et non parvus
labor, mundare nos ab omni coinquinatione carnis
et spiritus: et nemo suscipit hunc laborem, nisi
audiat promissionis mercedem. Cum ergo laborem
mundationis carnis et spiritus nemo suscipiat, nisi
praemio invitatus; nescio quomodo factum est ut Lector
ab indictione laboris inciperet, et a promissione
mercedis non inciperet. Sed Deus noluit fraudare auditorem
intentum. Si forte dubitabat suscipere laborem
mundationis carnis et spiritus, qui non audierat
mercedem, armet se ad principium lectionis apostolicae:
promissiones autem si quaerit, attendat ad finem
lectionis propheticae. Ubi enim finivit prophetica lectio,
ibi est promissio: unde coepit Apostoli lectio,
ibi est operis indictio.</p>
        </div3>
<div3>
          <head>2.</head>
          <p>
 <hi>Cupiditates non finiuntur, sed augentur, si praesentia
propter terrenas promissiones contemnantur.</hi> Erigamus
ergo nos, et mundemus ab omni coinquinatione
carnis et spiritus, has promissiones habentes. Quas
promissiones? <hi>Qui autem mihi dediti erunt,</hi> dicit Dominus
per Isaiam, <hi>possidebunt terram, et inhabitabunt
montem sanctum meum. Has ergo promissiones habentes,
mundemus nos ab omni coinquinatione carnis et spiritus.</hi> 
Dicit aliquis: Et propterea me mundabo a coinquinatione
carnis et spiritus, ut possideam terram et
inhabitem montem? Procul dubio quaerendum quid
sibi vult possessio terrae et montis habitatio: ne forte
sperent homines, latas possessiones se accepturos, et
non finiant cupiditatem, sed differant; imo augeant,
et contemnant parva, putantes se de ipso genere accepturos
esse majora. Quis enim non contemnat unam
centuriam, si illi promittatur quia possessurus est
centum? Aut quis non contemnat delicias unius prandii,
forte pauperioris et frugalioris, si dicatur ei: Nisi
te continueris, non venies ad illam coenam lautissimam
et opimam? Qui sic continent a quibusdam praesentibus,
non finiunt cupiditates. Timendo ne perdant
quod amplius desiderant, ea quae minora sunt
contemnunt; ipsa est tamen cupiditas. Numquid non
est avarus, qui contemnit centum folles, ut acquirat
mille? Non tibi videatur jam finisse avaritiam, quia
invenisti cum contemnentem folles centum. Mille cogitat,
ideo centum contempsit. Sunt homines, qui
obsequuntur plerumque senibus filios non habentibus,
et contemnunt in illis multa, sed majora ex ipsis sperant.
Istos misericordes putamus, an cupidos? Ideo
plus probantur filii pauperum, quando obsequuntur
parentibus pauperibus; quia pietas illos ducit, non
merces. Filii autem divitum quando obsequuntur parentibus
suis, non probatur pietas, et si est, latet: quia
et si videtur a Deo, ab hominibus videri non potest.
Adeo et ipsi parentes male sentientes plerumque de
<pb n="0264"/>
filiis suis, cum putant quia propter pecuniam illis obsequuntur
filii sui, cum expediat aliquando filiis eorum
ut emancipentur a parentibus, exigit forte aliquod
commodum uxorem ducturus, aut perveniendi ad aliquem
honorem, ut donent illi res suas, et dicunt:
Non donabo; nam jam non mihi obsequetur. Qualem
sententiam tulit de filio suo, quia ad pecuniam illi obsequitur,
non attendens paternam charitatem? Si ergo
times ne accepta pecunia non tibi obsequatur filius
tuus, non est amabilis pietas, sed venalis. Quanto melior
filius pauperis, filius aliquando senis aerumnosi et
egentis, qui nihil exspectans a patre suo, quia non
habet quod ei dimittat, laboribus et aerumna sudoris
pascit patrem suum? Aliquando et filii divitum attendentes
timorem Dei, non quia exspectant aliquid a
parentibus suis, sed quia parentes sunt et genuerunt
et educaverunt, et Deus praecepit dicens, <hi>Honora patrem
tuum et matrem tuam <note>(Exod. XX, 12)</note>
          </hi>, ideo obsequuntur:
sed latet affectus, ubi propositum est praemium.
Eo autem isti acceptiores sunt apud Deum,
quia mentem ipsorum non possunt videre homines, et
Deus solus videt, nec laudari ab hominibus possunt:
sicut Job qui colebat Deum. Putaverunt enim daemones
quod propter mercedem coleret Deum. Ubi
autem probatus est quia gratis coleret? Quia perditis
omnibus dixit, <hi>Dominus dedit, Dominus abstulit; sicut
Domino placuit, ita factum est: sit nomen Domini benedictum <note>(Job I, 21)</note>
          </hi>.</p>
        </div3>
<div3>
          <head>3.</head>
          <p>
 <hi>Scripturae obscura loca ex locis aliis apertis illustrantur.</hi> 
Quare ista dixi, fratres? Quia quotidie non
tacet Scriptura monere, ut temporalia contemnentes,
aeterna diligamus: non tacet omnis pagina
divina loqui nobis, aliquando aperte, aliquando in
mysterio obscure. Sed nemo fraudari se putet, quando
obscure pagina divina loquitur. Ubi ad te prodit
voluntas Dei, hoc est ubi aperta est, ibi illam dilige,
ibi illam ama, quando aperte monet. Et qualis est in
aperto, talis est in obscuro; qualis est in sole, talis est
in umbra. Talem illam sequaris, si talem illam legis.
Obscurum est enim, ut dixi, <hi>Possidebit terram, et inhabitabit
montem sanctum meum.</hi> Nam si carnaliter
accipimus, non nos mundabimus ab omni coinquinatione
carnis et spiritus; et sine causa nobis procuravit
Deus finem lectionis propheticae conjunctum cum
principio lectionis apostolicae, si propter possidendum
montem terrenum ad avaritiam nos praeparamus, non
ad pietatem. Sed quid debemus intelligere <hi>montem?</hi> 
Obscurum est quid dixerit montem. Sed si deseruisset
nos Deus, nusquam aperte diceret quid sit mons.
Ubi autem dicit aperte, ibi ama montem. Ubi aperte
<pb n="0265"/>
tibi commendat montem, et ipsa Scriptura se aperit
quid dicat montem, ibi illum ama. Etiam ubi audieris
promitti montem talem, illum sequere: qualem
amasti in aperto, talem intellige in obscuro. Ubi putamus
dictum <hi>montem,</hi> ut possimus nos mundare ab
omni coinquinatione carnis et spiritus? Quis mons
nobis promissus est?</p>
        </div3>
<div3>
          <head>4.</head>
          <p>
 <hi>Terra Viventium nobis promissa.</hi> Primo terra
qualis nobis promittitur sciamus, quam suspirat quodam
loco propheta David, et dicit: <hi>Spes mea es tu,
portio mea in terra viventium <note>(Psal. CXLI, 6)</note>
          </hi>. Procul
dubio ergo est quaedam terra viventium, quia ista
terra morientium est. Aut si aliquis in ista terra nasceretur
nisi moriturus, non diceret illam terram viventium,
nisi comparans istam terram et inveniens
eam terram esse morientium. Est ergo terra viventium:
nam cum aeterna et coelestis sit, terra dicitur
quia possidetur, non quia aratur. Habet enim possessorem
sine labore: quia et ista possessorem suum
exercet in labore, et fatigat in timore. Quid tibi dicitur?
Surge, ara terram, ut possis habere unde vivas.
Et velis nolis, gemens et suspirans surgis, et operaris;
quia sequitur te sententia damnati Adam: <hi>In
labore vultus tui edes panem tuum <note>(Gen. III, 19)</note>
          </hi>. Cum
autem transierit omnis labor et gemitus, erimus in
terra viventium. Nihil ibi nascitur et crescit: quidquid
ibi est, eodem modo est, sic est semper. Non
ibi alternant hiems et aestas, nox et dies. Hic seminatur,
ut ibi metatur; si tamen seminatur. Quis est
enim qui seminat hic, ut ibi metat? Qui erogat pauperibus.
Erogatio pauperibus seminatio est in terra.
Semina hic, et ibi invenies messem: aestate non secatur,
ut transeat; sed et manducatur, et cum gaudio
permanet. Ibi enim justitia saginaris. Terra illa habet
panem suum. Quis est iste panis? Qui huc inde ad
nos venit: <hi>Ego sum,</hi> inquit, <hi>panis vivus qui de coelo
descendi <note>(Joan. VI, 51)</note>
          </hi>. Qualis est iste panis? <hi>Beati
qui esuriunt et sitiunt justitiam, quoniam ipsi saturabuntur <note>(Matth. V, 6)</note>
          </hi>.</p>
        </div3>
<div3>
          <head>5.</head>
          <p>
 <hi>Mons Christus et Ecclesia.</hi> Audivimus panem de
terra illa, audiamus et montem. <hi>Inhabitabunt,</hi> inquit, <hi>in monte sancto meo.</hi> 
 Puto enim invenimus in alia
sancta Scriptura, quia mons et ipse Christus est. Qui
est panis, ipse est et mons: sed panis, quia pascit
Ecclesiam; mons autem, quia corpus ejus est Ecclesia.
Ipsa Ecclesia est mons: et quid est ipsa Ecclesia?
Corpus Christi. Adjunge illi caput, et fit unus
homo. Caput et corpus, unus homo. Caput quis est?
Hic qui natus est de virgine Maria, qui suscepit carnem
mortalem sine peccato, qui a Judaeis caesus, flagellatus,
contemptus, crucifixus; qui traditus est
propter delicta nostra, et resurrexit propter justificationem
nostram. Ipse est caput Ecclesiae, ipse panis
de illa terra. Corpus autem ejus quod est? Conjux
ejus, id est Ecclesia. <hi>Erunt</hi> enim <hi>duo in carne una.
Sacramentum hoc magnum est: ego autem dico in Christo
et in Ecclesia <note>(Ephes. V, 31 et 32)</note>
          </hi>. Sic et Dominus
in Evangelio, cum de viro et de uxore diceret: <hi>Igitur
<pb n="0266"/>
jam non sunt duo, sed una caro <note>(Matth. XIX, 6)</note>
          </hi>. Ergo
unum voluit esse hominem Deum Christum et
Ecclesiam. Ibi caput, et hic membra. Noluit resurgere
cum membris, sed ante membra, ut haberent quod
sperarent membra. Sed ideo mori voluit caput, ut
prius resurgeret caput; prius ire in coelum caput, ut
in capite suo spem haberent caetera membra, et exspectarent
impleri erga se quod praemissum est in capite.
Quid enim opus erat Christo mori, Verbo Dei,
per quod facta sunt omnia, de quo dicitur: <hi>In principio
erat Verbum, et Verbum erat apud Deum, et
Deus erat Verbum: omnia per ipsum facta sunt <note>(Joan.
I, 1, 3)</note>
          </hi>? Et crucifigitur, et irridetur, et lancea percutitur,
et sepelitur; et omnia per ipsum facta sunt.
Sed quia dignatus est esse caput Ecclesiae, desperaret
de se Ecclesia quia resurgeret, si videret quia non
resurrexisset caput. Resurrexit ergo caput, et visum
est resurgere caput. Primo a mulieribus visum est,
et nuntiatum est viris. Primae mulieres viderunt resurgentem
Dominum, et Evangelistis futuris Apostolis
a mulieribus Evangelium annuntiatum est, et per
mulieres illis Christus annuntiatus. Evangelium enim
latine bonus nuntius est. Qui graece noverunt, sciunt
quid sit Evangelium. Evangelium ergo bonus nuntius.
Quid tam bonum nuntium possumus dicere,
quam quia resurrexit Salvator noster; aut quid majus
illi praedicaturi erant, quam quod eis feminae
nuntiaverunt? Sed quare femina nuntiavit Evangelium?
Quia per feminam mors emendata est. Etenim
feminam nuntiantem mortem consolata est femina
nuntians vitam, quia mortua erat propinans mortem.
Per feminam seductus est Adam, ut caderet in mortem:
per feminam nuntiatus est Christus, jam resurgens
non moriturus. Sic et nos futuri sumus resurgere,
et erimus mons sanctus Dei. In hoc monte habitat
qui deditus est Deo. <hi>Qui autem mihi dediti erunt, possidebunt
terram, et inhabitabunt montem sanctum meum;</hi> 
id est, non recedent ab Ecclesia. Modo laboremus in
Ecclesia, postea haereditabimus Ecclesiam. Quando
enim ibi erit gaudium nostrum sempiternum, non ibi
erimus nisi possessores, non autem laborabimus.</p>
        </div3>
<div3>
          <head>6.</head>
          <p>
 <hi>Quomodo mons Christus et Ecclesia.</hi> Sed evidenter
inveniamus alibi montem istum: nam quasi
obscurum videtur. Potest aliquis dicere: Ubi mons
Ecclesia? et quando mons Christus? et quando mons
corpus Christi? Evidentissime Daniel dicit: nemo inde
dubitat. Visionem vidit Daniel; jam numquid indiget
expositore? Videat Charitas vestra. Quaedam
verba ibi forte indigent expositione, quae in nomine
Christi exposita aperientur vobis. Videte si potest
dici nisi de Christo. <hi>Vidi,</hi> dixit Daniel, <hi>et ecce lapis abscissus
de monte sine manibus.</hi> Non hoc dixit, Sine manibus
erat ille lapis: sed sine opere humano praecisus
lapis de monte; non humanae manus accesserunt,
ut lapis de monte praecideretur. Novit Charitas vestra
quia non praeciduntur lapides de monte, nisi accedentibus
manibus humanis. Ille autem praecisus est de
<pb n="0267"/>
monte sine manibus: et venit, et confregit omnia
regna terrarum. Nescio si versatur ante oculos vestros
nisi Christus, de quo dictum est, <hi>Adorabunt eum
omnes reges terrae <note>(Psal. LXXI, 11)</note>
          </hi>. Ipse confregit
omnia regna terrarum. Superbus rex ante se nullum
regem vult habere; modo omnes reges Christum habent
regem, Confregit ergo omnia regna terrarum,
ut ille regnet. Et quid dicit iste? <hi>Crevit lapis ille, et
factus est mons grandis, ita ut impleret universam faciem
terrae <note>(Dan. II, 34, 35)</note>
          </hi>. Jam puto quia agnoscitis
Christum. Audistis de terra, <hi>Qui dediti mihi erunt,
possidebunt terram.</hi> Audistis et de monte, <hi>Et inhabitabunt
montem sanctum meum. Has ergo promissiones
habentes, charissimi, mundemus nos ab omni coinquinatione
carnis et spiritus.</hi> Sed forte vultis nosse quid est
praecidi sine manibus. Hoc enim quasi obscure ibi positum
est: quibusdam vero jam occurrit, antequam
dicam: sed patiantur moras aliquas propter alios,
qui cogitare inde non possunt, nisi per nos aliquid
audierint. Quid est, <hi>sine manibus?</hi> Sine opere hominis.
Et illud advertat Charitas vestra, fratres, lapidem
praecisum de monte, et factum esse montem. De monte
praecisus, et mons factus est crescendo: sed qualis
mons factus? Non talis, qualis ille unde praecisus
est: nam de illo monte, unde praecisus est, non dictum
est, Crevit et implevit universam terram. Duo
montes sunt ergo: primus mons Synagoga, secundus
Ecclesia: primus mons, populus Judaeorum; secundus
mons, populus Christianus. Sed ut fieret populus
Christianus magnus mons, et impleret universam terram,
de illo monte praecisus est lapis, quia de Judaeis
venit Christus. Quare ergo <hi>sine manibus?</hi> Sine
opere humano. Christus enim natus de virgine, sine
complexu maritali conceptus est.</p>
        </div3>
<div3>
          <head>7.</head>
          <p>
 <hi>Qualis mons Christus. Contra Donatistas.</hi> Ergo
manifestum istum montem habemus. Non nobis proponamus
montes, aut qualis est Giddaba, aut quales
sunt quicumque nobis nominantur. Aliquando
enim carnaliter accipientes homines; ut puta, legunt, <hi>Exaudiet illum de coelo sancto suo 
 <note>(Psal. XIX, 7)</note>
          </hi>: bene
aliquando de monte, et loquitur Christum: et currunt
homines in montem orare, quasi ibi exaudiat
Deus. Carnaliter sapientes, quia vident plerumque nubes
inhaerere in lateribus montium, ascendunt in
montes, ut proximi sint Deo. Oratione tua vis contingere
Deum? humilia te. Iterum, quia diximus, Vis
contingere Deum? humilia te: ne carnaliter accipias,
descendens in hypogaeas, ut ibi roges Deum. Nec hypogaeas,
nec montem quaeras. In corde tuo habe humilitatem,
et Deus tibi dabit altitudinem; veniet ad
te, et erit tecum in cubiculo tuo. Ergo qualem montem
habemus Christum, Ecclesiam habemus, Ecclesiam
amemus. Crevit et implevit mons iste universum
orbem terrarum. Manifestum est quia non sunt
<pb n="0268"/>
in isto monte qui in parte sunt, et non tenent nobiscum
universam terram. Commemoramini, fratres,
quia omnis pagina armat et implet nos contra linguas
hominum, quas quotidie patimur. Si dixisset, Crevit
ille mons, et implevit universam Africam; numquid
dicerent illi, nisi quia pars Donati est? Compressit
linguas ipsorum crescendo. Tantum crevit, ut obturet
ora verbosorum. Quo enim iit crescendo? Per universam
terram. Nam mons ille, unde praecisus est,
non crescendo implevit universam terram: quia etsi
impleverunt universam terram Judaei, quia debellati
sunt, et suam terram perdiderunt; dispersi sunt per
terram poena meritorum, non magnitudine incrementorum.
Dominus autem Christus lapis augularis, subegit
regna hominum, fregit regna daemonum, humiliavit
omnes reges ut cresceret, crevit et implevit
universam faciem terrae. Audeo dicere, adhuc crescit,
adhuc sunt loca quae implet.</p>
        </div3>
<div3>
          <head>8.</head>
          <p>
 <hi>Mundities carnis et spiritus praecipitur.</hi> Tu ergo
ama ipsum montem, et para te habitare ipsum
montem in aeternum; et munda te ab omni coinquinatione
carnis et spiritus, has promissiones habens.
Quas promissiones? Si vis possidere terram, et inhabitare
montem sanctum, munda te ab omni coinquinatione
carnis et spiritus. Quae sunt coinquinationes
carnis? Intendat Charitas vestra, et hoc debemus
dicere. Quae sunt coinquinationes carnis? Non ubi
casu transit homo, et tangit aliquid aut pede, aut
etiam facie; aut si contingat homini labi pede, et ita
cadere, ut in lutum, aut in coenum veniat, coinquinata
est facies. Facilis est ista coinquinatio; quomodo
solet dici, lavatur, et exit. Coinquinatio vero carnis,
quae cavenda est, non huc exit, nisi de coinquinatione
spiritus, et sic coinquinat carnem. Coinquinatio
spiritus quae est? Libido. Coinquinatio carnis?
Perpetratio adulterii. Habes duo: surrexit libido,
jam coinquinatus est spiritus; nondum accessit adulterium,
nondum caro coinquinata est. Sed quid prodest
quia caro munda est, et habitator carnis immundus?
Ille qui forte mundus est in carne, adulterum
eum Deus tenet in corde, sicut Dominus dicit: <hi>Amen
dico vobis, qui viderit mulierem ad concupiscendum
eam, jam moechatus est eam in corde suo <note>(Matth. V,
28)</note>
          </hi>. Ista est coinquinatio spiritus. Quando autem fit
perfecta sanctificatio? Quando est et carnis et spiritus.
Sunt enim homines, qui temperant se a factis,
et non temperant se a cogitationibus malis: faciunt
mundationem carnis, et non faciunt mundationem spiritus.
Tales ideo non faciunt, quia timent homines.
Libido ardet, timor revocat. Quid times? Inveniri et
damnari; inveniri et expompari. Ergo incoinquinata
videtur caro, sed non est perfecta sanctificatio: quia
quid dicit Apostolus? <hi>Mundemus nos ab omni coinquinatione
carnis et spiritus:</hi> ut quomodo te temperas a
malis factis, sic te temperes a mala voluntate, a malis
cogitationibus. A malo facto contine, et mundas
te a coinquinatione carnis: a mala voluntate abstine
<pb n="0269"/>
te, et mundas te a coinquinatione spiritus.</p>
        </div3>
<div3>
          <head>9.</head>
          <p>
 <hi>Sanctificatio in timore Dei perficitur.</hi> Et sequitur, <hi>Perficientes sanctificationem in timore Dei.</hi> 
Magnifice addidit, <hi>in timore Dei.</hi> Ecce quia non perficit
homo sanctificationem, nisi in timore Dei. Quae est
perfecta sanctificatio? Sanctificatio et corporis et spiritus.
Si sit corporis, et spiritus non sit, imperfecta
est. Nam illud non potest esse spiritus sanctificatio,
et corporis non esse. Esse corporis, et non esse spiritus,
potest: esse spiritus, et non esse corporis,
non potest. Qui enim est mundus spiritu, operari flagitia
non potest. Unde hoc? <hi>Ex corde enim procedunt,</hi> 
ait Dominus, <hi>adulteria, homicidia <note>(Matth. XV, 19)</note>
          </hi>. Homo
enim non potest perpetrare per membra, quod non
sibi in corde dixerit. Verbum in corde concepit, et
deputatum est in opus. Ideo quodam loco Dominus: <hi>Mundate quae intus sunt,</hi> 
 ait, <hi>et quae foris sunt, munda
erunt <note>(Id. XXIII, 26)</note>
          </hi>. Non dixit, Mundate quae foris
sunt. Si a corpore inciperet, restabat ut moneret
nos ut mundaremus et animum: si autem ab animo,
non opus est ut mundemus corpus; quia animi munditiam
sequitur corporis munditia. Ergo apostolus
Paulus quia coepit a carne, opus erat ut diceret et de
spiritu, <hi>Perficientes sanctificationem. Mundemus nos
ab omni coinquinatione carnis et spiritus:</hi> quia potest
incoinquinata esse caro, non faciens adulteria, fornicationes,
et talia; sed tamen esse libidines, et cogitationes,
et malae voluntates in anima. Et subjecit, <hi>Perficientes sanctificationem in timore Dei.</hi> 
 Quis ergo
facit sanctificationem corporis, et non facit animae?
Qui homines timet, et non Deum. Nam qui in timore
Dei est, perficit sanctificationem. Ideo certe
noluisti perpetrare adulteria, ne sciret homo; timore
hominum tenuisti carnem a commissis malis: ideo
noluisti committere ubi videt homo. Si et Deum times,
noli et ibi, ubi videt Deus, et perfecisti sanctificationem.
Intende: O si possem, ait aliquis, pervenire
ad illam feminam! sed non possum, diligenter
custoditur, maritum vigilantem habet, ministrum
non habeo; si ausus fuero, comprehendor. Facit
quasi mundationem corporis: intus autem quia vult,
non facit mundationem spiritus. Ideo timebat in corpore
facere, ne videret homo; et non timet intus facere,
ubi videt Deus: oculos hominis vitat, et Dei
non timet. Quis ergo perficit sanctificationem? Qui in
timore Dei est. <hi>Perficientes sanctificationem in timore
Dei.</hi> Timor hominum forte corpus potest ab immunditia
temperare; animam autem, nonnisi timor Dei.
Sanctificavit animum? Securus est de corpore. Qui
vestitus est, mundus sit, et vestis ipsa munda erit.
Inhabitator bonus et sanus sit, et non timeat ruinam
domus suae.</p>
        </div3>
<div3>
          <head>10.</head>
          <p>
 <hi>Carnis futura commutatio. Caro hominis in
corpus angeli convertenda.</hi> Quid enim ista caro?
Non illam debemus contemnere. Quid enim hoc? Fenum,
sed aurum erit. Noli contemnere fenum, mutabitur
in aurum. Ille enim, qui potens fuit mutare
<pb n="0270"/>
aquam in vinum, potens est mutare fenum in aurum,
et de carne facere angelum. Si de sordibus fecit hominem,
de homine non faciet angelum? Attendat
enim Charitas vestra unde factus est homo, et videte
si vel cogitare illud volumus. De istis sordibus fecit
hominem et praefecit aliis animabilibus; de homine
non faciet angelum? Faciet prorsus. Amicos suos
sibi fecit homines, non illos facturus est angelos? <hi>Jam
non dicam vos servos, sed amicos <note>(Joan. XV, 15)</note>
          </hi>.
Adhuc carnem portantibus, adhuc morientibus,
adhuc in ista egestate et fragilitate vitae versantibus
dixit, <hi>Jam vos non dicam servos, sed amicos.</hi> Et quid
est daturus amicis? Quod in se ipso ostendit resurgente.
Coronabuntur, et convertentur in gloriam coelestem,
et erunt aequales Angelis Dei <note>(Luc. XX, 36)</note>. Nulla
erit corruptio, nulla titillatio. Non ibi nobis dicetur, <hi>Mundate vos ab omni coinquinatione carnis et spiritus.</hi> 
Non laborabimus, nec nobis promittetur praemium;
quia jam accepimus. Nec nobis dicetur ut gemamus;
quia jam laudamus. Sicut enim caro mortalis convertitur
in corpus angeli; sic et gemitus convertetur in
laudes. Hic poenitentia, et pressura, et gemitus: ibi
laudes, laetitia, et gaudium. Postea ergo, modo non
est laetitia. Sed ubi? In spe. Nondum tenes, sed sperando
gaudes: quia qui promisit non potest decipere;
quia qui promisit, habet et dat.
</p>
        </div3>
      </div1>

<div1>
        <head>SERMO XLVI . <hi>De Pastoribus in Ezechiel cap.</hi> XXXIV, 1-16, <hi>ab illis verbis,</hi> Et factum est, <hi>etc., usque,</hi> Et pascam eas cum judicio. <hi>Contra Donatistas</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>De pastoribus non oves,
sed se ipsos pascentibus.</hi> Spes tota nostra quia in
Christo est, et quia omnis vera et salubris gloria
nostra ipse est, non nunc primum didicit Charitas vestra.
Estis enim in ejus grege, qui intendit et pascit
Israel <note>(Psal. LXXIX, 2)</note>. Sed quoniam sunt pastores,
qui pastorum nomine gaudere volunt, pastoris autem
officium implere nolunt; quid ad eos per Prophetam
dicat, sicut lectum audivimus, recenseamus. Audite
vos cum intentione, audiamus nos cum tremore.</p>
          </div3>
<div3>
            <head>2.</head>
            <p>
 <hi>Christiani, propter nos; praepositi, propter alios.</hi> -- <hi>Et
factum est ad me verbum Domini, dicens: Fili hominis,
propheta super pastores Israel.</hi> Hanc lectionem modo,
cum legeretur, audivimus: hinc cum vestra Sanctitate
aliquid loqui decrevimus. Adjuvabit ipse, ut vera
dicamus, si non nostra dicamus. Nam si nostra dixerimus,
pastores erimus pascentes nos, non oves: si
autem illius sunt quae dicimus, per quemlibet ipse vos
pascet. <hi>Haec dicit Dominus Deus: O pastores Israel, qui
pascunt se solos! Numquid non oves pascunt pastores</hi>?
<pb n="0271"/>
Id est, non se pascunt pastores, sed oves. Haec
prima causa est quare arguantur pastores isti, quia se
ipsos pascunt, non oves. Qui sunt qui se ipsos pascunt?
De quibus Apostolus dicit: <hi>Omnes enim quae
sua sunt quaerunt, non quae Jesu Christi <note>(Philipp. II,
21)</note>
            </hi>. Nos enim, quos in isto loco, de quo periculosa
ratio redditur, Dominus secundum dignationem suam,
non secundum meritum nostrum constituit, habemus
duo quaedam: unum, quod christiani sumus; alterum,
quod praepositi sumus. Illud quod christiani sumus,
propter nos est: quod autem praepositi sumus,
propter vos est. In eo quod christiani sumus, attenditur
utilitas nostra: in eo quod praepositi, nonnisi
vestra. Sunt autem multi christiani, et non praepositi,
qui perveniunt ad Deum, faciliore fortasse itinere,
et tanto forte expeditius ambulantes, quanto minorem
sarcinam portant. Nos autem, excepto quod christiani
sumus, unde rationem reddemus Deo de vita nostra,
sumus etiam praepositi, unde rationem reddemus
Deo de dispensatione nostra. Ad hoc istam difficultatem
propono, ut compatientes nobis, oretis pro nobis.
Veniet enim dies, quo cuncta adducantur in judicium <note>(Eccle. XII, 14)</note>.
Et ille dies, si saeculo longe est, unicuique
homini vitae suae ultimus prope est. Tamen
utrumque latere Deus voluit, et quando veniat finis
saeculi, et quando sit in unoquoque homine hujus vitae
finis. Vis non timere diem occultum? Dum venerit,
inveniat te paratum. Cum ergo praepositi ad hoc sint,
ut his qui subjecti sunt consulant; non in eo quod
praesunt, omnino utilitatem suam attendant, sed eorum
quibus ministrant. Quisquis ita praepositus est,
ut in eo quod praepositus est, gaudeat, et honorem
suum quaerat, et commoda sua sola respiciat, se
pascit, non oves. Ad hos sermo dirigitur. Audite tanquam
oves Dei, et videte quemadmodum vos securos
fecerit Deus: qualescumque sint qui vobis praesunt,
id est, qualescumque nos simus; vobis securitatem
dedit, qui pascit Israel. Nam Deus non deserit oves
suas; et mali pastores poenas debitas luent, et oves
promissa percipient.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Pastores qui se pascunt, non oves.</hi> 
Videamus ergo quid alloquatur pastores se ipsos
pascentes, non oves, sermo divinus neminem palpans. <hi>Ecce lac consumitis, et lanis vos tegitis, et quod
crassum est interficitis, et oves meas non pascitis: quod
infirmatum est, non confortastis; et quod aegrotum est,
non corroborastis; et quod contribulatum est, non colligastis;
et quod errabat, non revocastis; et quod periit,
non inquisistis; et quod forte fuit, confecistis: et dispersae
sunt oves meae, eo quod non sit pastor.</hi> 
 Dicitur
in pastores pascentes semetipsos, non oves, quid diligant,
quid negligant. Quid ergo diligunt? <hi>Lac consumitis,
et lanis vos tegitis.</hi> Propter quod Apostolus dicit, <hi>Quis plantat vineam, et de fructu ejus non sumit?</hi> 
Quis pascit <hi>gregem, et de lacte gregis non percipit <note>(I Cor.
IX, 7)</note>
            </hi>? Invenimus ergo esse lac gregis, quidquid a
<pb n="0272"/>
plebe Dei tribuitur praepositis ad sustentandum victum
temporalem. Inde enim loquebatur Apostolus,
cum haec diceret quae commemoravi.</p>
          </div3>
<div3>
            <head>4.</head>
            <p>
 <hi>Lactis percipiendi potestas data pastoribus.</hi> Et
quidem Apostolus quanquam elegerit manibus suis
transigi, et nec ipsum lac quaerere ab ovibus <note>(II Thess.
III, 8)</note>; tamen lactis percipiendi potestatem habere se
dixit, et sic Dominum disposuisse, ut qui Evangelium
annuntiant, de Evangelio vivant. Et dicit alios coapostolos
suos usos fuisse hac potestate; non usurpata,
sed data. Plus ille fecit, ut nec quod debebatur
acciperet <note>(I Cor. IX, 4-15)</note>. Ipse ergo donavit et
debitum: sed alius non exigit indebitum: ille plus
fecit. Fortassis enim ipsum significabat, qui aegrum
cum adduceret ad stabularium, dixit: <hi>Si quid amplius
erogaveris, in redeundo reddam tibi <note>(Luc. X, 35)</note>
            </hi>. De
his ergo qui non indigent lacte gregis, quid plura dicamus?
Misericordiores sunt, vel potius ipsius misericordiae
officium largius impendunt. Possunt enim; et
quod possunt, faciunt. Laudentur hi, nec damnentur
illi. Nam et ipse Apostolus datum non quaerebat;
fructuosas tamen oves esse cupiebat, non steriles
sine lactis ubertate. Itaque cum esset quodam tempore
in magna indigentia, vinctus in confessione veritatis,
missum est illi a fratribus unde necessitati et
indigentiae ejus ministraretur. Respondit autem illis
gratias agens, et dixit: <hi>Bene fecistis communicare necessitatibus
meis. Ego enim didici in quibus sum sufficiens
esse: scio et abundare, et penuriam pati; omnia
possum in eo qui me confortat. Verumtamen vos bene
fecistis usibus meis mittere.</hi> Sed ut ostenderet, in eo
quod illi bene fecerunt, quid ipse quaereret, ne inter
illos esset qui se ipsos pascunt, non oves, non tam
suae gaudet subventum esse necessitati, quam illorum
gratulatur fecunditati. Quid ergo ibi quaerebat? <hi>Non quia quaero,</hi> 
 inquit, <hi>datum, sed requiro fructum <note>(Philipp. IV, 11-17)</note>
            </hi>.
Non ut ego, inquit, explear, sed
ne vos inanes remaneatis.</p>
          </div3>
<div3>
            <head>5.</head>
            <p>
 <hi>Lac sic sumant, ut ovibus prosint: non sumpto
lacte, oves negligant.</hi> Qui ergo non possunt facere
quod Paulus, ut manibus suis se transigant, accipiant
de lacte ovium, sustentent suam necessitatem,
sed non negligant ovium infirmitatem: non hoc sibi
quaerant, tanquam commodum suum, ut ex necessitate
suae penuriae videantur annuntiare Evangelium;
sed hominibus illuminandis praebeant lucem verbi veritatis.
Sunt enim tanquam lucernae, sicut dictum
est, <hi>Sint lumbi vestri accincti, et lucernae ardentes <note>(Luc.
XII, 35)</note>
            </hi>; et, <hi>Nemo accendit lucernam, et ponit eam sub
modio, sed super candelabrum, ut luceat omnibus qui in
domo sunt: sic luceat lumen vestrum coram hominibus,
ut videant bona opera vestra, et glorificent Patrem vestrum
qui in coelis est <note>(Matth. V, 15, 16)</note>
            </hi>. Si ergo tibi
<pb n="0273"/>
lucerna accenderetur in domo, nonne adjiceres oleum,
ne exstingueretur? Porro si lucerna, accepto oleo, non
luceret, non erat plane digna quae in candelabro poneretur,
sed quae continuo frangeretur. Unde ergo vivitur,
necessitatis est accipere, charitatis est praebere:
non tanquam venale sit Evangelium, ut illud
sit pretium ejus, quod sumunt qui annuntiant unde
vivant. Si enim sic vendunt, magnam rem vili vendunt.
Accipiant sustentationem necessitatis a populo,
mercedem dispensationis a Domino. Non enim est
idoneus populus reddere mercedem illis, qui sibi in
charitate Evangelii serviunt. Non exspectent illi
mercedem, nisi unde et isti salutem. Quid ergo isti
increpantur, unde arguuntur? Quia cum lac consumerent,
et lanis se tegerent, oves negligebant. Sua
ergo tantum quaerebant, non quae Jesu Christi <note>(Philipp.
II, 21)</note>.
</p>
          </div3>
        </div2>

<div2>
          <head>CAPUT III.</head>
<div3>
            <head>6.</head>
            <p>
 <hi>Quid sit lanis se tegere. Lana, honor.</hi> 
Sed quoniam diximus quid sit lac consumere,
quaeramus quid sit lanis se tegere. Qui praebet lac,
victum praebet; qui praebet lanam, honorem praebet.
Ista sunt duo quae a populis quaerunt, qui se ipsos pascunt,
non oves; commodum supplendae necessitatis,
et favorem honoris et laudis. Etenim vestimentum
propterea bene intelligitur in honore, quia nuditatem
contegit. Est enim unusquisque homo infirmus. Et
quid est quisquis vobis praeest, nisi quod vos estis?
Carnem portat, mortalis est, manducat, dormit, surgit,
natus est, moriturus est. Si ergo cogitas quid sit
secundum se ipsum, homo est: tu tamen honorando
eum velut angelum, contegis quod infirmum est.</p>
          </div3>
<div3>
            <head>7.</head>
            <p>
 <hi>Paulus eorum vitiis, a quibus sibi honor exhibetur,
non parcit.</hi> Hujusmodi indumentum acceperat a
bona Dei plebe idem Paulus, cum diceret: <hi>Sicut angelum
Dei suscepistis me: testimonium vobis perhibeo,
quia si fieri posset, oculos vestros eruissetis, et dedissetis
mihi.</hi> Sed cum tantus illi honor exhibitus esset,
numquid propter ipsum honorem sibi exhibitum, ne
forte cum argueret, negaretur, et minus ipse Apostolus
laudaretur, pepercit errantibus? Nam si hoc fecisset,
esset inter illos qui se ipos pascunt, non oves:
diceret apud se ipsum, Quid ad me pertinet? Quisque
quod velit agat: victus meus salvus est, honor
meus salvus est; et lac et lana, satis est mihi: eat
quisque qua potest. Ergo integra tibi sunt omnia,
si eat quisque qua potest? Nolo te praepositum facere,
unum te constituo de ipsa plebe: <hi>Si patitur unum membrum,
compatiuntur omnia membra <note>(I Cor. XII, 26)</note>
            </hi>. Proinde
ipse Apostolus, cum eos commemoraret quales fuerint
erga illum, ne quasi oblitus eorum honorificentiae
videretur, testimonium perhibet, quod sicut angelum
Dei susceperint eum; et quod, si fieri posset,
oculos suos vellent eruere, et illi dare: et tamen accedit
ad ovem languidam, ad ovem putridam, secare
<pb n="0274"/>
vulnus, non parcere putredini. <hi>Ergo,</hi> inquit, <hi>inimicus
factus sum vobis, verum praedicans <note>(Galat. IV, 14-16)</note>
            </hi>?
Ecce et accepit de lacte ovium, sicut paulo ante commemoravimus,
et indutus est lanis ovium; sed tamen
oves non neglexit. Non enim sua quaerebat, sed quae
Jesu Christi.</p>
          </div3>
<div3>
            <head>8.</head>
            <p>
 <hi>Pastores ne vitiis parcant, multitudinis conciliandae
causa.</hi> Absit ergo ut dicamus vobis: Vivite
ut vultis, securi estote, Deus neminem perdet, tantummodo
fidem christianam tenete; non perdet ille
quos redemit, non perdet pro quibus sanguinem fudit.
Et si spectaculis volueritis oblectare animos vestros,
ite; quid mali est? Et festa ista quae celebrantur
per universas civitates in laetitia convivantium,
et publicis mensis se ipsos ut putant jucundantium,
re vera magis perdentium, ite, celebrate: magna est
Dei misericordia, quae totum ignoscat. Coronate vos
rosis, antequam marcescant <note>(Sap. II, 8)</note>. In domo
Dei vestri quando volueritis, convivamini; implemini
cibo et vino cum vestris: ad hoc enim data est ista
creatura, ut ea perfruamini; non enim impiis et Paganis
eam dedit Deus, et vobis non dedit. Haec si
dixerimus, forte congregabimus turbas ampliores:
et si sunt quidam qui nos sentiant haec dicentes non
recte sapere, paucos offendimus, sed multitudinem
conciliamus. Quod si fecerimus, non verba Dei, non
verba Christi dicentes, sed nostra; erimus pastores
nosmetipsos pascentes, non oves.
</p>
          </div3>
        </div2>

<div2>
          <head>CAPUT IV.</head>
<div3>
            <head>9.</head>
            <p>
 <hi>De mactantibus oves pingues.
Exempla mala praepositorum.</hi> Cum autem dixisset
quae diligant isti pastores, dicit et quae negligant. Vitia
enim ovium late patent; sanae atque crassae oves
perpaucae sunt, id est, solidae in cibo veritatis, utentes
pascuis bene de munere Dei. Sed mali illi pastores
non parcunt talibus. Parum est quod illas languentes
et infirmas et errantes et perditas non curant;
etiam istas fortes et pingues necant, quantum
in ipsis est. Illae vivunt de misericordia Dei: tamen
quantum ad pastores malos attinet, occidunt. Quomodo,
inquis, occidunt? Male vivendo, malum exemplum
praebendo. An frustra dictum est servo Dei,
eminenti in membris summi pastoris, <hi>Circa omnes te
ipsum bonorum operum praebe exemplum <note>(Tit. II, 7)</note>
            </hi>;
et, <hi>Forma esto fidelibus <note>(I Tim. IV, 12)</note>
            </hi>. Attendit enim
ovis etiam fortis plerumque praepositum suum male
viventem: si declinet oculos a regulis Domini, et in
tendat in hominem, incipit dicere in corde suo, Si
praepositus meus sic vivit, ego quis sum qui non faciam
quod ille facit? Occidit ovem fortem. Si fortem
ergo occidit ovem; jam de caeteris quid faciet, qui
illud quod non ipse fortificaverat, sed forte aut robustum
invenerat, male vivendo interfecit? Dico Charitati
vestrae, iterum dico: etsi vivunt oves, etsi
fortes sunt oves in verbo Domini, et tenent illud quod
audierunt a Domino suo, <hi>Quae dicunt, facite; quae
autem faciunt, facere nolite <note>(Matth. XXIII, 3)</note>
            </hi>; tamen
qui in conspectu populi male vivit, quantum in illo
<pb n="0275"/>
est, eum a quo attenditur occidit. Non sibi ergo blandiatur,
quia ille non est mortuus. Et ille vivit, et
ille homicida est. Quomodo cum lascivus homo intendit
in mulierem ad concupiscendum eam; ecce
illa casta est, et moechus est iste. Domini enim vera
et aperta sententia est: <hi>Quisquis viderit mulierem
ad concupiscendum eam, jam maechatus est eam in
corde suo <note>(Matth. V, 28)</note>
            </hi>. Non pervenit ad illius cubiculum,
et in interiore jam suo cubiculo volutatur. Sic
omnis qui male vivit in conspectu eorum quibus praepositus
est, quantum in ipso est, occidit et fortes
oves. Qui ergo imitatur praepositum malum, moritur;
qui non imitatur vivit: tamen quantum ad illum pertinet,
ambos occidit. <hi>Et quod crassum est,</hi> inquit, <hi>interficitis,
et oves meas non pascitis.</hi> 
</p>
          </div3>
        </div2>

<div2>
          <head>CAPUT V.</head>
<div3>
            <head>10.</head>
            <p>
 <hi>Ovis infirma, unde confortanda.</hi> 
Jam audistis quid diligant, audite quid negligant. <hi>Quod infirmum est, non confortastis; et quod male habuit,
non corroborastis; et quod contribulatum est,</hi> 
 id
est, confractum, <hi>non colligastis; et quod errabat, non
revocastis; et quod periit, non inquisistis; et quod forte
fuit, confecistis,</hi> id est, interfecistis et occidistis. Infirmum
quippe animum gerit ovis, quando tentationes
sibi futuras non credit. Pastor negligens, quando sic
credit talis infirmus, non illi dicit: <hi>Fili, accedens ad
servitutem Dei, sta in justitia et timore, et prepara animam
tuam ad tentationem <note>(Eccli. II, 1)</note>
            </hi>. Qui enim hoc
loquitur, confortat infirmum, et ex infirmo facit firmum,
ut non ille cum crediderit, prospera hujus saeculi
speret. Si autem doctus fuerit sperare prospera
hujus saeculi, ipsa prosperitate corrumpitur: supervenientibus
enim adversitatibus sauciatur, aut fortassis
exstinguitur. Non ergo eum aedificat super petram
qui sic aedificat, sed super arenam. Petra autem erat
Christus <note>(I Cor. X, 4)</note>. Christi passiones imitandae
sunt, non a christiano deliciae conquirendae. Confortatur
infirmus, cum ei dicitur: Spera quidem tentationes
hujus saeculi, sed ab omnibus eruet te Dominus,
si ab illo non recesserit retro cor tuum. Nam ad
confortandum cor tuum venit ille pati, venit ille
mori, venit sputis illiniri, venit spinis coronari, venit
opprobria audire, venit postremo ligno configi:
omnia haec ille pro te; tu nihil pro illo, sed pro te.</p>
          </div3>
<div3>
            <head>11.</head>
            <p>
 <hi>In arena aedificant, qui felicitatem terrenam promittunt.</hi> 
Quales autem sunt, qui timentes eos laedere
quibus loquuntur, non solum non praeparant ad
imminentes tentationes, sed etiam promittunt felicitatem
hujus saeculi, quam Deus ipsi saeculo non promisit.
Ille praedicit labores super labores usque in finem
<pb n="0276"/>
venturos ipsi saeculo, et tu vis ab istis laboribus
exceptum esse christianum? qui quia christianus est,
aliquid plus passurus est in hoc saeculo. Etenim ait
Apostolus: <hi>Omnes qui volunt in Christo pie vivere, persecutionem
patientur.</hi> Jam si tibi placet, o pastor tua
quaerens, non quae Jesu Christi, ille dicat, <hi>Omnes qui
volunt in Christo pie vivere, persecutionem patientur <note>(II
Tim. III, 12)</note>
            </hi>: et tu dic, Si volueris in Christo pie vivere,
abundabunt tibi omnia bona; et si filios non
habes, suscipies, et enutries omnes, nemo tibi morietur.
Haeccine est aedificatio tua? Attende quid facias,
ubi ponas: super arenam est quem constituis,
venturus est imber, influxurus est fluvius, flaturus
est ventus, et impingent in domum istam, et cadet, et
fiet ruina ejus magna. Leva de arena, pone supra
petram <note>(Matth. VII, 24-27)</note>: in Christo sit quem vis
esse christianum. Attende ad passiones Christi, attende
ad illum sine ullo peccato, quae non rapuit,
exsolventem <note>(Psal. LXVIII, 5)</note>: attende Scripturam
dicentem tibi, <hi>Flagellat autem omnem filium quem
recipit <note>(Hebr. XII, 6)</note>
            </hi>. Et para te flagellari, aut certe
non quaeras recipi. <hi>Flagellat autem,</hi> inquit, <hi>omnem filium
quem recipit;</hi> et tu forte exceptus eris? Si exceptus
a passione flagellorum, exceptus a numero filiorum.
Itane, inquies, flagellat omnem filium? Prorsus
ita flagellat omnem filium, ut et Unicum. Unicus
ille de Patris substantia natus, aequalis Patri in forma
Dei, Verbum per quem facta sunt omnia, non habebat
unde flagellaretur: ad hoc carne indutus est, ut
sine flagello non esset. Qui ergo flagellat Unicum
sine peccato, numquid relinquit adoptivum cum peccato?
In adoptionem vocatos nos esse Apostolus dicit.
Adoptionem filiorum accepimus <note>(Galat. IV, 5)</note>,
ut essemus Unici cohaeredes, essemus etiam haereditas
ejus. <hi>Postula,</hi> inquit, <hi>a me, et dabo tibi gentes haereditatem
tuam <note>(Psal. II, 8)</note>
            </hi>. Exemplum nobis proposuit
in passionibus suis.</p>
          </div3>
<div3>
            <head>12.</head>
            <p>
 <hi>Infirmus quomodo confirmandus.</hi> Sed ne in
futuris tentationibus deficiat infirmus; nec falsa
spe decipiendus est, nec terrore frangendus.
Dic ei, <hi>Praepara animam tuam ad tentationem.</hi> Sed
forte incipit labi, contremiscere, nolle accedere; habes
aliud: <hi>Fidelis Deus, qui non vos sinat tentari
supra quam ferre potestis <note>(I Cor. X, 13)</note>
            </hi>. Illud autem
promittere, et praedicare futuras passiones, infirmum
confirmare est. Timenti autem nimium, et ex hoc deterrito,
cum polliceris misericordiam Dei, non quia
tentationes deerunt, sed quia non permittit tentari
supra quam ferre potest, fractum colligare est. Sunt
enim qui cum audierint venturas tribulationes, armant
se magis, et quasi potum suum sitiunt: parvam
enim sibi putant fidelium medicinam, sed quaerunt
et martyrum gloriam. Sunt autem alii qui auditis futuris
et necessario venientibus tentationibus, quas
proprie oportet venire christiano; quas nemo sentit,
nisi qui voluerit esse vere christianus: imminentibus
<pb n="0277"/>
ergo sibi aliquibus, franguntur et claudicant. Affer
consolationis alligamentum, alliga quod fractum est:
dic, Ne timeas, non deserit in tentationibus ille in
quem credidisti; fidelis Deus, qui te non sinit tentari
supra quam potes ferre. Non hoc a me audis, Apostolus
dicit: qui etiam dicit, <hi>An vultis experimentum
ejus accipere, qui in me loquitur Christus. <note>(II Cor. XIII,
3)</note>
            </hi>? Haec ergo cum audis, ab ipso Christo audis: audis
et ab illo pastore qui pacit Israel. Illi enim dictum
est, <hi>Potabis eos in lacrymis, in mensura <note>(Psal.
LXXIX, 6)</note>
            </hi>. Quod enim ait Apostolus, <hi>Non sinit tentari
supra quam ferre potestis;</hi> hoc ait Propheta, <hi>In mensura.</hi> 
Tantum tu noli dimittere corripientem et hortantem,
terrentem et consolantem, percutientem et sanantem.
</p>
          </div3>
        </div2>

<div2>
          <head>CAPUT VI.</head>
<div3>
            <head>13.</head>
            <p>
 <hi>Infirmus et aegrotus, in quo differrant.
Christiana firmitas.--Quod infirmum est,</hi> inquit, <hi>non confortastis.</hi> 
 Pastoribus malis dicit, pastoribus
falsis, pastoribus sua quaerentibus, non quae Jesu Christi,
ex commodo lactis et lanae gaudentibus, oves omnino
non curantibus, et quod male habuit non corroborantibus.
Inter infirmum, id est, non firmum: nam
dicuntur infirmi etiam aegrotantes: sed inter infirmum
et aegrotum, id est, male habentem, hoc mihi videtur interesse.
Etenim ista, fratres, quae distinguere utcumque
conamur; forte et nos possumus majore diligentia melius
distinguere, et alius peritior vel lumine cordis plenior:
interim ne fraudemini, quantum ad verba attinet
Scripturae, quod sentio loquor. Infirmo ne accidat
tentatio, et eum frangat, timendum est: languens autem
jam cupiditate aliqua aegrotat, et cupiditate aliqua
impeditur ab intranda via Dei, a subeundo jugo
Christi. Attendite illos homines volentes bene vivere,
jam statuentes bene vivere, et minus idoneos mala
pati, sicut parati sunt bona facere. Pertinet autem
ad christianam firmitatem, non solum operari quae
bona sunt, sed et tolerare quae mala sunt. Qui ergo
videntur fervere in operibus bonis, sed imminentes
passiones tolerare nolle, aut non posse, infirmi sunt.
Qui vero aliqua cupiditate mala amatores mundi ab
ipsis bonis operibus revocantur, languidi et aegroti
jacent: quippe qui ipso languore, tanquam sine ullis
viribus, nihil boni possunt operari. Talis in anima
paralyticus ille fuit, quem cum ad Dominum inferre
non possent, qui eum portabant, tectum aperuerunt,
et deposuerunt <note>(Marc. II, 3, 4)</note>: id est, tanquam si
in anima hoc velis facere, ut tectum aperias, et deponas
ad Dominum animam paralyticam, dissolutam
omnibus membris, et vacantem ab omni opere bono,
gravatam utique peccatis suis, et languentem morbo
cupiditatis suae. Si ergo dissoluta sunt membra omnia,
et est paralysis interior, ut pervenias ad medicum
(forte enim latet medicus, et intus est; hoc est, iste
verus intellectus in Scripturis occultus est), exponendo
quod occultum est aperi tectum, et depone paralyticum.
Quod qui non faciunt, et qui facere negligunt,
<pb n="0278"/>
audistis quae audiant: <hi>Quod male habuit, non
corroborastis; et quod contribulatum est, non colligastis.</hi> 
Jam hinc diximus. Fractus enim erat terrore
tentationum: accidit aliquid unde quod fractum est,
colligetur, consolatio illa, <hi>Fidelis Deus qui non vos
sinat tentari supra quam potestis ferre; sed faciet cum
tentatione etiam exitum, ut possitis sustinere.</hi> 
</p>
          </div3>
        </div2>

<div2>
          <head>CAPUT VII.</head>
<div3>
            <head>14.</head>
            <p>
 <hi>Errantes oves revocare tenentur
pastores. Donatistarum stulta objectio.--Et quod errabat,
non revocastis.</hi> Ecce unde inter haereticos periclitamur. <hi>Et quod errabat, non revocastis; et quod periit, non inquisistis.</hi> 
Hinc inter manus latronum et dentes luporum
furentium utcumque versamur: et pro his periculis nostris
ut oretis, oramus. Et contumaces sunt oves, quia
quaeruntur errantes, alienas se a nobis dicunt errore
suo et perditione sua. Quid nos vultis? quid nos
quaeritis? Quasi non ipsa causa sit quare eas velimus,
et quare quaeramus, quia errant et pereunt. Si in errore,
inquit, sum, si in interitu, quid me vis? quid me
quaeris? Quia in errore es, revocare volo: quia peristi,
invenire volo. Sic volo errare, sic volo perire.
Sic vis errare, sic vis perire! Quanto melius ego
nolo? Prorsus audeo dicere, importunus sum. Audio
enim dicentem Apostolum, <hi>Praedica verbum, insta opportune,
importune <note>(II Tim. IV, 2)</note>
            </hi>. Quibus <hi>opportune?</hi> 
quibus <hi>importune? Opportune</hi> utique volentibus, <hi>importune</hi> 
nolentibus. Prorsus importunus sum, audeo
dicere. Tu vis errare, tu vis perire: ego nolo. Non
vult postremo ille qui me terret. Si voluero, vide quid
dicat, vide quid increpet: <hi>Quod errabat, non revocastis;
et quod periit, non inquisistis.</hi> Te magis timebo
quam ipsum? Oportet nos omnes exhiberi ante tribunal
Christi <note>(II Cor. V, 10)</note>. Non te timeo; non enim
potes evertere tribunal Christi, et constituere tribunal
Donati. Revocabo errantem, requiram perditam:
velis nolis, id agam. Et si me inquirentem lanient
vepres silvarum, per omnia angusta me coarctabo;
omnes sepes excutiam; quantum mihi virium terrens
Dominus donat, omnia peragrabo: revocabo errantem,
requiram pereuntem. Si me pati non vis, noli
errare, noli perire.</p>
          </div3>
<div3>
            <head>15.</head>
            <p>
 <hi>Errantes oves non sine sanarum periculo negliguntur.</hi> 
Parum est quod doleo te errantem atque
pereuntem; timeo ne negligens te, etiam quod forte
est occidam. Vide enim quid sequitur: <hi>Et quod forte
fuit, confecistis.</hi> Si neglexero errantem atque pereuntem,
et eum qui fortis est delectabit errare atque perire.
Cupio lucra exteriora, sed timeo plus damna interiora.
Si indifferentem habuero errorem tuum, attendit
qui fortis est, putat nihil esse ire in haeresim.
Quando aliquod commodum de saeculo reluxerit unde
mutetur, statim mihi dicit fortis ille periturus, cum
te perditum non requiro: Et hac et hac Deus est; quid
interest? Homines inter se litigantes hoc fecerunt,
ubicumque colendus est Deus. Si forte illi dixerit
<pb n="0279"/>
aliquis Donatista, Non tibi dabo filiam meam, nisi
fueris de parte mea: illi opus est ut attendat, et dicat,
Si nihil mali esset esse de parte eorum. non contra
illos tanta dicerent pastores nostri, non pro illorum
errore satagerent. Si ergo cessemus et taceamus,
contraria locuturus est: Utique si malum esset esse
in parte Donati, loquerentur contra, redarguerent
eos, satagerent lucrari illos: si errant, revocarent
illos; si pereunt, quaererent illos. Non frustra ergo,
cum jam dixisset superius, <hi>Quod crsasum est, interfecistis;</hi> 
hic iterum in novissimo posuit, <hi>Et quod forte
fuit, confecistis.</hi> Ipsa est enim repetita sententia, nisi
ex his quae supra dixit nata est, <hi>Quod errabat, non revocastis;
et quod periit, non requisistis: et</hi> hoc faciendo, <hi>quod forte est, interfecistis.</hi> 
</p>
          </div3>
        </div2>

<div2>
          <head>CAPUT VIII.</head>
<div3>
            <head>16.</head>
            <p>
 <hi>Ovium errantium infelicitas.</hi> 
Proinde audi quid sequatur de ista negligentia malorum,
imo falsorum pastorum: <hi>Et dispersae sunt oves
meae, eo quod non sit pastor; et factae sunt in comesturam
omnibus bestiis agri.</hi> Furantur lupi insidiantes,
rapiunt leones frementes, cum oves non haerent pastori.
Nam praesens est pastor, sed male agentibus
non est pastor. Et inhaerent pastoribus non pastoribus;
se ipsos, non oves pascentibus: et lethalis error
consequitur. Eunt in bestias depraedantes se, et de
illarum morte se satiari cupientes. Tales enim sunt
omnes qui gaudent de erroribus alienis; bestiae sunt
pastae mortibus dispersarum.</p>
          </div3>
<div3>
            <head>17.</head>
            <p>
 <hi>Mali montes et colles, in quibus oves errant.
Boni montes.--Et dispersae sunt, et erraverunt oves
meae in omnem montem, et in omnem collem altum.</hi> Bestiae
a montibus et collibus, tumor terrenus et superbia
saeculi. Extulit se superbia Donati, fecit sibi partem:
subsequens eum Parmenianus, illius confirmavit
errorem. Ille mons est, ille collis est. Sic omnis cujuslibet
auctor erroris terrena elatione intumescens,
promittit ovibus requiem, pascua bona: et aliquando
inveniunt ibi oves pascua de pluvia Dei, non de duritia
montis: habent enim et ipsi Scripturas, habent
Sacramenta. Non sunt ista montium: sed cum inveniuntur
in montibus; male remanetur in montibus.
Errando enim in montibus et in collibus, deserunt gregrem;
deserunt unitatem, deserunt munitas cohortes
adversus leones et lupos. Inde ergo revocet Deus, ipse
revocet. Modo audietis ipsum revocantem: <hi>Erraverunt,</hi> 
inquit, <hi>oves meae in omnem montem, et in omnem collem
altum;</hi> hoc est, in omnem tumorem terrenae superbiae.
Sunt enim et montes boni: <hi>Levavi oculos meos in montes,
unde veniet auxilium mihi.</hi> Et vide quia non tibi in
montibus spes est: <hi>Auxilium,</hi> inquit, <hi>meum a Domino,
qui fecit coelum et terram <note>(Psal. CXX, 1, 2)</note>
            </hi>. Noli
<pb n="0280"/>
putare injuriam te facere montibus sanctis, quando
dixeris, <hi>Auxilium meum</hi> non a montibus, sed <hi>a Domino,
qui fecit coelum et terram.</hi> Ipsi montes hoc tibi clamant.
Mons erat qui clamabat: <hi>Audio in vobis schismata
fieri, et unusquisque vestrum dicit, Ego sum Pauli, ego
Apollo, ego Cephae, ego autem Christi.</hi> Leva oculos in
istum montem, audi quid dicat; et nec in ipso monte
remaneas. Audi enim quid sequatur: <hi>Numquid Paulus
crucifixus est pro vobis <note>(I Cor. I, 11-13)</note>
            </hi>? Ergo posteaquam
levaveris oculos in montes, unde veniet
auxilium tibi, id est, in auctores Scripturarum divinarum,
attende omnibus medullis suis, omnibus ossibus
clamantem, <hi>Domine, quis similis tibi <note>(Psal.
XXXIV, 10)</note>
            </hi>? ut securus sine ulla injuria montium dicas, <hi>Auxilium meum a Domino, qui fecit coelum et terram.</hi> 
Non solum tunc tibi non succensebunt montes;
sed tunc amabunt, tunc magis favebunt: si in ipsis
spem tuam posueris, contristabuntur. Angelus multa
divina et mira ostendens homini, ab homine adorabatur,
tanquam levante oculos in montem. At ille a
se revocans ad Dominum: <hi>Noli,</hi> inquit, <hi>facere; illum
adora: nam ego conservus tuus sum, et fratrum tuorum <note>(Apoc. XXII, 9)</note>
            </hi>.</p>
          </div3>
<div3>
            <head>18.</head>
            <p>
 <hi>Errantes per totam faciem terrae.--In omnem
montem, et in omnem collem, et in omnem faciem terrae
dispersae sunt?</hi> Quid est, <hi>In omnem faciem terrae
dispersae sunt?</hi> Omnia terrena sectantes, ea quae in
facie terrae lucent, ipsa amant, ipsa diligunt. Nolunt
mori, ut abscondatur vita ipsorum in Christo. <hi>Super
omnem faciem terrae:</hi> dilectione terrenorum; et quia
errantes oves sunt per totam faciem terrae. Non omnes
haeretici per totam faciem terrae: sed tamen haeretici
per totam faciem terrae. Alii hic, alii ibi, nusquam tamen
desunt: ipsi se non norunt. Alia secta in Africa,
alia haeresis in Oriente, alia in Aegypto, alia in Mesopotamia,
verbi gratia. Diversis locis sunt diversae: sed
una mater superbia omnes genuit; sicut una mater
nostra Catholica omnes Christianos fideles toto orbe
diffusos. Non ergo mirum, si superbia parit discissionem,
charitas unitatem. Tamen ipsa Catholica mater,
ipse pastor in ea ubique quaerit errantes, confortat
infirmos, curat languidos, alligat confractos, alios
ab istis, alios ab illis non se invicem scientibus. Sed
tamen illa omnes novit, quia cum omnibus fusa est.
Verbi gratia, est in Africa pars Donati, Eunomiani
non sunt in Africa; sed cum parte Donati est hic Catholica.
Sunt in Oriente Eunomiani, ibi autem non
est pars Donati; sed cum Eunomianis ibi est Catholica.
Illa sic est, tanquam vitis, crescendo ubique diffusa:
illi sic sunt, tanquam sarmenta inutilia, agricolae
falce praecisa merito sterilitatis suae; ut vitis putaretur,
non ut amputaretur. Sarmenta ergo illa ubi
praecisa sunt, ibi remanserunt. Vitis autem crescens
<pb n="0281"/>
per omnia, et sarmenta sua novit quae in illa manserunt,
et juxta se quae de illa praecisa sunt. Inde tamen
revocat errantes: quia et de ramis fractis dicit Apostolus, <hi>Potens est enim Deus iterum inserere illos 
 <note>(Rom.
XI, 23)</note>
            </hi>, Sive dicas oves errantes a grege, sive dicas
ligna praecisa de vite; nec ad revocandas oves, nec
rursus ad inserenda ligna minus idoneus est Deus;
quia ille summus pastor, ille verus agricola. <hi>Et in
omnem faciem terrae dispersae sunt; et non fuit qui requireret,
non fuit qui revocaret. Non fuit,</hi> sed in illis pastoribus
malis: <hi>non fuit,</hi> sed homo, <hi>qui requireret.</hi> 
</p>
          </div3>
        </div2>

<div2>
          <head>CAPUT IX.</head>
<div3>
            <head>19.</head>
            <p>
 <hi>Malis pastoribus oves unde securae.--Propterea,
pastores, audite verbum Domini:
Vivo ego, dicit Dominus Deus.</hi> Videte unde coepit.
Tanquam juratio est Dei, testificatio vitae suae. <hi>Vivo
ego, dicit Dominus.</hi> Mortui sunt pastores: sed securae
sunt oves, vivit Dominus. <hi>Vivo ego, dicit Dominus
Deus.</hi> Qui autem pastores mortui sunt? Sua quaerentes,
non quae Jesu Christi <note>(Philipp. II, 21)</note>. Erunt
ergo, et invenientur pastores non quae sua sunt quaerentes,
sed quae Jesu Christi? Erunt plane, et invenientur;
plane nec desunt, nec deerunt. Videamus
ergo quid dicat Dominus, qui se dicit vivere: utrum
dicat ablaturum se oves a pastoribus malis, pascentibus
seipsos, non oves; et daturum se eas pastoribus bonis,
pascentibus oves, non se. <hi>Vivo ego, dicit Dominus
Deus, nisi pro eo quod factae sunt oves meae in comesturam
omnibus bestiis campi, eo quod non esset pastor.</hi> 
Rursus pastorem dicit, et paulo ante, et nunc. Non ait,
Ex eo quod non sint pastores. Ovibus enim talibus male
errantibus, male pereuntibus non est pastor, et si
praesens est pastor: quia et cum praesens est lux,
non est caecis lux. <hi>Et non quaesierunt pastores oves
meas, et paverunt pastores se ipsos, oves autem meas
non paverunt.</hi> </p>
          </div3>
<div3>
            <head>20.</head>
            <p>
 <hi>Ovium interitus quomodo pastori imputatur.--Propter
istud, pastores, audite verbum Domini.</hi> Sed qui
pastores audite? <hi>Haec dicit Dominus Deus: Ecce ego
super pastores, et inquiram oves meas de manibus
eorum.</hi> Audite et discite, oves Dei: a malis pastoribus
inquirit Deus oves suas, et de manibus eorum
inquiret mortem earum. Dicit enim alio in loco per
eumdem prophetam: <hi>Fili hominis, speculatorem dedi
te domui Israel: audies ex ore meo sermonem, et praemonstrabis
eis ex me. In eo cum dixero peccatori, Morte
morieris, et non fueris locutus, ut caveat impius a via
sua; ille facinorosus in suo facinore morietur, sanguinem
autem ejus de manu tua exquiram. Tu autem si
praenuntiaveris facinoroso viam ejus, ut avertatur ab ea,
et non fuerit aversus a via sua; iste in facinore suo
morietur, et tu animam tuam liberabis.</hi> Quid est, fratres?
Videtis quam sit tacere periculosum? Moritur
ille, et recte moritur: in impietate sua et peccato
suo moritur; negligentia enim ejus occidit eum. Nam
pastorem inveniret viventem, qui ait, <hi>Vivo ego,
dicit Dominus:</hi> sed cum fuerit negligens, non admonente
illo qui ad hoc est praepositus et speculator, ut
<pb n="0282"/>
admoneat, et ille juste moritur, et iste juste damnatur. <hi>Si autem dixeris,</hi> 
 inquit, <hi>impio, Morte morieris,
cui ego gladium fuero comminatus, et ille neglexerit vitare
imminentem gladium, et venerit gladius, et interfecerit
eum; ille in peccato suo morietur, tu autem animam
tuam liberasti <note>(Ezech. XXXIII, 2-9)</note>
            </hi>. Propter hoc,
ad nos quidem pertinet non tacere; ad vos autem,
etiamsi taceamus, de Scripturis sanctis verba pastoris
audire.
</p>
          </div3>
        </div2>

<div2>
          <head>CAPUT X.</head>
<div3>
            <head>21.</head>
            <p>
 <hi>Oves a malis pastoribus quomodo
reducit Deus. Ovis errantem pastorem sequendo non secura.</hi> 
Videamus ergo, quia sic proposueram, utrum
auferat oves a pastoribus malis, et det eas pastoribus
bonis. Video eum auferentem oves a pastoribus malis.
Hoc enim dicit: <hi>Ecce ego ipse super pastores, et
inquiram oves meas de manibus eorum, et avertam ab eis,
ut non pascant oves meas; et non pascent adhuc pastores
semetipsos</hi>. Cum enim dico, Pascant oves meas;
illi se pascunt, non oves meas. <hi>Avertam, ut non pascant
oves meas.</hi> Quomodo avertit, ut non pascant oves
ipsius? <hi>Quae dicunt, facite; quae autem faciunt, facere
nolite <note>(Matth. XXIII, 3)</note>
            </hi>. Tanquam diceret, Mea dicunt,
sua faciunt. Si diceret, Facite securi quod faciunt,
ipsos damnabo male viventes; vobis autem parcam,
quia secuti estis praepositos vestros: si hoc diceret,
deterreret malos pastores, pascentes non oves, sed
se. Sed quoniam terret non solum caecum ducentem,
sed et caecum sequentem (neque enim ait, Cadit in
foveam ducens, et non cadit sequens: sed, <hi>Caecus
caecum ducens, ambo in foveam cadunt <note>(Id. XV, 14)</note>
            </hi>;
admonuit oves, et ait, <hi>Quae dicunt, facite; quae faciunt,
facere nolite.</hi> Cum enim non facitis quae faciunt
mali pastores, non vos ipsi pascunt: cum autem facitis
quae dicunt, ego vos pasco: mea enim dicunt, et non
faciunt. Securi, inquiunt, sequimur episcopos nostros.
Dicunt hoc saepe haeretici, quando veritate
manifestissima convincuntur: Nos oves sumus, illi
de nobis reddent rationem. Reddent plane malam de
morte vestra. De morte ovis malignae reddet malus
pastor malam rationem. Numquid ideo vivit ovis, quia
assignatur pellis ipsius? Increpatur pastor, quia neglexit
ovem errantem, et propterea in fauces lupi irruit,
ut devoraretur. Quid illi prodest, quia affert
pellem signatam? Paterfamilias vitam ovis inquirit.
Sed ecce malus pastor attulit pellem: reddat de pelle
rationem. Forte mentiturus est? Videbat desuper,
qui postea judicat. Cui verba ille ficta numerat, cogitationes
inspicit. Reddat pastor malus rationem de
pelle ovis mortuae. Clamavi ei verba tua, et sequi
noluit: dedi operam ut a grege non aberraret, et non
obtemperavit. Plane si hoc dicat, et verum dicat (novit
autem ille utrum verum dicat), reddit bonam rationem
de ove mala. Si autem inspicit Deus quia neglexit
errantem, quia non quaesivit pereuntem; quid
<pb n="0283"/>
prodest quod invenit pellem quam referret? Ipsam
revocaret, ne pellem mortuae demonstraret. Si ergo
non bonam rationem reddit, quia non quaesivit errantem;
qualem reddet, qui fecit errantem? Hoc est
quod dico: Si in Catholica episcopus constitutus non
bonam rationem reddit de ove, si non quaesierit errantem
a grege Dei; qualem rationem redditurus est haereticus,
qui non solum non revocavit ab errore, sed
etiam impulit in errorem?</p>
          </div3>
<div3>
            <head>22.</head>
            <p>
 <hi>Pastor malus non in eo quod de suo, sed in eo
quod de Dei profert, audiendus.</hi> Sed videamus, ut
dixi, quomodo revocet Deus oves a pastoribus malis.
Jam commemoravi: <hi>Quae dicunt, facite; quae autem
faciunt, facere nolite.</hi> Et non vos ipsi pascunt, sed
Deus; quia velint nolint pastores, ut perveniant ad
lac et lanam, verba Dei dicturi sunt. <hi>Qui praedicas non
furandum, furaris <note>(Rom. II, 21)</note>
            </hi>, dicit Apostolus ad
eos qui bona dicunt et mala faciunt. Tu audi praedicantem,
ne fureris: noli imitari furantem. Si furantem
imitari volueris, ipse te pascit facto suo: tibi venenum
subministrat, non cibum. Si vero hoc ab illo
audis, quod non dicit de suo, sed de Dei; non potest
quidem uva de spinis legi <note>(nam et ipsa Domini sententia
est, <hi>Nemo colligit de spinis uvam, et de tribulis ficus [Matth. VII, 16]</hi> 
)</note>: nec ideo tamen quasi calumnieris
Domino tuo, et dicas, Domine, noluisti me, quia
fieri non potest, de spinis legere uvam: et rursus dixisti
mihi de quibusdam: <hi>Quae dicunt, facite; quae autem
faciunt, facere nolite.</hi> Nempe mala facientes utique
spinae sunt. Quomodo vis de spinis me colligere uvam
verbi tui? Respondebitur: Non est illa uva spinarum;
sed aliquando increscens sarmentum implicat se in
sepem, et pendet uva inter densa spinarum, sed non
surgit de radice spinarum. Tu si esurieris, et aliud
non habes unde sumas, caute manum mitte, ne lacereris
ab spinis, id est, ne facta imiteris malorum; et
lege uvam inter spinas pendentem, sed de vite nascentem.
Ad te perveniat botri alimentum: spinis servatur
ignis tormentum.
</p>
          </div3>
        </div2>

<div2>
          <head>CAPUT XI.</head>
<div3>
            <head>23.</head>
            <p>
 <hi>Ovium curam Deus ipse suscipit.--Et
extraham oves meas,</hi> inquit, <hi>de ore eorum, et de manibus
eorum: et non erunt eis adhuc in cibum</hi>. Hoc et in
Psalmo dicitur: <hi>Nonne cognoscent omnes qui operantur
iniquitatem, qui devorant populum meum in cibum panis?
Et non erunt eis adhuc in cibum: quoniam haec dicit
Dominus Deus, Ecce ego ipse.</hi> Abstuli a malis pastoribus
oves meas, monendo, ut dixi, ne quod faciunt,
faciant; id est, ne quod faciunt mali pastores, faciant
incautae et negligentes oves. Et quid ait? Cui dat quod
illis abstulit? Forte bonis pastoribus? Non hoc sequitur.
Et quid dicemus, fratres? Nonne sunt pastores boni?
Nonne alio loco Scripturarum dicitur: <hi>Et constituam
eis pastores secundum cor meum, et pascent eas cum disciplina <note>(Jerem. III, 15)</note>
            </hi>,
Quomodo ergo oves, quas malis
pastoribus tollit, non dat bonis; sed tanquam omnino
nusquam remanserint boni, dicit, <hi>Ego pascam?</hi> Petro
dixerat, <hi>Pasce oves meas.</hi> Quid ergo facimus? Cum Petro
<pb n="0284"/>
commendantur oves, non ibi dixit Dominus, Ego pascam
oves meas, non tu: sed, <hi>Petre, amas me? Pasce oves
meas <note>(Joan. XXI, 17)</note>
            </hi>, An forte quia modo non invenitur
Petrus (jam enim assumptus est in requiem
Apostolorum et martyrum), non est cui dicat securus
Dominus ovium, <hi>Pasce oves meas;</hi> et quodam modo
quasi necessitate descendit ad officium pascendi oves
suas, non habens quibus commendet, nec tamen deserens?
Hoc enim videtur sequi, <hi>Haec dicit Dominus
Deus, Ecce ego ipse.</hi> Cui dicebamus, <hi>qui pascis Israel,
intende; qui deducis tanquam oves Joseph,</hi> populum in
Aegypto constitutum. Jam diffusus in Gentibus Israel,
ipse est Joseph. Nostis enim quia migravit Joseph in
Aegyptum: vendentibus fratribus factum est <note>(Gen.
XXXVII, 28)</note>. Vendiderunt Christum Judaei: non sine
causa et inter Apostolos ipse Judas venditor fuit. Coepit
esse Christus in Gentibus, ibi honoratus est, ibi
crevit populus ejus, non eum deserit pastor ejus. <hi>Excita,</hi> 
 inquit, <hi>potentiam tuam, et veni, ut salvos facias
nos <note>(Psal. LXXIX, 2, 3)</note>
            </hi>. Plane facit, et faciet.
Ait enim: <hi>Ecce ego ipse, et inquiram oves meas; et
visitabo eas, sicut visitat pastor gregem suum.</hi> Non curaverunt
mali pastores: non enim suo sanguine redemerunt. <hi>Sicut visitat,</hi> 
 inquit, <hi>pastor gregem suum in
die.</hi> In quali die? <hi>Cum fuerit nimbus, et nubes:</hi> id est,
et in pluvia, et in nebula. Pluvia et nebula, error
saeculi hujus: caligo magna surgens de cupiditatibus
hominum, et nebula valida contegens terram. Et difficile
est ut non errent oves in ista nebula: sed pastor
non deserit eas. Inquirit eas, penetrat nebulam
oculis acutissimis, non impeditur caligine nubium:
videt, undique errantem revocat: in tantum ut fiat
quod dicit in Evangelio, <hi>Quae sunt oves meae, audiunt
vocem meam, et sequuntur me <note>(Joan. X, 27)</note>
            </hi>. <hi>In medio
ovium dispersarum, sic inquiram oves meas, et educam
eas ab omni loco quo dispersae sunt illic, in die
nubis et nimbi.</hi> Quando difficile est eas inveniri, tunc
ego inveniam. Crassa nebula est, pinguis nimbus
est: oculos ejus nihil latet.</p>
          </div3>
<div3>
            <head>24.</head>
            <p>
 <hi>Montes Israel, ubi pascua bona.--Et educam eas
de gentibus, et colligam eas de regionibus; et inducam
eas in terram earum, et pascam eas super montes Israel.</hi> 
Constituit montes Israel, auctores Scripturarum divinarum.
Ibi pascite, ut securae pascatis. Quidquid
inde audieritis, hoc vobis bene sapiat: quidquid extra
est, respuite. Ne erretis in nebula, audite vocem pastoris:
colligite vos ad montes Scripturae sanctae; ibi
sunt deliciae cordis vestri, ibi nihil venenosum, nihil
alienum; uberrima pascua est: vos tantum sanae venite,
sanae pascimini in montibus Israel. <hi>Et in rivis,
et in omni habitatione terrae.</hi> A montibus enim, quos
ostendimus, manaverunt rivi praedicationis evangelicae,
cum in omnem terram exiit sonus eorum <note>(Psal.
XVIII, 5)</note>: et facta est omnis habitatio terrae ad pascendas
<pb n="0285"/>
oves laeta atque fecunda. <hi>In pascua bona pascam
eas, et in montibus altis Israel. Erunt stabula earum
illic:</hi> hoc est, ubi requiescant, ubi dicant, Bene est;
ubi dicant, Verum est, manifestum est, non fallimur.
In gloria Dei requiescent, tanquam in stabulis illis. <hi>Et dormient,</hi> 
 hoc est, requiescent; <hi>et requiescent in
deliciis bonis.</hi> </p>
          </div3>
<div3>
            <head>25.</head>
            <p>
 <hi>Spes ovium in solo Deo.--Et in pascua pingui
pascentur super montes Israel.</hi> Jam dixi montes Israel,
montes bonos, quo levamus oculos, ut nobis inde auxilium
veniat. Sed auxilium nostrum a Domino, qui
fecit coelum et terram <note>(Psal. CXX, 1, 2)</note>. Ideo ne vel
in montibus bonis esset spes nostra, cum dixisset, <hi>Pascam oves meas super montes Israel;</hi> 
 rursus ne tu
spem poneres in montibus, subjecit statim, <hi>Ego
pascam oves meas.</hi> Leva tu oculos tuos in montes,
unde veniat auxilium tibi: sed attende dicentem, <hi>Ego pascam.</hi> 
 Auxilium enim tuum a Domino, qui fecit
coelum et terram.</p>
          </div3>
<div3>
            <head>26.</head>
            <p>
 <hi>Ovium sanitas et requies ex Deo.--Et Ego requiescere
faciam eas, dicit Dominus Deus.</hi> Sed ut requiescere
faciat, primo curavit. Quod enim primo
curavit, posterius dicit: <hi>Haec dicit Dominus Deus,
Quod periit, requiram; et quod erravit, revocabo; et
quod comminutum est, colligabo; et quod exanime est,
confortabo; et quod pingue est et quod forte est, custodiam.</hi> 
Quod non faciebant mali pastores, se ipsos
pascentes, non oves. Non ait Dominus, Constituam
alios bonos pastores, qui faciant haec: sed, Ego, inquit,
faciam; oves meas nulli committam. Securi
vos, fratres; securae vos, oves: nobis videtur timendum;
quasi desit pastor bonus?
</p>
          </div3>
        </div2>

<div2>
          <head>CAPUT XII.</head>
<div3>
            <head>27.</head>
            <p>
 <hi>Pascere cum judicio.</hi> Claudit
sic: <hi>Et pascam eas cum judicio.</hi> Vide quia sic solus
pascit cum judicio. Quis enim homo judicat de homine?
Temerariis judiciis plena sunt omnia. De quo desperaverimus,
subito convertitur, et fit optimus: de quo
multum praesumpserimus, subito deficit, et fit pessimus.
Nec timor noster certus est, nec amor noster
certus est. Quid sit hodie quisque homo, vix novit ipse
homo: tamen utcumque ipse quid hodie; quid autem
eras, nec ipse. Pascit ergo ille cum judicio, dispertiens
propria propriis; haec istis, illa illis, debita eis
quibus debetur hoc aut illud. Novit enim quid agat:
cum judicio pascit, quos judicatus redemit. Pascit
ergo ipse cum judicio.</p>
          </div3>
<div3>
            <head>28.</head>
            <p>
 <hi>Perdix sine judicio congregans, diabolus.</hi> In
propheta enim Jeremia ait: <hi>Clamavit perdix, congregavit
quae non peperit, faciens divitias suas non cum
judicio.</hi> Contra istum perdicem facientem divitias suas
non cum judicio, pascit iste pastor cum judicio. Quare
ille sine judicio? Quia congregavit quae non peperit.
Quare iste cum judicio? Quia fovet quod peperit. De
pastore tamen bono loquimur. Pastores boni aut non
sunt, aut latent. Si non sunt, quid agimus? Si latent,
<pb n="0286"/>
quare de illis tacetur? Perdix quidem ille a quibusdam
majoribus et ante nos Scripturarum tractatoribus
diabolus intellectus est, congregans quae non peperit.
Non enim ille creator, sed deceptor est, faciens divitias
suas non cum judicio. Non enim ad eum pertinet,
quis isto, quis illo modo erret: omnes errantes vult,
quibuslibet erroribus. Quam diversae sunt haereses,
quam diversi errores, ille in omnibus vult errare homines.
Non dicit diabolus, Donatistae sint, non sint
Ariani: sive hic sint, sive illic, ad eum pertinent
congregantem sine judicio. Idola, inquit, adoret,
meus est: in Judaeorum superstitione remaneat, meus
est: deserta unitate in illam vel in illam haeresim
pergat, meus est. Congregat ergo sine judicio faciens
divitias suas. Sed quid sequitur? <hi>In dimidio dierum
ejus derelinquent eum, et in novissimis suis erit insipiens <note>(Jerem. XVII, 11)</note>
            </hi>.
Venit ille congregans undique oves
suas. <hi>In dimidio dierum ejus,</hi> priusquam sperabat,
antequam putabat, <hi>derelinquent eum, et erit insipiens
in novissimis suis.</hi> Quare in primis suis sapiens erat,
et in novissimis suis fit insipiens? Audite, fratres.
Dicitur aliquando in Scripturis sapientia pro astutia,
abusione verbi, non proprietate. Inde enim dicitur: <hi>Ubi sapiens? ubi scriba? ubi conquisitor hujus saeculi?
Nonne stultam fecit Deus sapientiam hujus mundi 
 <note>(I Cor.
I, 20)</note>
            </hi>? Et iste perdix, idem draco, idem serpens,
tanquam sapiens erat, quando Adam per Evam decepit:
verum dicere putatus est, bonum consilium dare
existimatus est, contra Deum creditus est. Quod vero
dicitur sapientia abusione verbi et in malo, consuetudine
quidem Scripturarum nostrarum, (nam quemadmodum
loquantur auctores mundi, quid ad nos?)
habes in eodem libro, <hi>Erat ibi serpens sapientior omnibus
bestiis <note>(Gen. III, 1-6)</note>
            </hi>. Iste sapientior omnibus
bestiis, astutus et acutus ad decipiendum agnoscitur.
Postea non ei creditur; et dicitur ei, Renuntiamus
tibi, sufficit quod incautos primo decepisti. Ergo ita
in novissimis suis erit insipiens; apertae erunt fraudes
ejus; et ideo jam fraudes non erunt. In novissimis
suis erit insipiens, qui congregavit quae non peperit,
et fecit divitias suas non cum judicio. Pascit contra
illum Redemptor noster cum judicio.</p>
          </div3>
<div3>
            <head>29.</head>
            <p>
 <hi>Perdix contentiosa avis. In Donatistas.</hi> Existat
et aliquis haereticus, etsi non frater diaboli, certe
adjutor et filius: et ipsum dixerim perdicem contentiosum
animal. Hoc enim animal, ut aucupes norunt,
etiam contendendi studio capitur. Contendunt isti contra
veritatem, et contenderunt ex quo se diviserunt.
Modo dicunt, Contendere nolumus: quia jam capti
sunt. Non habet quod dicat: Nolo contendere. O capte,
aliquando certe tu eras qui primis temporibus seditionis
tuae traditores arguebas, innocentes damnabas,
judicium Imperatoris quaerebas, judicio episcoporum
non consentiebas, victus toties appellabas, apud ipsum
Imperatorem studiosissime litigabas, congregabas quae
non peperisti. Ubi est nunc cervix tua? ubi est lingua
tua? ubi sibilus tuus? Certe in novissimis tuis factus
es insipiens, pavisti sine judicio. Non enim verum
vis, vel de errore tuo, vel de veritate judicare. Pascit
<pb n="0287"/>
contra te Christus cum judicio, discernit oves suas
ab ovibus non suis. <hi>Quae sunt oves meae,</hi> inquit, <hi>audiunt
vocem meam, et sequuntur me <note>(Joan. X, 27)</note>
            </hi>.
</p>
          </div3>
        </div2>

<div2>
          <head>CAPUT XIII.</head>
<div3>
            <head>30.</head>
            <p>
 <hi>Unus pastor bonus, quia boni
omnes in uno.</hi> Hic invenio omnes pastores bonos in
uno pastore. Non enim vere pastores boni desunt, sed
in uno sunt. Multi sunt, qui divisi sunt: hic unus praedicatur,
quia unitas commendatur. Neque enim vere
modo ideo tacentur pastores, et dicitur pastor, quia
non invenit Dominus cui commendet oves suas; tunc
autem ideo commendavit, quia Petrum invenit: imo
vero et in ipso Petro unitatem commendavit. Multi
erant Apostoli, et uni dicitur, <hi>Pasce oves meas.</hi> Absit
ut desint modo boni pastores: absit a nobis ut desint,
absit a misericordia ipsius, ut non eos gignat atque
constituat. Utique si sunt bonae oves, sunt et boni
pastores: nam de bonis ovibus fiunt boni pastores.
Sed omnes boni pastores in uno sunt, unum sunt. Illi
pascunt, Christus pascit. Non enim vocem suam dicunt
amici sponsi, sed gaudio gaudent propter vocem
sponsi. Idem ergo ipse pascit, cum ipsi pascunt: et
dicit, Ego pasco; quia in illis vox ipsius, in illis
charitas ipsius. Nam et ipsum Petrum, cui commendabat
 oves suas quasi alter alteri, unum secum facere
volebat, ut sic ei oves commendaret; ut esset ille
caput, ille figuram corporis portaret, id est, Ecclesiae,
et tanquam sponsus et sponsa essent duo in carne una.
Proinde ut oves commendaret, quid ei prius dicit, ne
illi tanquam alteri commendaret? <hi>Petre, amas me?</hi> Et
respondit: <hi>Amo.</hi> Et iterum: <hi>Amas me?</hi> Et respondit: <hi>Amo.</hi> 
 Et tertio: <hi>Amas me?</hi> Et respondit: <hi>Amo.</hi> Confirmat
charitatem, ut consolidet unitatem. Ipse ergo
pascit unus in his, et hi in uno; et tacetur de pastoribus:
sed non tacetur. Gloriantur pastores: sed qui
gloriatur, in Domino glorietur. Hoc est Christo pascere,
hoc est in Christo pascere, et cum Christo
pascere, praeter Christum sibi non pascere. Neque
vero inopia pastorum, tanquam ista futura mala tempora
Propheta praedicaret, dixit, <hi>Ego pascam oves
meas,</hi> non habeo cui commendem. Etiam cum ipse
Petrus erat, et cum adhuc ipsi Apostoli erant in hac
carne, et in hac vita, tunc ait ille unus, in quo uno
omnes unum: <hi>Habeo alias oves, quae non sunt de hoc
ovili; oportet me et eas adducere, ut sit unus grex et
unus pastor <note>(Ibid. 16)</note>
            </hi>. Sint ergo omnes in pastore
uno, et dicant vocem pastoris unam, quam audiant
oves, et sequantur pastorem suum, et non illum, aut
illum, sed unum: et omnes in illo unam vocem dicant,
diversas voces non habeant. <hi>Obsecro vos, fratres,
ut idipsum dicatis omnes, et non sint in vobis schismata <note>(I Cor. X, 10)</note>
            </hi>.
Hanc vocem eliquatam ab omni schismate,
purgatam ab omni haeresi, audiant oves, et
<pb n="0288"/>
sequantur pastorem suum dicentem, <hi>Quae sunt oves
meae, vocem meam audiunt, et sequuntur me.</hi> </p>
          </div3>
<div3>
            <head>31.</head>
            <p>
 <hi>Donatistae Catholicos a sua communione repellunt.</hi> 
Nam vis nosse, haeretice, quam non habeas
vocem pastoris, et periculose te sequantur oves tectum
indumento ovium, et intus lupum rapacem <note>(Matth.
VII, 15)</note>? Audiant vocem tuam, videamus an Christi
sit. Ecclesiam quaerit infirma ovis a grege aberrans,
nesciens ubi sit grex; quaerit quo se aggreget, quo
intret. Ede vocem: audiamus, an Christi sit; audiamus,
utrum agni sit, an perdicis. Ovis Dei gregem
suum quaerit: puta ovem de Oriente venisse in Africam,
quaerit gregem suum, incurrit in te, in basilicam
tuam intrare vult; commoveris ignota facie, vel tu,
vel minister tuus, stans vel sedens ad ostium, interrogat
ovem quaerentem gregem suum, imo gregem
Dei: cum grege suo intrare vult, ubi eum esse putat:
quaeris, Paganus es, an Christianus? Respondet,
Christianus: ovis est enim Dei. Quaeris ne forte catechumenus
sit, et irruat Sacramentis: respondet,
Fidelis. Quaeris cujus communionis sit: respondet,
Catholicus. Christianum, fidelem, catholicum reprobas:
qui sunt quos intus tenes? Ita vero projice, reproba.
A te reprobatus, a Christo probatur. Utinam et
illi qui sunt apud te, agnoscant te, et in dimidio
dierum tuorum derelinquant te. Quidam fratres nostri
hesterno die ierunt ad basilicam eorum: etsi ad malos
fratres, tamen ad fratres. Attendite, fratres mei, quid
intersit inter fiduciam veritatis, et timorem falsitatis.
Quando aliquos eorum in hoc populo agnoscitis, quomodo
gaudetis? Quia in vobis ille est qui quaerit quod
perierat. Suggeritur aliquando vobis, Audiet et
discedet. Et vos, Audiat et discedat. Audiet et irridebit.
Audiat et irrideat. Aliquando sapiet, aliquando
cognoscet: aliquando relinquitur a populo suo; remanet
cum corde suo, renuntiat errori suo, gratias agit
Deo suo. Illi autem quid? Qui estis? Christiani sumus.
Non, sed exploratores. Et illi, Catholici sumus. Conati
sunt injuriare: meliore consilio poenituit eos.
Atque utinam sic poeniteat et ibi remanere, quomodo
poenituit eos qui ingressi sunt injuriare. Tamen quos
projecerunt? Christianos, fideles, catholicos. Quos
tenuerint, nolo dicere. Quos projecerint, video: quos
tenuerint, ipsi dicant.</p>
          </div3>
<div3>
            <head>32.</head>
            <p>
 <hi>Donatistarum vox non vox pastoris.</hi> Dicant
ergo vocem suam: videamus an Christi sit vox, an
pastoris sit vox, quam sequantur oves. Sive per bonum
sit vox ista, sive per malum hominem, utrum
pastoris sit vox, attendamus.
</p>
          </div3>
        </div2>

<div2>
          <head>CAPUT XIV.</head>
<p>Quaerit infirmus Ecclesiam, quaerit
errans Ecclesiam. Tu quid dicis? Partis Donati est
Ecclesia. Ego vocem pastoris inquiro. Lege hoc mihi
de Propheta, lege mihi de Psalmo, recita mihi de
Lege, recita de Evangelio, recita de Apostolo. Inde ego
recito Ecclesiam toto orbe diffusam, et Dominum dicentem, <hi>Quae sunt oves meae, vocem meam audiunt, et
sequuntur me.</hi> 
 Quae est vox pastoris? <hi>Et praedicari in
<pb n="0289"/>
nomine ejus poenitentiam et remissionem peccatorum per
omnes gentes, incipientibus ab Jerusalem <note>(Luc. XXIV, 47)</note>
            </hi>.
Ecce vox pastoris; agnosce et sequere, si ovis es.</p>
<div3>
            <head>33.</head>
            <p>
 <hi>Nec vox pastoris est quod illi de traditoribus
dicunt; neque quod Ecclesiam dicunt perituram.</hi> Sed
illi codices tradiderunt, et illi thus idolis posuerunt,
ille et ille. Quid ad me de illo et illo? Si fecerunt, non
sunt pastores: tu vocem pastoris edicito; quia nec
de illis vocem pastoris annuntias. Tu accusas, non
Evangelium; tu accusas, non Propheta, non Apostolus:
de quo mihi vox ista loquitur, de illo credo; aliis
non credo. Sed Acta profers: Acta profero. Credam
tuis: crede et tu meis. Non credo tuis: noli credere
meis. Auferantur chartae humanae, sonent voces divinae.
Ede mihi unam Scripturae vocem pro parte Donati:
audi innumerabiles, pro orbe terrarum. Quis eas
enumerat? Quis eas terminat? Tamen ut pauca commemoremus,
Legem attende, primum Dei Testamentum: <hi>In semine tuo benedicentur omnes gentes 
 <note>(Gen.
XXII, 18)</note>
            </hi>. Et in Psalmo, <hi>Postula a me, et dabo tibi
gentes haereditatem tuam et possessionem tuam terminos
terrae <note>(Psal. II, 8)</note>
            </hi>. <hi>Commemorabuntur et convertentur
ad Dominum universi fines terrae; et adorabunt in conspectu
ejus universae patriae gentium: quoniam ipsius
est regnum, et ipse dominabitur gentium <note>(Psal. XXI,
28, 29)</note>
            </hi>. <hi>Cantate Domino canticum novum; cantate Domino,
omnis terra <note>(Psal. XCV, 1)</note>
            </hi>. <hi>Et adorabunt eum
omnes reges terrae, omnes gentes servient illi <note>(Psal.
LXXI, 11)</note>
            </hi>. Quis enumerare sufficiat? Prope omnis
pagina nihil aliud sonat quam Christum, et Ecclesiam
toto orbe diffusam. Exeat mihi una vox pro parte Donati.
Quid magnum est quod quaero? Ecclesiam toto
orbe diffusam, perituram fuisse dicunt. Peritura
praedicta est tot testimoniis mansura? Nec una vox
ista per Legem, per Prophetas, per Cantica pastoris
est. Neque enim illi verum dicere sine Verbo Dei
potuerunt, quod est Christus.</p>
          </div3>
<div3>
            <head>34.</head>
            <p>
 <hi>Vox pastoris et ejus grex non latet.</hi> Audi vocem
Verbi, et ex ore Verbi. Miratus fidem Centurionis: <hi>Amen,</hi> 
 inquit, <hi>dico vobis, non inveni tantam fidem
in Israel. Propterea dico vobis, quia multi ab Oriente et
Occidente venient, et recumbent cum Abraham et Isaac
et Jacob in regno coelorum <note>(Matth. VIII, 10, 11)</note>
            </hi>. <hi>Ab
Oriente et Occidente multi venient:</hi> ecce Ecclesia Christi,
ecce grex Christi; tu vide, si ovis es. Non enim
te latet grex qui ubique est. Non habebis quid respondeas
judici tuo, quem non vis esse pastorem tuum:
non habebis, inquam, quod respondeas judici tuo,
Nescivi, non vidi, non audivi. Quid est quod nescisti? <hi>Nec est qui se abscondat a calore ejus 
 <note>(Psal. XVIII, 7)</note>
            </hi>.
Quid est quod non vidisti? <hi>Viderunt omnes fines terrae
salutare Dei nostri <note>(Psal. XCVII, 3)</note>
            </hi>. Quid est quod non
audisti? <hi>In omnem terram exivit sonus eorum, et in
fines orbis terrae verba eorum. <note>(Psal. XVIII, 5)</note>
            </hi>.</p>
          </div3>
<div3>
            <head>35.</head>
            <p>
 <hi>Locus ex Canticis canticorum a Donatistis frustra
prolatus. Cantica canticorum aenigmata.</hi> Sed recte
a vobis quaeritur vox Christi, vox pastoris, quam oves
audiant et sequantur. Non invenitis quid dicatis. vocem
<pb n="0290"/>
pastoris non habetis. Audite, et sequimini: dimittite
vocem lupi, sequimini vocem pastoris; aut date
vocem pastoris.
</p>
          </div3>
        </div2>

<div2>
          <head>CAPUT XV.</head>
<p>Damus, inquiunt. Audiamus. Damus
et nos vocem pastoris. Audiamus. In Canticis,
inquiunt, canticorum loquitur sponsa ad sponsum,
Ecclesia ad Christum. Novimus Cantica canticorum,
sancta cantica, amatoria cantica, sancti amoris, sanctae
charitatis, sanctae dulcedinis. Plane volo inde audire
vocem pastoris, vocem dulcissimi sponsi. Ede, si quid
habes: audiamus. Sponsa, inquiunt, dicit ad sponsum: <hi>Annuntia mihi, quem dilexit anima mea, ubi
pascis, ubi cubas?</hi> 
 Et ille, inquiunt, respondet: <hi>In meridie.</hi> 
Manifesta tibi testimonia proferebam, non erat
quemadmodum aliter interpretareris: <hi>Postula a me,
et dabo tibi gentes haereditatem tuam, et possessionem
tuam terminos terrae. Commemorabuntur et convertentur
ad Dominum universi fines terrae.</hi> Quid est quod mihi
de Canticis canticorum profers? Quod forte non intelligis.
Etenim illa Cantica aenigmata sunt, paucis
intelligentibus nota sunt, paucis pulsantibus aperiuntur.
Tene et devote accipe aperta, ut merito tibi
pandantur obscura. Quomodo eris penetrator obscurorum,
contemptor manifestorum?</p>
<div3>
            <head>36.</head>
            <p>
 <hi>Locus ex Canticis contrarius est Donatistis.</hi> Ecce
tamen ut possumus, fratres, haec verba discutiamus:
aderit Dominus, ut videatis ibi sanum intellectum.
Primo, quod ab omnibus et imperitis facillime
judicatur, verba ipsa male distinguunt: nunc audietis,
nunc probabitis. Etenim sic se habet textus ipse lectionis.
Sponsa loquitur ad sponsum: <hi>Annuntia mihi,
quem dilexit anima mea, ubi pascis, ubi cubas.</hi> Quod
sponsa sponso dicat, quod Ecclesia Christo dicat, nec
nos dubitamus, nec illi. Sed omnia verba sponsae
audi. Quare verbum quod adhuc sponsae est, vis tribuere
jam sponso? Omnia quae dicit sponsa, dic:
tunc respondebit sponsus. Audi evidentius hanc distinctionem
quam dicturus sum, non invenies aliquid
plus. <hi>Annuntia mihi, quem dilexit anima mea, ubi pascis,
ubi cubas in meridie.</hi> Ipsa adhuc dicit, <hi>ubi pascis,
ubi cubas in meridie.</hi> Et vide quia adhuc ipsa dicit. Sequitur
enim: <hi>Ne forte fiam sicut operta super greges
sodalium tuorum.</hi> Puto omnes peritos imperitosque
discernere genus masculinum et femininum. <hi>Operta,</hi> 
quaero cujus generis sit: ab omni homine quaero,
Masculini est, an feminini? <hi>Annuntia,</hi> inquit, <hi>mihi,
quem dilexit anima mea. Quem,</hi> cum dicit, masculum
alloquitur, sponsum alloquitur. Quia vero femina virum
alloquitur, consequentia verba indicant, <hi>Annuntia
mihi, ubi pascis, ubi cubas in meridie; ne forte fiam
sicut operta.</hi> Audi tu <hi>operta,</hi> ut fiant tibi haec aperta. <hi>Annuntia mihi, quem dilexit anima mea, ubi pascis, ubi
cubas in meridie; ne forte fiam sicut operta super greges
sodalium tuorum</hi> 
 Hucusque verba sponsae: jam incipiunt
verba sponsi de manifesto, <hi>Nisi cognoveris temetipsam.</hi> 
Agnosce evidenter feminam. <hi>Temetipsam,
o pulchra inter mulieres: nisi cognoveris temetipsam,
o pulchra inter mulieres; exi tu in vestigiis gregum</hi>, <hi>et
<pb n="0291"/>
pasce haedos tuos in tabernaculis pastorum <note>(Cant. I, 6, 7)</note>
            </hi>:
non in tabernaculo pastoris. Vide quomodo comminetur
sponsus: vide quemadmodum in periculo, quamvis
ille dulcis, abstulit de medio blandimenta. Quam
blande illa? <hi>Annuntia mihi, quem dilexit anima mea,
ubi pascis, ubi cubas in meridie.</hi> Veniet enim medius
dies, quando ad umbraculum concurrant pastores; et
forte latebit me ubi tu pascis et ubi cubas: et volo
mihi annunties, ne forte fiam sicut operta, id est,
sicut occulta, et non cognita. Ego enim manifesta
sum: sed ne sicut operta, sicut celata incidam super
greges sodalium tuorum. Omnes enim haeretici a
Christo exierunt; omnes qui facti sunt pastores mali,
habentes greges suos sub nomine Christi, illius sodales
fuerunt, illius convivium acceperunt. Sodales
enim dicuntur, tanquam unius convivii. Latina lingua
sic dicti sunt sodales, quasi simul edales, eo quod
simul edant. Audi illum in Psalmo arguentem sodales
malos, id est, unius convivii: <hi>Si inimicus,</hi> inquit, <hi>meus exprobrasset mihi, sustinuissem utique; et si super
me magna locutus fuisset, abscondissem me utique ab
eo: tu vero unanimis et notus meus, dux meus, qui simul
mecum dulces capiebas cibos 
 <note>(Psal. LIV, 13-15)</note>
            </hi>.
Ergo multi sodales ingrati mensae dominicae exierunt
foras: mali sodales fecerunt sibi suas mensas, erexerunt
altaria contra altare. In eis ista timet errare.</p>
          </div3>
<div3>
            <head>37.</head>
            <p>
 <hi>Meridies si Africa intelligatur loco citato, facit contra
Donatistas. Exire haereticorum est.</hi> Et si putas quia meridies
Africa est; quanquam possem obtinere magis esse
mundi meridiem partes Aegypti, et illas exustas sole
regiones, ubi pluvia non apparet: quia ipse est meridies,
ubi fervet medius dies. Ibi autem eremus plena
millibus servorum Dei. Unde si ad meridiem locorum
velimus advertere, quare non ibi pascat ille magis,
et ibi requiescat, quando ante praedictum est, <hi>Ubera
erunt deserta eremi <note>(Joel. II, 22)</note>
            </hi>? Sed ecce consentio,
meridies Africa sit. Africa sit meridies: hi sunt
sodales mali. Ecclesia transmarina in aliquo suorum
navigante in Africam, sollicita ne erret, invocat
sponsum suum, et dicit ei: Abundare audio haereticos
in Africa, abundare audio rebaptizatores in Africa;
esse autem ibi tuos non minus audio: et illud audio,
et hoc audio; sed qui sint tui, a te volo audire. <hi>Annuntia
mihi, quem dilexit anima mea, ubi pascis, ubi
cubas in meridie.</hi> In illo meridie, ubi audio duas partes
esse, unam Donati, alteram universo tuo cohaerentem;
tu mihi dic quo eam, <hi>ne forte velut operta,</hi> id
est, ignota fiam <hi>super greges sodalium tuorum,</hi> incurram
in greges haereticorum, conantes ponere lapidem
super lapidem qui destruatur, ne irruam in rebaptizatores,
annuntia mihi. Et ille qui commendat unitatem
pastoris, qui in hac lectione dixit, <hi>Ego pascam;</hi> 
<pb n="0292"/>
pastores autem reprobat, qui multi esse voluerunt,
unitatem amiserunt: severissime non blande respondens,
sed pro magnitudine periculi, <hi>Nisi cognoveris,</hi> 
inquit, <hi>temetipsam, o pulchra inter mulieres.</hi> Pulchra
es inter mulieres: sed agnosce te. Ubi te agnosces?
In toto orbe terrarum. Si enim pulchra, unitas est in
te: ubi divisio, foeditas est, non pulchritudo. <hi>Nisi
cognoveris temetipsam.</hi> In me credidisti, agnosce te.
In me quomodo credidisti? Quomodo et illi mali sodales,
consentiunt Verbum carnem factum, natum ex
virgine, crucifixum, resurrexisse, ascendisse in coelos:
in talem me credidisti, talem et illi sonant. Cognosce
te et me; me in coelo, te in toto orbe terrarum.
Unum quemlibet ex Ecclesia tanquam Ecclesiam
Christus alloquitur. Nam quomodo Ecclesia quaerit
Ecclesiam? Secundum ipsos loquor. <hi>Annuntia mihi,
quem dilexit anima mea, ubi pascis, ubi cubas.</hi> Quid
quaerit? Ecclesiam. Et ille tanquam ostendens Ecclesiam
dicit, <hi>In meridie:</hi> sicut illi volunt. Respondeant
mihi, quomodo Ecclesia quaerat Ecclesiam. <hi>Annuntia
mihi, quem dilexit anima mea.</hi> Quae loquitur? Ecclesia.
Quid sibi vult annuntiari? <hi>Ubi pascis, ubi cubas,</hi> id
est, ubi sit Ecclesia. Ecclesia loquitur, et interrogat
ubi sit Ecclesia: et respondet ille, ut putant, <hi>In meridie.</hi> 
Si in solo meridie est, ut dicunt, in Africa;
quomodo ipsa interrogat ubi ipsa sit? An vero portio
Ecclesiae transmarinae bene interrogat de meridie, ne
hic erret? Alloquitur unumquodque membrorum Ecclesiae
suae Christus, tanquam suam Ecclesiam, et
dicit, <hi>Nisi cognoveris temetipsam, o pulchra inter mulieres,
exi.</hi> Exire, haereticorum est. Aut cognosce te,
aut exi: quia si te non cognoveris, exitura es. Exitura
quo? <hi>In vestigiis gregum:</hi> sequendo malos greges. Ne
forte putes quia oves sequeris, si exis: audi quid sequitur, <hi>Exi tu in vestigiis gregum, et pasce haedos tuos;</hi> 
jam non oves. Nostis, fratres, ubi erunt haedi. Ad
sinistram erunt omnes qui exierunt ab Ecclesia. Manenti
Petro dicitur, <hi>Pasce oves meas <note>(Joan. XXI, 17)</note>
            </hi>:
exeunti haeretico, Pasce haedos tuos.</p>
          </div3>
<div3>
            <head>38.</head>
            <p>
 <hi>Locus ex Habacuc male usurpatus a Donatistis.</hi> 
Est, inquiunt, et aliud testimonium. Nihilominus
contra te: dic, audiamus. Erit sic contra te, quomodo
hoc quod putabas pro te. Si meridiem, inquiunt, interpretaris
Aegyptum. Multis quidem modis interpretamur
meridiem, et Aegyptum possumus ad locum
mundi, et ipsam Africam sic intelligere. Audi quid
intelligam per meridiem: intelligo fervorem spiritualium,
flagrantem igne charitatis, splendentem lumine
veritatis. Nam dicitur in quodam psalmo: <hi>Dexteram
tuam notam fac mihi, et eruditos corde in sapientia.
Dexteram,</hi> non haedos: <hi>et eruditos corde in sapientia,</hi> 
ipsi sunt meridies. Unde dicitur a propheta: <hi>Et tenebrae
tuae sicut meridies erunt <note>(Psal. LXXXIX, 10)</note>
            </hi>. Multis
ergo modis possumus intelligere meridiem: sed prorsus
Africam intelligo, omnino Africam intelligo. Accipio
a te aliquid forte melius quam saperem, nisi a te
<pb n="0293"/>
commemorarer: Africa sit meridies. Timet Ecclesia
transmarina incidere in rebaptizatores timet incidere
tanquam ignota in greges sodalium, quaerit ab sponso
suo ut annuntiet illi ubi pascat, ubi cubet in meridie.
Quia in ipso meridie in aliis pascit, in aliis non pascit:
in aliis cubat, in aliis non cubat. Audiat consilium,
veniat ad catholicam Ecclesiam; non incurrat
in greges sodalium, non pascat haedos suos. Sed dic
aliud quod te dicebas esse dicturum. Propheta, inquit,
ait: <hi>Deus ab Africo veniet.</hi> Et jam ubi Africus, utique
Africa. O testimonium! <hi>Deus ab Africo veniet.</hi> Ab
Africa veniet Deus? Alterum Christum in Africa
nasci, et ire per mundum haeretici annuntiant. Rogo
quid est, <hi>Deus ab Africo veniet?</hi> Si diceretis, Deus in
Africa remansit, utique turpiter diceretis: nunc autem
etiam, Ab Africa veniet, dicitis. Novimus ubi sit
natus Christus, ubi sit passus, ubi in coelum ascenderit,
unde discipulos miserit, ubi eos Spiritu sancto
repleverit, ubi per totum mundum evangelizare jusserit: 
et obtemperarunt ei, et impletur orbis terrarum
Evangelio; et tu dicis, Deus ab Africa veniet?</p>
          </div3>
<div3>
            <head>39.</head>
            <p>
 <hi>In Donatistas non quadrat testimonium Habacuc.</hi> --Ergo
tu mihi, inquit, expone quid est, <hi>Deus ab
Africo veniet.</hi> Dic totum, et fortassis intelliges. <hi>Deus
ab Africo veniet, et sanctus de monte umbroso.</hi> Tu mihi
expone, si jam ab Africa, quomodo <hi>de monte umbroso?</hi> 
De Numidia nata est pars Donati: ipsi missi
sunt primo in dissensionem, et tumultum, et scandalum,
quaerentes ingens vulnus, Numidae miserunt:
Secundus Tigisitanus misit; ubi sit Tigisi, notum est.
Qui missi sunt clerici, extra congregaverunt ab Ecclesia,
ad clericos Carthaginis accedere noluerunt,
visitatorem posuerunt, a Lucilla suscepti sunt.
Auctor totius hujus mali Numida haereticus fuit. In
Numidia, unde ventum est huc cum tanto malo,
muscarium vix invenitur, in cupsonibus habitant.
Quomodo mons umbrosus Numidia? Dic mihi ergo:
noli huc usque recitare, <hi>Deus ab Africo;</hi> exigo et sequentia, <hi>Et sanctus de monte umbroso.</hi> 
 Sed ostende
mihi partem Donati a Numidia, de monte umbroso
venire. Invenis nuda omnia, pingues quidem campos,
sed frumentarios: non olivetis fertiles, non
caeteris nemoribus amoenos. Unde ergo mons umbrosus
in Numidiae partibus, unde hoc scandalum venit?
</p>
          </div3>
        </div2>

<div2>
          <head>CAPUT XVI.</head>
<div3>
            <head>40.</head>
            <p>
 <hi>Interpretatio verior prophetae
Habacuc.</hi> Tu mihi, inquit, ergo expone quid
est, <hi>Deus ab Africo veniet, et sanctus de monte umbroso.</hi> 
Vide quam facile exponam. Primo illud audi
quod ait Dominus: <hi>Oportebat Christum pati, et resurgere
<pb n="0294"/>
tertio die, et praedicari in nomine ejus poenitentiam
et remissionem peccatorum per omnes gentes, incipientibus
ab Jerusalem <note>(Luc. XXIV, 46, 47)</note>
            </hi>. Ecce unde veniet. <hi>Incipientibus</hi> 
 cum dixit, inde utique se in sanctis
suis ad alias gentes venturum esse praedixit. Lege
divisionem terrae filiorum Israel in omnibus tribubus
in libro Jesu Nave: aperte ibi dictum est, <hi>Jebus ab
Africo, quae est Jerusalem <note>(Josue XV, 8)</note>
            </hi>. Lege, quaere,
et invenies. Utinam cum inveneris, credas; utinam
animositatem deponas. <hi>Jebus ab Africo, quae est Jerusalem.</hi> 
Et Dominus, <hi>Incipientibus ab Jerusalem:</hi> hoc
est, <hi>Deus ab Africo veniet.</hi> Quomodo ergo <hi>a monte
umbroso?</hi> Evangelium jam lege. De monte Oliveti
Christus ascendit in coelum. Sequere. Et quid dilucidius?
Audis, <hi>ab Africo:</hi> audisti, <hi>de monte umbroso.</hi> 
Legem recitamus, Evangelium recitamus. Audisti, <hi>Incipientibus ab Jerusalem:</hi> 
 audi, <hi>Per omnes gentes,</hi> 
in eodem propheta. Sequere verba illa quae contempsisti,
verba illa quae praetermisisti: <hi>Deus ab Africo
veniet, et sanctus de monte umbroso: cooperiet montes
umbra ejus, et gloria ejus plena est terra <note>(Habac. III,
3)</note>
            </hi>. <hi>Per omnes</hi> ergo <hi>gentes, incipientibus ab Jerusalem</hi>: <hi>Deus ab Africo veniet, et sanctus de monte umbroso</hi> 
 et
condenso; id est, a monte Oliveti, unde ascendit in
coelum, unde misit discipulos suos, ubi etiam ascensurus
ait: <hi>Non enim vestrum est scire tempora, quae
Pater posuit in sua potestate; sed accipietis virtutem ex
alto, et eritis mihi testes.</hi> Videte quomodo incipit Evangelium: <hi>Et eritis mihi testes in Jerusalem, et in Judaea
et Samaria, et usque in totam terram 
 <note>(Act. I, 7, 8)</note>
            </hi>. Ergo
Deo veniente Christo, et nomen ejus, et praedicatio
Evangelii ejus <hi>ab Jerusalem,</hi> id est, <hi>ab Africo;</hi> et <hi>a
monte umbroso,</hi> id est, a monte Oliveti: quia <hi>per omnes
gentes</hi> diffamatum est Evangelium. <hi>Operiet montes
umbra ejus,</hi> id est refrigerium ejus, protectio ejus; <hi>et laudis
ejus plena est terra.</hi> Cantate ergo cum tota terra canticum
novum; non canticum vetus cum angulo terrae.
</p>
          </div3>
        </div2>

<div2>
          <head>CAPUT XVII.</head>
<div3>
            <head>41.</head>
            <p>
 <hi>Donatistae Simonis Cyrenaei factum
pro se interpretantes.</hi> Dicunt et aliud: Cyrenaeus,
inquiunt, quidam Simon angariatus est, ut tolleret
crucem Domini <note>(Matth. XXVII, 32)</note>. Legimus: sed
quid te adjuvet, volo scire. Cyrenaeus, inquit, Afer
est: quare ipse angariatus est qui crucem tolleret.
Ubi sit Cyrene, forte nescis: Lybia est, Pentapolis
est, contigua est Africae, ad Orientem magis pertinet.
Vel in distributione provinciarum Imperatorum cognosce:
Imperator orientalis mittit judicem ad Cyrenen.
Breviter respondeo: Ubi est pars Donati, non
invenitur Cyrene; ubi est Cyrene, non invenitur pars
Donati. Manifesta veritas convincit errorem. Det mihi
Cyrenen, ubi est pars Donati; det mihi partem Donati,
ubi est Cyrene. Manifestum est enim, fratres, in
Pentapoli Ecclesiam esse catholicam, partem Donati
ibi non esse. Sed securi irrideamus flendos, et fleamus
irridendos. Quid dicis? Meritum Cyrenensis hujus
magnum commemoras, quia tulit crucem Domini,
<pb n="0295"/>
et Afrum dicis. Orientalis est. Lybia enim duobus
modis dicitur, vel ista quae proprie Africa est, vel
illa Orientis pars, quae contigua est Africae, et omnino
collimitanea. Sed Afer fuerit Cyrenensis. Beatum putas,
quod angariatus crucem tulerit? Quanto melius
forte diceret alius in Arimathaea remansisse Ecclesiam
Christi? Quia Joseph ille dives ab Arimathaea, habens
ante oculos regnum Dei, non angariatus, non coactus
venit ad crucem Domini: cum caeteri formidarent,
petiit a Pilato sepeliendum corpus Domini, de ligno
deposuit, obsecutus est funeri, in sepulcro condidit,
laudatus est in Evangelio <note>(Matth. XXVII, 57-60)</note>. Quia
ergo de Arimathaea fuit iste pius tantum exhibens
obsequium corpori Domini, in Arimathaea remansit
Ecclesia? Aut si magis vos delectat angariatus, id
est, qui cogitur tollere crucem: recte ergo faciunt
imperatores catholici, qui vos cogunt ad unitatem.
</p>
          </div3>
        </div2>
      </div1>

<div1>
        <head>SERMO XLVII . <hi>De ovibus, in Ezechiel cap.</hi> XXXIV, 17-31, <hi>ab illis verbis,</hi> Et vos oves meae, <hi>etc., usque,</hi> Et ego Deus vester, dicit Dominus Deus. <hi>Contra Donatistas</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Oves pascuae et manuum
Dei sumus.</hi> Verba quae cantavimus, continent professionem
nostram, quia oves Dei sumus: nec importune
poscimus cum lacrymis ejus misericordiam,
cujus oves sumus. Diximus enim: <hi>Ploremus ante
Dominum, qui fecit nos; quoniam ipse est Dominus
Deus noster.</hi> Ne quisquam plorans se exaudiri posse
desperet, commemorata est necessitudo quaedam exaudiendi
nos Deo: <hi>Quoniam ipse est Dominus Deus
noster, qui fecit nos.</hi> Ille <hi>Deus noster: nos populus
pascuae ejus et oves manuum ejus <note>(Psal. XCIV, 6 et 7)</note>
            </hi>.
Pastores homines, vel etiam patresfamilias domini
pecorum, oves quas habent, non ipsi fecerunt; oves
quas pascunt, non ipsi creaverunt: noster autem Dominus
Deus, quia Deus et creator est, fecit sibi oves
quas habeat, et quas pascat; nec alter instituit, quas
ipse pascit; nec quas ipse instituit, alter pascit. Ploremus
ergo ante illum. Neque enim in bono sumus,
cum in hoc saeculo sumus. Cum enim placebimus
Domino in regione vivorum, tunc detergentur lacrymae
nostrae; et dicemus ei laudes, qui nos exemit de
vinculis mortis, pedes nostros a lapsu, oculos nostros
a lacrymis, ut placeamus Domino in regione vivorum <note>(Psal. CXIV, 8 et 9)</note>:
quia difficile est ut ei placeatur
in regione mortuorum. Est autem et hic unde
illi placeamus, ejus misericordiam in nos deprecando, a
peccatis nos, quantum possumus, abstinendo, in quantum
autem non possumus, confitendo atque plangendo.
Ita in hac vita sumus sperantes aliam vitam, plorantes
in spe: imo plorantes in re, gaudentes in spe.</p>
          </div3>
<div3>
            <head>2.</head>
            <p>
 <hi>Pastoris vox cum tremore audienda.</hi> Professi
<pb n="0296"/>
ergo in hoc cantico, quia oves ejus sumus, populus
pascuae ejus, oves manuum ejus; audiamus quid ad
nos loquatur, tanquam ad oves suas. Pridem pastoribus
loquebatur superiore lectione: praesenti autem et hodierna
ovibus loquitur. In illis ergo ejus verbis nos
cum tremore audiebamus, vos cum securitate: quid
ergo in istis verbis hodiernis? Numquid vicissim nos
cum securitate, vos cum tremore? Non utique. Primo,
quia etsi pastores sumus, pastor non solum
quod dicitur ad pastores, cum tremore audit, sed
etiam quod dicitur ad oves. Si enim securus audit
quod ad oves dicitur, non est illi cura de ovibus.
Deinde jam et tunc diximus Charitati vestrae, duo
quaedam in nobis esse consideranda: unum, quod
christiani sumus; alterum quod praepositi sumus.
Quod ergo praepositi sumus, inter pastores deputamur,
si boni sumus: quod autem christiani sumus,
et nos vobiscum oves sumus <note>(In superiore sermone,
n. 2)</note>. Sive ergo Dominus pastoribus loquatur,
sive ovibus, nos omnia cum tremore oportet audire:
nec recedat sollicitudo de cordibus nostris, ut ploremus
ante Dominum qui fecit nos.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Gregis Dei securitas.</hi> Audiamus
itaque, fratres, unde Dominus oves improbas corripiat,
et quid promittat ovibus suis. <hi>Et vos,</hi> inquit, <hi>oves meae, haec dicit Dominus Deus.</hi> 
 Primo, quanta
felicitas est, esse gregem Dei, si quis cogitet, fratres,
etiam in istis lacrymis et in istis tribulationibus magnum
gaudium concipit. Neque enim in ejus grege
est, quem lupi possunt flagellare, aut cujus somnum
possunt captare praedones. Illi enim dictum est, <hi>Qui
pascis Israel <note>(Psal. LXXIX, 2)</note>
            </hi>; de quo dictum est, <hi>Non dormiet, neque dormitabit, qui custodit Israel <note>(Psal. CXX, 4)</note>
            </hi>.
Vigilat ergo ille super nos vigilantibus
nobis, vigilat et dormientibus nobis. Si ergo de
pastore homine securum est pecus hominis; quanta
debet esse nostra securitas pascente Deo, non tantum
quia pascit nos, sed etiam quia fecit nos?
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Vox pastoris nunc temporis audienda.</hi> 
Una est nostra sollicitudo, quae nobis imponitur,
audire vocem pastoris: et est nunc tempus
audiendi, quia ille nondum assumpsit tempus judicandi.
Qui loquitur, modo tacet. Loquitur enim in
praecepto, tacet in judicio. Ideo dicit quodam in loco: <hi>Tacui; numquid semper tacebo 
 <note>(Isai. XLII, 14)</note>
            </hi>? Quomodo
tacuit, cum hoc ipsum loquendo dixerit? Qui
dicit, <hi>Tacui,</hi> non tacet quia et hoc ipsum dicere, <hi>Tacui,</hi> 
 non tacere est. Audio ergo te loquentem in
tot praeceptis, in tot sacramentis, in tot paginis, in
tot libris: audio denique in hoc ipso quod dicis, <hi>Tacui,
numquid semper tacebo?</hi> Quomodo ergo tacuisti?
Quia nondum dico, <hi>Venite, benedicti Patris mei, percipite
regnum;</hi> et nondum dico aliis, <hi>Ite, maledicti,
in ignem aeternum, qui praeparatus est diabolo et angelis
ejus <note>(Matth. XXV, 34, 41)</note>
            </hi>: et haec ipsa ita nondum
dico, ut jam praedicam. Ultimam sententiam, quam
dicturus est judex, in tabella scripturus manu sua,
<pb n="0297"/>
ultra quam sententiam nihil jam judicaturus est, partes
non audiunt: illis foras exeuntibus scribitur.
Attonitae sunt ambae partes atque suspensae, contra
quam vel pro qua sententia illius procedat. Magnum
secretum judicis, unde secretarium nominatur. Magnus
timor eorum qui in causa sunt; quid ille cogitet, et
quid scribat ignoratur: et homo est, et illi de quibus
ille judicat, utique homines sunt. Ille autem Deus
noster est, et nos populus pascuae ejus et oves manuum
ejus. Et cum sit ille Creator, nos creatura;
ille immortalis, nos mortales; ille invisibilis, nos
visibiles; noluit nos in hac vita latere, quam ultimam
sententiam in fine dicturus sit. Nemo ante dicit,
Damno, qui vult damnare: nemo ante dicit, Ferio,
qui vult ferire.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Dei patientia ne abutamur.</hi> 
Magna ergo lenitas, magna misericordia, magna mansuetudo:
sed si non abutamur patientia ejus ad nostram
nequitiam; et illo nostra portante peccata, nos
quasi ad faciendum ei onus augeamus peccata peccatis;
quasi ut ille plus portet, qui non laborat cum
portat: peccata nostra, quibus adhuc parcit, quia
adhuc sustinet, illius ostendunt patientiam, nostram
cumulant sarcinam. <hi>Ignoras,</hi> inquit, <hi>quia patientia
Dei ad poenitentiam te adducit?</hi> Patientia illa est, quam
taciturnitatem vocat, de qua dicit, <hi>Tacui; numquid
semper tacebo?</hi> Ergo cum argueret quosdam, et diceret, <hi>Qui praedicas non furandum, furaris; qui dicis
non adulterandum, adulteras,</hi> 
 etc. ait, <hi>An divitias bonitatis
ejus et longanimitatis contemnis?</hi> Quia ille bonus
est, quia longanimis, quia videt et tacet, quia videt
et sustinet, putas illum iniquum? <hi>Ignoras quia patientia
Dei ad poenitentiam te adducit?</hi> Et vide si semper
tacebit, qui modo tacet? <hi>Tu autem,</hi> inquit, <hi>secundum
duritiam cordis tui et cor impoenitens, thesaurizas
tibi iram in die irae et revelationis justi judicii, Dei,
qui reddet unicuique secundum opera sua <note>(Rom. II,
4, 21, 5, 6)</note>
            </hi>. Ergo tacet; numquid semper tacebit?
Item dicit post quaedam enumerata peccata: <hi>Haec fecisti,
et tacui;</hi> id est, haec fecisti, et non vindicavi: <hi>suspicatus es iniquitatem, quod ero tui similis.</hi> 
 Et revera
hoc cogitant multi, cum fecerint multa mala,
et mali sibi accidere nihil viderint; non tantum placent
eis facta sua mala, sed etiam Deo placere putant:
in tantum procedit impietas, ut et Deum sibi similem
existimet impius contemptor. Et cum Deus eum adducat
monendo, docendo, hortando, corripiendo, ad
similitudinem suam; non solum non sequitur similitudinem
Dei, sed Deum vult ducere ad similitudinem
suam. Haec est iniquitas major, quam ipsa peccata,
a quibus se non corrigit. <hi>Suspicatus es iniquitatem,
quod ero tibi similis?</hi> Et quid sequitur? <hi>Arguam te <note>(Psal. XLIX, 21)</note>
            </hi>.
Quare hoc? <hi>Tacui; numquid semper
tacebo?</hi> Itaque, fratres, quoniam sermo iste qui de
Dei ore procedit, et me terret, et vos (omnes enim
unam spem bonam habemus in illo, et omnes pariter
timere debemus, ne illo offenso non inveniamus
<pb n="0298"/>
quod sperabamus, sed experiamur quod contempsimus);
audiamus omnes tanquam oves Dei, dum loquitur
qui tacet, dum monet nos, et nondum judicat
nos qui fecit nos, dum vacat audire, dum licet
et legere.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Non evellenda zizania ante messem,
nec haedi ante judicium separandi.--Et vos,</hi> inquit, <hi>oves meae, haec dicit Dominus Deus: Ecce ego judico
inter ovem et ovem, et arietes et hircos.</hi> 
 Quid hic faciunt
hirci in grege Dei? In eisdem pascuis, in eisdem
fontibus, et hirci tamen sinistrae destinati dextris
miscentur, et prius tolerantur qui separabuntur;
et hic exercetur ovium patientia, ad similitudinem
patientiae Dei. Separatio enim ab illo erit, aliorum
ad sinistram, aliorum ad dexteram. Nunc autem ipse
tacet, tu vis loqui. Sed unde dico, Tu vis loqui?
Unde ipse tacet. A vindicta judicii, non a verbo correptionis.
Ipse nondum separat, tu vis separare. Ipse
mixta tolerat, qui seminavit. Si ante ventilationem
frumentum vis esse purgatum, tuo vento pessime
ventilaberis. Licuerit servis dicere, <hi>Vis, imus, et colligimus
ea?</hi> Stomachati enim sunt videndo zizania,
et doluerunt segeti bonae permixta zizania; et
dixerunt, <hi>Nonne bonum semen seminasti? Unde ergo
apparuerunt zizania?</hi> Ille rationem reddidit unde apparuerunt;
non tamen permisit ut ante tempus evellerentur.
Quamvis et ipsi servi stomachati adversus
zizania; consilium tamen et praeceptum a domino
expetiverunt. Displicebant illa inter segetem: sed videbant
servi, quia si vel in ipsis zizaniis evellendis
aliquid sua sponte facerent, ipsi zizaniis annumerarentur.
A Domino exspectaverunt praeceptum, jussionem
regis sui quaesierunt: <hi>Vis, imus, et colligimus
ea?</hi> Et ille: <hi>Non.</hi> Et reddidit inde causam: <hi>Ne forte,
cum vultis colligere zizania, eradicetis simul et triticum.</hi> 
Sedavit ab indignatione, nec reliquit in dolore. Grave
enim videbatur servis esse zizania inter frumentum;
et vere grave erat. Sed alia est conditio agri, alia
quies horrei. Tolera; ad hoc enim natus est: tolera,
quia forte toleratus es. Si semper bonus fuisti, habeto
misericordiam: si aliquando malus fuisti, noli
perdere memoriam. Et quis est semper bonus? Facilius,
si te Deus diligenter discutiat, inveniet te etiam
nunc malum, quam tu te semper bonum. Ergo toleranda
sunt zizania haec inter frumentum, hirci inter
arietes haedi inter oves. Quid autem ille de frumento? <hi>In tempore,</hi> 
 inquit, <hi>messis, dicam messoribus: Colligite
primum zizania, et alligate in fasciculos ad comburendum
ea; triticum autem meum recondite in horreo.</hi> 
Transiet ergo agri concretio, veniet messis discretio.
Exigit de nobis modo Dominus patientiam, quam proponit
in se, dicens tibi: Ego certe si modo voluero
judicare, numquid inique judicabo? Ego si modo
voluero judicare, numquid falli potero? Si ego qui
semper recte judico, et qui falli non possum, differo
judicium meum; tu ignorans quemadmodum judicandus
sis audes tam praepropere judicare? Videte,
<pb n="0299"/>
fratres, quemadmodum illis servis volentibus ante
tempus eradicare zizania, hoc opus nec in messe concessit.
Ait enim, <hi>In tempore messis dicam messoribus:</hi> 
non ait, Dicam vobis. Sed quid, si ipsi servi messores
erunt? Non. Nam exponens omnia singillatim: <hi>Messores,</hi> 
 ait, <hi>Angeli sunt <note>(Matth. XIII, 24-30, 37-43)</note>
            </hi>.
Homo ergo carne septus, carnem portans, aut forte
caro totus, id est, caro corpore, carnalis animo, audes
ante usurpare officium alienum, quod nec in
messe erit tuum? Hoc de separandis zizaniis: de hircis
quid? <hi>Cum venerit Filius hominis, et omnes Angeli
cum eo, sedebit in sede gloriae suae; et congregabuntur
ante eum omnes gentes, et separabit eas, sicut pastor
separat oves ab haedis <note>(Id. XXV, 31, 32)</note>
            </hi>. Et veniet, et
separabit: veniet messis, et separabuntur. Modo
ergo tempus separationis non est, sed tolerationis.
Nec ideo ista dicimus, fratres, ut corripiendi dormiat
diligentia: imo vero ne in illud judicium incauti veniamus,
et caeci negligentes caecitatem nostram subito
nos ad sinistram inveniamus, disciplina exerceatur,
judicium non praecipitetur.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Dei judicium securi boni, trementes
mali exspectant.</hi> Quid ergo Dominus? <hi>Ecce ego
judico inter ovem et ovem, et arietes et hircos. Ego judico:</hi> 
magna securitas, ipse judicat, securi sint boni.
Judicem ipsorum nullus adversarius corrumpit, nullus
advocatus circumvenit, nullus testis illudit. Sed
quantum securi sunt boni, tantum timeant mali. Non
talis judicat, cui aliquid abscondatur. Numquid enim
Deus judicans quaesiturus est testes, per quos discat
quis sis? Unde potest falli quis sis, qui noverat quis
esses futurus? Te interrogat, non alium de te. <hi>Dominus,</hi> 
inquit, <hi>interrogat justum et impium <note>(Psal. X,
6)</note>
            </hi>. Interrogat autem te, non ut discat a te, sed ut
confundat te. Habentes ergo judicem talem, quem
nemo contra nos fallit, nemo pro nobis; sic agamus,
ut ejus judicium venturum non timeamus, sed exspectemus
et desideremus. Numquid enim frumenta
timent, ne mittantur in horreum? Imo optant vehementer
et desiderant. Numquid oves timent, ne ponantur
ad dexteram? Imo nihil eis tam tardum est,
quam donec fiat. Hi vero ex animo et tota sinceritate
dicunt, eum orant, <hi>Veniat regnum tuum.</hi> Mali vero
hominis in his verbis et cor trepidat, et lingua titubat.
Quomodo enim dicis, <hi>Veniat regnum tuum?</hi> Ecce
veniet: qualem te inveniet? Sic ergo age, ut securus
ores. Et si quid forte inest in conscientia errati atque
peccati, habes in ipsa oratione medicinam: <hi>Dimitte
nobis debita nostra, sicut et nos dimittimus debitoribus
nostris <note>(Matth. VI, 10, 12)</note>
            </hi>. Voluit enim Deus
sic te esse debitorem, ut habeas debitorem. Peccando
quippe inimicum te facis Deo: sed attende ne forte
tu habeas inimicum. Dimitte, et dimittetur tibi. Quod
facis qui potes in peccato inveniri, hoc in te faciet qui
de nullo peccato poterit judicari. Si autem ut homo
in peccato positus, peccatori tuo non parcis, nec
tuam in illo conditionem respicis, nec de caetero
<pb n="0300"/>
lapsum tuae fragilitatis horrescis; quid tibi facturus
est, qui tam securus judicat, quomodo qui nunquam
peccat?
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Conscientia cito mundanda.</hi> 
Danda ergo opera est purae conscientiae: et si forte
aliquis inest scrupulus, praeveniamus faciem ejus in
confessione. In Psalmo nunc, cum cantaretur, audivimus, <hi>Praeveniamus faciem ejus in confessione 
 <note>(Psal.
XCIV, 2)</note>
            </hi>. Praeveniamus eum, ne nos ipse praeveniat.
Post confessionem non afferet ultionem, si et tu
post confessionem non repetas iniquitatem. Praeveni
antequam praeveniaris. Quia enim venturus est, certum
est: perdes, si non desideras quod futurum est.
Nam et te nolente venturus est. Numquid eum dilaturus
es, recusando ne veniat? Sicut noverat horam
qua judicari debuit, sic novit et horam qua debeat
judicare. Veniet ille, tu vide qualis futurus sis. Hodie
inest scrupulus, hodie sit confessio, hodie renuntietur
scrupulo; hodie dimittitur, hodie laxatur.
Non est ut dicas, Differt Deus veniam: tu noli differre
medicinam tuam. Habes enim aliquid in animo
quod te angat: et si angit, et sollicitat. Utique si in
domo tua esset lapis offendens oculos tuos, juberes
eum auferri de medio; maxime si aliquem paulo
majorem hospitem in domo tua esses recepturus.
Cum ergo Deum invocas, in te vocas; quomodo
veniet in te, cui locum quo recipias, non mundasti?
Sed minus idoneus es auferre de corde tuo, quod
tibi ipse fecisti? Ipsum invoca, ut mundet; ipsum
invita, ut intret: dum tamen quod facturus es, modo
facias, cum loquitur monendo, et tacet judicando.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Doctrina accepta non amaro
corde communicanda.</hi> Dixit hic hircos, dixit arietes,
et judicat inter eos. Et quid eis dicit? <hi>Numquid
non sufficit vobis, quia bonam pascuam pascebatis?
et reliquias pascuae vestrae conculcabatis pedibus
vestris; et potabatis aquam, quae subsidebat,</hi> id est,
quae pura et tranquilla erat, <hi>et reliquam pedibus
vestris turbabatis: et oves meae conculcationes pedum
vestrorum depascebant, et conturbatam pedibus vestris
aquam potabant.</hi> Quid est hoc? Pascua Dei bona sunt,
et fontes Dei puri sunt. Habemus hoc in Scripturis
sanctis. Qui sunt ergo, qui quod tranquillum est inde
bibunt; et quod mundum est inde pascuntur; et
conculcant reliquias et turbant aquam, ut oves aliae
conculcatas herbas accipiant et aquam conturbatam
bibant? Et hoc utique videtis displicere pastori,
qui dicit dum fiunt ista, <hi>Ego judico inter ovem et
ovem:</hi> ad hoc utique ne fiant. Sunt multi qui tranquille
discunt, perturbate docent; et cum habeant
doctorem patientem, saeviunt in discentem. Quam
nos enim tranquille doceat ipsa Scriptura, quis
nescit? Venit ergo aliquis, et legit praecepta Dei;
legit et capit, capit tranquillus de tranquillo bibens,
et de viridi et mundo pascens. Venit aliquis audire
ab illo aliquid; indignatur, perturbatur, tarditatem
<pb n="0301"/>
aliquando serius intelligentis accusando, turbatum
facit minus intelligere, quod poterat audire tranquillus.</p>
          </div3>
<div3>
            <head>10.</head>
            <p>
 <hi>Doctores lividi et amarulenti.</hi> Nec hoc ideo
dixerim, fratres, quia non est aliquando corripienda
duritia, quam ipsa tanta veritatis tranquillitas corripit,
dicens: <hi>O insensati et tardi corde ad credendum <note>(Luc. XXIV, 25)</note>
            </hi>!
si ista fiunt ea dilectione qua
volumus curam incutere hominibus, ad incutiendam
diligentiam intentionis, et ad serenandam forte nubem
mentis suae, quam de curis saeculi contraxerunt;
et forte cogitando alia inutilia, quod utile est audire
non possunt. Deinde etiamsi in se quisque videat
tarditatem, non sine causa ille accusatur, ut Deum
roget, et solvat tarditatem, donet veritatem. Aut
enim si negligentia nostra minus intelligimus quod
audivimus, utique negligentia corripienda est: aut
si tarditas est, cum fuerit accusata, erit unde rogetur
Deus. Nec doctores ergo tales reprehendendi sunt:
sed qui hoc faciunt animo amaro, animo invido,
ipsi conculcant pascua, et turbant fontes; quidquid
forte noverint, ita volunt nosse, ut alii non noverint.
Malignae mentis homines, tartareo zelo pleni, lividi
non in corpore, sed in corde, legerunt et intellexerunt;
cum interrogati fuerint, multum est ad te,
ego tibi ista credam? et tu dignus es ista legere vel
audire? Quid turbas aquam? Ambobus fons manat.
Quid conculcas herbas communes? Non tu pluisti,
ut nascerentur.
</p>
          </div3>
        </div2>

<div2>
          <head>CAPUT IX.</head>
<div3>
            <head>11.</head>
            <p>
 <hi>Non sufficit bona conscientia,
si est negligens coram hominibus conversatio.</hi> Est
aliud in his verbis, quod non absurde potest intelligi.
Sunt homines qui putant sibi in bene vivendo sufficere
conscientiam, et non valde curant quid de illis
alter existimet; ignorantes quia cum homo viderit
hominem bonae conscientiae negligentius viventem,
passim se cuilibet et ubilibet conjungentem, habentem
scientiam quod nihil sit idolum, et tamen in
idolio recumbentem, conscientia illius cum sit infirma,
aedificatur non ad ea quae perscrutatur, sed ad
ea quae suspicatur <note>(I Cor. VIII, 10)</note>. Neque enim
homo par tuus, frater tuus, intrare potest in conscientiam
tuam, quam novit Deus. Conscientia tua
coram Deo est, conversatio tua coram fratre tuo:
si de te ille aliquid mali suspicans, perturbatus
aedificatur ad aliquid faciendum quod te putat facere,
cum sic vivis; quid prodest quia venter conscientiae
tuae hausit aquam puram, et ille de tua negligenti
conversatione bibit turbatam?</p>
          </div3>
<div3>
            <head>12.</head>
            <p>
 <hi>Hominibus placere quatenus studendum.</hi> Et
audis tales, cum corripiuntur ne ista faciant, respondere
nobis, et dicere: Apostolus dixit, <hi>Si hominibus
placere vellem, Christi servus non essem <note>(Galat. I, 10)</note>
            </hi>.
Et hic aquam turbas, pascua conculcas. Attende
<pb n="0302"/>
melius, ne et tibi aquam turbes. Quod ait Apostolus, <hi>Si hominibus placere vellem, Christi servus non
essem,</hi> 
 optime accipio, apostolicam sententiam libenter
agnosco. Sed aliud in Apostolo non legisti: <hi>Placete omnibus per omnia, sicut et ego omnibus per
omnia placeo; non quaerens quod mihi prodest, sed
quod multis, ut salvi fiant?</hi> 
 Rursus eumdem apostolum
non audisti: <hi>Sine offensione estote Judaeis et
Graecis, et Ecclesiae Dei <note>(I Cor. X, 33, 32)</note>
            </hi>? Tertio
eumdem apostolum non audisti: <hi>Providemus enim
bona, non solum coram Deo, sed etiam coram hominibus <note>(II Cor. VIII, 21)</note>
            </hi>?
Ait ergo ille, Expone itaque
mihi, quomodo intelligam diversa atque contraria:
hac dicentem Apostolum, <hi>Si hominibus placere vellem,
Christi servus non essem;</hi> hac dicentem, <hi>Placete
omnibus per omnia, sicut et ego omnibus per omnia
placeo:</hi> hac dicentem, <hi>Gloria nostra haec est, testimonium
conscientiae nostrae <note>(Id. I, 12)</note>
            </hi>; hac dicentem, <hi>Providemus bona, non solum coram Deo, sed etiam
coram hominibus.</hi> 
 Si tranquillus audias, si tibi ipsi
aquam tuae mentis non perturbes, quantum potero,
fortassis exponam. Sunt homines temerarii judices,
detractores, susurrones, murmuratores, quaerentes
suspicari quod non vident, quaerentes etiam jactare
quod nec suspicantur: contra tales quid remanet,
nisi testimonium conscientiae nostrae? Neque enim,
fratres, etiam in illis quibus placere volumus, gloriam
nostram quaerimus, aut gloriam nostram quaerere
debemus, sed illorum salutem: ut si bene ambulamus,
nos sequendo non errent; imitatores nostri
sint, si nos Christi <note>(Id. IV, 16)</note>; si autem nos non
Christi, imitatores sint Christi. Ipse enim pascit
gregem suum, et cum omnibus bene pascentibus
ipse solus est: quia omnes in illo sunt. Non ergo
utilitatem nostram quaerimus, quando placere hominibus
 volumus: sed gaudemus eis placere quod
bonum est, propter ipsorum utilitatem, non propter
nostram dignitatem. Contra quos autem dixerit Apostolus, <hi>Si hominibus placere vellem, Christi servus non
essem,</hi> 
 manifestum est; et propter quos dixerit, <hi>Placete omnibus per omnia, sicut et ego omnibus placeo
per omnia,</hi> 
 manifestum est: utrumque dilucidum,
utrumque tranquillum, utrumque purum, utrumque
non perturbatum; tu tantum pasce et bibe, noli
conculcare et turbare.</p>
          </div3>
<div3>
            <head>13.</head>
            <p>
 <hi>Quando sufficiat conscientia.</hi> Nam et Domiminum
ipsum Jesum Christum magistrum Apostolorum
utique audisti, <hi>Luceant opera vestra coram hominibus,
ut videant bona facta vestra, et glorificent Patrem
vestrum qui in coelis est <note>(Matth. V, 16)</note>
            </hi>: id est, qui vos
fecit tales. Nos enim populus pascuae ejus, et oves
manuum ejus <note>(Psal. XCIV, 7)</note>. Ille ergo laudetur, qui
te fecit bonum, si bonus es; non tu, qui per te ipsum
non poteras esse nisi malus. Quid vis autem in contrarium
ducere veritatem, ut quando boni aliquid
facis, te velis laudari; quando mali aliquid facis, Dominum
velis vituperari? Utique enim qui dixit, <hi>Luceant
<pb n="0303"/>
opera vestra coram hominibus;</hi> ipse dixit in eodem
sermone, <hi>Nolite facere justitiam vestram coram hominibus.</hi> 
Sed sicut in Apostolo ista tibi contraria videbantur,
sic et in Evangelio. Si autem non perturbes
aquam cordis tui, et hic agnosces pacem Scripturarum,
et habebis cum eis et tu pacem. Si autem tu
cum eis habere nolueris pacem, tu in te committis
litem tuam, illae non amittent pacem suam. Propter
illos enim qui se hominibus jactando commendant,
et ita ventilant bona opera sua, ut finem
bonorum operum suorum in laude hominum ponant,
eamdemque laudem hominum quasi pro
mercede computent bonorum operum suorum; de
his dicitur, <hi>Amen dico vobis, perceperunt mercedem
suam.</hi> Contra eos dicitur, <hi>Cavete justitiam vestram facere
coram hominibus.</hi> Proinde sequitur, <hi>Ut videamini
ab eis <note>(Matth. VI, 1, 2)</note>
            </hi>. Ultra non porrexit intentionem,
hic fecit finem. Nolite sic facere coram hominibus,
quidquid boni facitis, ut videamini ab eis, ut
ipse sit finis operis vestri, videri ab eis. Nolite ergo
sic, ut videamini ab eis. Hac autem non ibi ponit
finem, ut videamur ab hominibus, coram quibus vult
esse bona facta nostra: sed ait, <hi>Luceant opera vestra
coram hominibus, ut videant bona opera vestra.</hi> Non
quievit, neque hic remansit: sed duxit hinc te sursum,
et tulit te a te (caderes enim, si esses in te),
et ubi tutus esses, posuit te. <hi>Videant,</hi> inquit, <hi>bona
opera vestra, et glorificent Patrem vestrum qui in coelis
est.</hi> Noli irasci, quia ille glorificatur: apud illum esto,
et in illo glorificaberis. <hi>Ut non glorietur,</hi> ait Apostolus, <hi>omnis caro coram illo.</hi> 
 Ergo sine gloria remanebimus?
Non: ait enim ipse, <hi>Qui gloriatur, in Domino glorietur <note>(I Cor. I, 29, 31)</note>
            </hi>.
Nam et testimonium conscientiae
nostrae ita nobis gloria est, quia in illo est. Nam si
ita est gloria nostra, ut nobis placeamus, et efficiamur
placentes nobis; valde stulto homini placet, qui sibi
placet.</p>
          </div3>
<div3>
            <head>14.</head>
            <p>
 <hi>Bonae conversationis cura.</hi> Curemus ergo, fratres,
non tantum bene vivere, sed etiam coram hominibus
bene conversari; nec tantum habere bonam
conscientiam, sed quantum potest nostra infirmitas,
quantum vigilantia fragilitatis humanae, curemus nihil
etiam facere quod veniat in malam suspicionem infirmo
fratri: ne forte puras herbas mandendo, et puras
aquas bibendo conculcemus pascua Dei, et oves infirmae
conculcatum manducent, et turbatum bibant.
Et vae, propter istum qui dicit, <hi>Ego judico inter ovem
et ovem.</hi> 
</p>
          </div3>
        </div2>

<div2>
          <head>CAPUT X.</head>
<div3>
            <head>15.</head>
            <p>
 <hi>Oves et hircos nunc discernere solius
Dei est.--Pro istis haec dicit Dominus Deus ad eos:
Ecce ego judico inter ovem fortem, et inter ovem imbecillam.</hi> 
Aliud aliquid dicat. Jam audivimus de his qui
conculcant herbas, et perturbant aquas: audiamus
aliud genus mali, et magnum genus mali. Postea de
<pb n="0304"/>
hircis nullam facit mentionem: semel illos nominavit,
ut sciremus esse. Ipse enim illos bene novit. Postea
sic loquitur, tanquam omnes oves sint. Primo
quomodo ipse videt, postea vero quomodo nos videmus,
locutus est. Hirci enim quia insunt, et quia in
fine separabuntur, notum sit ovibus: modo tanquam
inter ovem et ovem discerno. Non scit nisi praedestinatione
 et praescientia oves et hircos, ille solus,
qui praedestinare potuit, quia praescire. Modo qui omnes
sub signo Christi sunt, et omnes ad gratiam
Dei accedunt, ovem te putas, hircum te forte Deus
novit: sed tanquam ovis audi quod audis, <hi>Ecce ego judico
inter ovem fortem, et inter ovem imbecillam.</hi> </p>
          </div3>
<div3>
            <head>16.</head>
            <p>
 <hi>Schismatis Donatistarum auctores superbi.--Quoniam
lateribus et humeris vestris impellebatis, et
cornibus vestris percutiebatis, et omne quod deficiebat
comprimebatis, quoadusque dispergeretis eas foras.</hi> Quis
hoc non intelligat? quis non exhorrescat? Si nullae
oves foris sunt, non est factum. Si autem multas
oves foras errare plangimus, vae quorum humeris et
lateribus et cornibus factum est. Non enim haec facerent,
nisi fortes oves. Quae sunt fortes? De suis viribus
praesumentes. Quae sunt fortes? De sua justitia
gloriantes. Non diviserunt oves, non foras miserunt,
nisi qui se justos esse dixerunt: humeri audaces ad
impellendum, quia non portant sarcinam Dei: latera
mala, conspirantes amici, societas pertinaciae: cornua
erecta, elata superbia: impelle lateribus et humeris,
ventila cornibus, mitte foras quod non emisisti:
Certe ipsa tota causa est, quia tu justus et alii injusti,
et indignum erat ut justus esset cum injustis: indignum
videlicet, ut frumenta essent inter zizania; indignum,
ut oves inter hircos pascerent, donec pastor
veniret qui in separando non errat. Itane tu angelus
eradicans zizania? Non te agnoscerem angelum eradicantem
zizania, nec si jam messis venisset. Ante
messem non tu, sed quisquis fuerit, non est verus.
Qui designavit messores, designavit et tempus. Possent
et homines se angelos dicere. Invenimus fortasse
in Scripturis et homines dictos angelos, sed tamen
ego tempus messis attendo. Angeli tibi nomen potes
imponere, tempus messis non potes breviare. Itaque
falsum dicis, quia sis: quia nondum venit quando
sis. Proinde cum venerit, et veri messores missi fuerint,
nescio ubi te inveniant, utrum purgandum qui
in horreo recondaris, an alligandum qui in ignem
projiciaris. Ideo enim dico, forte, quia non audeo judicare.
Modo te foris doleo: utrum sis futurus intus,
ignoro.</p>
          </div3>
<div3>
            <head>17.</head>
            <p>
 <hi>Donatistas separationem suam excusare non posse.</hi> 
Interim audi ex alio Scripturae testimonio de te
scriptum esse, cum vivis; et noli velle zizania eradicare,
<pb n="0305"/>
quando tempus non est; sed tu ipse intro redi,
cum tempus est. Dicit alia Dei Scriptura: <hi>Filius malus
ipse se justum dicit <note>(Prov. XXIV, sec. LXX)</note>
            </hi>. Hi sunt
humeri et latera et cornua tua. Male fortis, quanto
melius esses infirmus? Male fortis, sed non sanus.
Male fortis phreneticus caedit et medicum. Dicis te
perfectum, ut facias defectum. Quanto potius, quanto
utilius esses infirmus, ut ille te perficeret, qui novit
imperfectum tuum? Apostolus Paulus vas electionis,
ne extolleretur in revelationibus (quod dicere
non auderemus, nisi ipsi dicenti crederemus): <hi>In
magnitudine,</hi> inquit, <hi>revelationum ne extollar, datus
est mihi stimulus carnis meae, angelus satanae, qui me
colaphizet.</hi> Ne cornua erigeret, colaphizari se dicebat. <hi>Propter quod,</hi> 
 inquit, <hi>ter Dominum rogavi, ut auferret
eum a me; et dixit mihi: Sufficit tibi gratia mea; nam
virtus in infirmitate per ficitur <note>(II Cor XII, 7-9)</note>
            </hi>. Quam est
ergo utilior infirmitas quae perficitur, quam illa firmitas
quae impellit oves, quae ventilat ut excludat. Filius
ergo malus ipse es, tu te justum dicis. <hi>Filius malus
ipse se justum dicit, exitum autem suum non abluit.</hi> Attendite,
fratres mei, sententiam quamdam brevem
numero verborum, sed ingentem pondere veritatis. <hi>Justum se dicit,</hi> 
 ut exeat et excludat. <hi>Justum se dicit,</hi> 
sed malus est: ideo <hi>exitum suum non abluit.</hi> Quid est, <hi>non abluit?</hi> 
 Non purgat, non defendit, non excusat.
Quare enim te separasti? quare existi? Quare tibi
tremit cor, quando audis ex Libris divinis, <hi>Ex nobis
exierunt, sed non erant ex nobis <note>(I Joan. II, 19)</note>
            </hi>: si tamen
illa mala fortitudo, qua oves Dei impellis, et
impingis, et ventilas, permittit tremorem ad cor
tuum? Nam utique cum audis, <hi>Ex nobis exierunt, sed
non erant ex nobis;</hi> ille loquebatur qui in Ecclesia erat.
Ecclesia toto orbe diffusa est, tu quid facis foris? Neque
enim ego annuntio Ecclesiam toto orbe diffusam: Prophetae
annuntiaverunt, Apostoli annuntiaverunt, ipse
Dominus annuntiavit Ecclesiam toto orbe diffusam.
Modo cum Psalmus legeretur, audivimus, <hi>Non repellit
Dominus plebem suam.</hi> Tanquam quaereretur, Quam? <hi>Quoniam in manu ejus,</hi> 
 inquit, <hi>fines terrae <note>(Psal. XCIV,
4)</note>
            </hi>. Ipse non repellit, et tu impellis. Impellis, ventillas,
excludis, jactas traditores, non probas. Cornua
sunt ista ventilantis, non mansuetudo pascentis.
Ecce plebs Dei in finibus terrae: ecce plebs Dei
gemens et plorans ante Deum qui eam fecit, dicit in
Psalmo ipsi Domino ante quem plorat, <hi>A finibus terrae
ad te clamavi, cum angeretur cor meum.</hi> Vide quemadmodum
se humiliat in angore cordis. Et quid sibi praestitum
dicit? <hi>In petra exaltasti me <note>(Psal. LX, 3)</note>
            </hi>. In
petra Christo exaltasti, non de monte Donato praecipitasti.
I nunc, et jacta cornua, extende latera,
infla humeros tuos, et impelle oves; et dic, Justus
sum. Respondebit tibi Scriptura, Malus, non justus. <hi>Filius malus ipse se justum dicit.</hi> 
 Si justus es, quid exis
foras? Quid ejicis foras? Quid cum his quos ejicis facis
foras? Tanquam ovis hircos fugisti. Melius ab ipsis a
<pb n="0306"/>
pastore ad dexteram separaris, quam cum ipsis ad
sinistram confutaris. Hirci erant, tu ovis: pasceres
cum hircis. Quid te pascua, quid te fontes offenderant?
Postremo, quid te ipse pastor offenderat? qui ad tempus
gregem utrumque permiscuit; qui etiam sibi
quando libet hoc bene facienti, tamen separationem
in finem servavit. Neque enim ille etiamsi modo separaret,
erraret. Ille in finem differt, tu ante tempus
separas. Non exspectas finem, nesciens quando tibi
sit finis. Unde hoc, nisi quia et ipsos quos tanquam
hircos accusasti, falso accusasti? Nam si vere accusasses,
non te separasses. Tua separatio, illorum
est purgatio. Si zizania erant, quid ea voluisti ante
tempus separare? Cum ipsis permixtum triticum esses,
et eodem agro radicareris, eadem pluvia rigareris.
Quare ergo existi? Numquid invenis causam? Quos
accusas, non convincis: exeundo autem ante tempus,
et te separando, ipse convinceris. Vide quia filius
malus es; ipse te justum dicis, exitum autem tuum
non abluis. Ego non dico tibi, Tu es potius traditor.
Quod si dicam, facile probo: sed ideo nolo dicere,
quia tui fecerunt, non tu fecisti. Non tibi imputo facta
aliena, etiam tuorum: tuum factum attendo; quod foris
es, arguo. Exitum tuum arguo. Prorsus omnia removeo
quae in vos dici possunt. Omitto ebriositates vestras,
fenus et usuras super usuras; omitto greges et furias
Circumcellionum: omitto haec omnia, et quaecumque
alia quae enumerare non possum. Non omnes forte apud
vos ista faciunt. Ille qui ibi ista non facit, ille cui
displicent ista quae ibi fiunt; ipse ergo accedat, ipse
loquatur: non ei objicio crimen alienum, abluat exitum
suum. Vides quia recte illi dicitur, <hi>Filius malus
ipse se justum dicit.</hi> Dominus enim dicit, qui verum dicit: <hi>Filius malus ipse se justum dicit.</hi> 
 Non ego, sed
ipse. Si vult ut ego dicam justum, veniat, bonos fructus
in catholica pace afferat, in catholica pace custodiat:
quia et fructus non est ubi non est tolerantia.
 <hi>Et fructum,</hi> inquit, <hi>afferent cum tolerantia <note>(Luc.
VIII, 15)</note>
            </hi>. Vis dicere quemadmodum grandinatus sis?
Audi ex alio loco: <hi>Vae his qui perdiderunt tolerantiam <note>(Eccli. II, 16)</note>
            </hi>.</p>
          </div3>
<div3>
            <head>18.</head>
            <p>
 <hi>Donatistarum schisma prudenti cuiquam Christianismum
profiteri cupienti, non placere.</hi> Modo aliquem
putate cogitare, quia et saepe contingit, ubi sit christianus.
Motus est ut sit christianus, attendit in nomen
Christi concurrere genus humanum: nulla temporali
proposita commoditate vult esse christianus,
non ut majorem amicum conciliet, non ut ad concupitam
uxorem perveniat, non ut aliquam pressuram hujus
saeculi evadat: quanquam multi etiam sic intrantes
corriguntur ingressi. Sed faciamus aliquem cogitantem
de anima sua, et volentem esse christianum:
attendit ubi duas partes videt, quaerit causas, quare se
illi ab illis separaverunt. Respondent illi: Separavimus
nos tanquam justi a peccatoribus. Quasi vero
caeco loquantur audienti quid dicant, non videnti quid
<pb n="0307"/>
agant. Si itaque inspiciens mores ipsorum, et ea quae
paulo ante commemoravi, dicat illis: Rogo vos, justos
vos dicitis, et ideo vos recte separasse contenditis;
quare apud vos sunt tales et tales? Et illi fortasse
quia negare non audent, quia ea dicuntur quae oculis
objiciuntur: Sunt quidem apud nos tales, sed numquid
omnes sumus tales? optime. Video ergo te foris cum
peccatoribus: quare non intus? Merces enim separationis
tuae esse debuit, cum peccatore non vivere. Si
foris sic esses, ut quales te fingis fugisse non haberes,
quoquo modo ferrem separationem tuam. Attendat
ergo iste cupiens esse christianus, ubi sit christianus:
videt illos separatos quasi a peccatoribus,
plenos peccatoribus. Rursus attendat Ecclesiam Christi
secundum probabilem vitam morum generis humani,
secundum quos mores potest ipse etiam veniens de
saeculo utcumque judicare: videt et hic aliquos sobrios,
aliquos ebriosos; aliquos pascentes pauperes,
aliquos rapinam rerum alienarum appetentes, et caetera
talia: videt hic, videt et ibi. Attendat jam Deum,
quid dicat de Ecclesia sua: invenit Deum dicentem
per omnes gentes Ecclesiam suam; invenit Deum
etiam in ista similitudine zizaniorum dicentem, <hi>Ager
est hic mundus.</hi> Non ager est Africa; sed hic mundus.
Per totum mundum frumentum, per totum mundum
zizania (tamen ager est mundus, seminator Filius
hominis, messores Angeli, non principes Circumcellionum),
crescere utrumque usque ad messem:
non crescere zizania, et decrescere frumenta; sed
utrumque crescere usque ad messem. Quam messem?
Ipsum audi: <hi>Messis est finis saeculi <note>(Matth. XIII, 38, 39)</note>
            </hi>.
Audit haec plane, et recte judicans quid dicit? Non ero in
illa concisione; hac ero, et bonus ero in nomine ejus
cujus ero: et bonus ero, non me ipsum bonum faciens,
sed ab illo fieri exspectans; non me ipsum bonum et
justum dicens, sed ab illo dici desiderans. Intrat, fit
catholicus. Ecce ipse abluit ingressum suum, ablue et
tu exitum tuum. Non potes: <hi>Filius</hi> enim <hi>malus ipse se
justum dicit, exitum autem suum non abluit.</hi> 
</p>
          </div3>
        </div2>

<div2>
          <head>CAPUT XI.</head>
<div3>
            <head>19.</head>
            <p>
 <hi>Oves audita pastoris voce salvantur.--Lateribus
et humeris vestris impellebatis, et cornibus
vestris percutiebatis, et omne quod deficiebat comprimebatis,
quoadusque dispergeretis eas foras. Et salvabo
oves meas.</hi> Sicut detestanda illorum iniquitas et
crudelitas; ita laudanda pastoris nostri, vere Dei nostri,
misericordia: salvabit oves suas. Forte, fratres
mei, quamvis per minimos servos suos, forte per indignos
hoc facit, cum hoc dicimus. Salvet oves suas:
audiant vocem pastoris sui, et sequantur eum. Non
quaerant Ecclesiam ex ore hominum: ex ore Dei quaerant,
ex ore Christi quaerant. Ille quem dicit impium,
impius est; quem dicit justum, justus est; quem dicit
ovem, ovis est; quem dicit hircum, hircus est. Ipse
<pb n="0308"/>
est veritas, ipse loquatur, ab illo Ecclesia quaeratur.
Dic nobis, Domine, ubi est Ecclesia tua? Et ille omnibus:
Ubi ego sim, scitis? Respondeant omnes: In coelo
ad dexteram Patris. Integra fides: hanc docui, hanc
seminavi; sed per mundum seminavi. Cum me, inquit,
confitemini in coelo, venit vobis certe in mentem ille
psalmus, <hi>Exaltare super coelos, Deus.</hi> Ecclesiam quaeritis?
Legite quod sequitur, <hi>Et super omnem terram
gloria tua <note>(Psal. CVII, 6)</note>
            </hi>. Ibi, fratres, ubi dictum est, <hi>Exaltare super coelos, Deus,</hi> 
 de Christo resurgente et
ascendente; ibi statim sequitur, <hi>Et super omnem terram
gloria tua.</hi> Sponsus in coelo est, sponsa in terra
est: ille super omnes coelos, illa super omnem terram.
O haeretice, credis quod in coelo non vides, negas quod
in terra vides. Dicat ergo haec, dicat et audiatur: salvet
oves suas. <hi>Et salvabo,</hi> inquit, <hi>oves meas, et jam non
erunt in vastationem: et judicabo inter ovem et ovem.</hi> </p>
          </div3>
<div3>
            <head>20.</head>
            <p>
 <hi>Prophetia de Christo pastore, docens ipsum esse
unum cum Deo.--Et excitabo super eas pastorem unum.</hi> 
Nonne ipse in superiori lectione dixerat, <hi>Ego pascam?</hi> 
Modo excitat pastorem unum ille qui pascit. An forte
intra tam parvum intervallum lectionis taedio affectus
est pascendo, et excitavit pastorem, cui commendaret
curam ovium, ut esset ipse securus? Audiamus
quem pastorem dicit; et ibi intelligimus, quare et ipse
pastor etiam excitato isto pastore ipse pascat, et solus
pascat. <hi>Excitabo super eas pastorem unum, et pascet eas
servus meus David; ipse pascet eas.</hi> Prophetiam esse de
Christo veniente ad homines ex semine David, cito
intelligitis, fratres, si tempora cognoscatis. Iste propheta
Ezechiel tempore captivitatis fuit, quae facta est
ex transmigratione populi in Babyloniam. A tempore
David usque ad tempus hujus transmigrationis, generationes
sunt quatuordecim. Ecce quanto post dicit, <hi>Et David pascet eas.</hi> 
 Si hoc diceretur tempore Noe,
aut tempore Abraham, aut tempore Moysi, aut tempore
saltem ipsius Saülis, cui successit in regno David;
recte intelligeremus de ipso David filio Jesse dictum
esse hoc, quod ipse futurus esset pastor gregis Dei,
cui regnanti populus ille commissus est: nunc vero
jam regnaverat David, jam de vita ista exierat, jam
patribus appositus erat, jam pro merito suo quiescebat:
quid est quod dicit, <hi>Excitabo David, et faciam eis
eum pastorem unum,</hi> nisi quia David ille est, qui venit
ex semine David? Quomodo ergo erigit nobis pastorem
Deus? Quem <hi>pastorem unum? Et pascet eas servus
meus David.</hi> Jamdudum ipse pascebat nos; Deus pascebat
nos: modo pascit nos servus ejus David. Quare
tanquam alter? Nam utique cum ille pascebat, Deus
pascebat: et cum Deus pascebat, Pater et Filius et Spiritus
sanctus pascebat. Modo excitatur, et fit tanquam
alter pastor; sed non alter. Non alter secundum formam
Dei; quia in forma Dei ipse et Pater unus Deus:
in forma autem servi tanquam alter excitatur, ut pascat;
quia major est Pater. Audi unum pascentem, et
Christum pascentem: <hi>Ego et Pater unum sumus <note>(Joan.
X, 30)</note>
            </hi>. Audi excitari Christum pascentem: <hi>Pater major
me est <note>(Id. XIV, 28)</note>
            </hi>. Unus ergo pascit; quia <hi>cum in
<pb n="0309"/>
forma Dei esset, non rapinam arbitratus est esse aequalis
Deo.</hi> Excitatur autem, ut pascat; quia <hi>semetipsum exinanivit,
formam servi accipiens.</hi> Hoc et hic ipsa verba
testantur: <hi>Pascet eas servus meus David.</hi> Servus, in
forma servi. Servus, quia <hi>semetipsum exinanivit, formam
servi accipiens; in similitudine hominum factus, et
habitu inventus ut homo: humiliavit semetipsum, factus
obediens usque ad mortem, mortem autem crucis.</hi> Excitetur
ergo, ut pascat. <hi>Propter quod,</hi> inquit, <hi>Deus exaltavit
eum a mortuis, et donavit ei nomen quod est super
omne nomen.</hi> Jam excitato servo suo David, jam excitata
forma servi, quam posuit ad dexteram suam, <hi>donavit
ei nomen quod est super omne nomen.</hi> Vide quemadmodum
pascat, quam late pascat: <hi>Ut in nomine Jesu
omne genu flectatur, coelestium, terrestrium et infernorum <note>(Philipp. II, 6-10)</note>
            </hi>.
Ad quam angustam partem
latum possessorem vanitas haeretica impingis? An
tantum fidis superbis humeris et cornibus tuis, ut non
congreges ad pastorem, sed et ipsum pastorem a grege
coneris excludere? <hi>Pascet eas servus meus David.</hi> Audite
oves pascentem vos David: audite vocem David
pastoris vestri, non vocem latronum, non ululatus luporum. <hi>Pascet eas servus meus David. Ipse pascet eas.</hi> 
O commendanda res! <hi>Ipse pascet eas.</hi> Nemo se dicat
pascere praeter ipsum: <hi>Ipse pascet eas.</hi> Qui vult pascere,
in illo pascat: quia <hi>ipse pascet eas.</hi> Deus paulo
ante dicebat, <hi>Ego pascam:</hi> modo dicit, <hi>ipse pascet eas.</hi> 
Respondeat Filius, et dicat nobis: Utrumque vere
dictum est; <hi>Ego et Pater unum sumus.</hi> Qui dicit, <hi>Ego
pascam;</hi> non mentitur dicendo; <hi>Ipse pascet:</hi> et cum
dicit, <hi>Ipse pascet;</hi> non mentitur dicendo, <hi>Ego pascam.
Non credis,</hi> inquit, <hi>quia ego in Patre, et Pater in me
est? Philippe, qui me vidit, vidit et Patrem <note>(Joan. XIV,
10, 9)</note>
            </hi>. Recte dicitur, <hi>Ego pascam:</hi> recte dicitur, <hi>Ipse
pascet.</hi> Distinctio est, non separatio, <hi>Ipse pascet eas.</hi> 
Nolite, oves, expavescere; non relinquet vos qui dixit, <hi>Ipse pascet eas.</hi> 
 Deus pascit, Pater et Filius et Spiritus
sanctus: ipse Deus pascit. Sed distinguenda erat
forma servi: non separanda et alienanda et in aliam
personam constituenda. Accepit in se Creator creaturam,
non mutatus est Creator in creaturam: assumpsit
quod non erat, non amisit quod erat.
</p>
          </div3>
        </div2>

<div2>
          <head>CAPUT XII.</head>
<div3>
            <head>21.</head>
            <p>
 <hi>Deitatis unitas, et personarum
distributio. Mediator Christus, quomodo.--Pascet eas
servus meus David. Ipse pascet eas, et erit eis in pastorem:
et ego Dominus ero illis in Deum.</hi> Attendite,
fratres: videte unitatem deitatis, et personarum
tamen distributionem; ne dicamus eum esse Filium
qui Pater est, aut eum esse Patrem qui Filius est.
Ecce dixit, <hi>Ipse pascet eas;</hi> qui paulo ante dixerat, <hi>Ego pascam eas. Et erit eis,</hi> 
 inquit, <hi>in pastorem: et
ego Dominus ero illis in Deum.</hi> Expone nobis, Domine:
nemo aquam turbet; quod purum manat de puro
fonte, potemus. Quid enim quasi singillatim quod
dixisti, <hi>Erit ipse in pastorem, ego ero in Deum;</hi> tanquam
ipse sit pastor noster, tu sis Deus noster?
Quare, Domine, tu non es pastor noster, et ille non
est Deus noster? Tranquille audi, esto mansuetus ad
audiendum verbum, ut intelligas. Forte enim modo
<pb n="0310"/>
audit me aliqua auris diversa sentiens, et haeretico
veneno tabefacta, et irridet me dicentem, Patrem et
Filium unum Deum; cum non irrideat tot millia fratrum
habentium animam unam <note>(Act. IV, 32)</note>: et dicit
mihi, Ecce aperte Deus dicit, <hi>Erit eis in pastorem
servus meus David,</hi> quem tu ipse Christum intellexisti,
nec aliter potest intelligi: rationem enim reddidisti,
haec esse dicta, cum jam dormisset David: Christus
ergo <hi>erit eis in pastorem; et ego Dominus,</hi> ait, <hi>ero illis
in Deum;</hi> ille in pastorem, ille in Deum. Tu ergo
mihi expone quid est, <hi>Ego pascam?</hi> Quis dicebat, <hi>Ego
pascam?</hi> Certe Deus loquens dicebat, <hi>Ego pascam.</hi> 
Quomodo non separavit Christum a pascendo, cum
diceret, <hi>Ego pascam:</hi> sic non separavit Christum a
deitate, cum diceret, <hi>Ego Deus.</hi> Ecce pastor est Christus,
pastor est et Pater. Sic Deus est Pater, Deus est
et Christus. Sicut a pastore Christo non separas Patrem,
sic a Deo Patre non separes Christum. Habet
cum Filio Pater pascendi miserationem, habet cum
Patre Filius divinitatis aequalitatem. Sed nisi ita diceret,
putares eum esse Patrem qui est Filius. Ergo et
ad unitatem deitatis te admonuit, et ad personarum
distributionem: ut quod dicit, <hi>Ipse pascet, et ego ero
illis in Deum,</hi> non se separans a Filio pascente, nec
Filium separans a se dominante, et in Patre intelligas
Deum Filium, et in Filio intelligas pastorem Patrem. <hi>Ego,</hi> 
 inquit, <hi>Dominus ero illis in Deum, et servus meus
David princeps in medio eorum.</hi> Quare <hi>in medio eorum?</hi> 
Quia <hi>Verbum caro factum est, et habitavit in nobis <note>(Joan. I, 14)</note>
            </hi>.
 <hi>Princeps in medio eorum.</hi> Inde et mediator
Dei et hominum; quia Deus cum Patre, quia
homo cum hominibus. Non mediator homo praeter
deitatem; non mediator Deus praeter humanitatem.
Ecce mediator: Divinitas sine humanitate non est
mediatrix, humanitas sine divinitate non est mediatrix;
sed inter divinitatem solam et humanitatem
solam, mediatrix est humana divinitas et divina humanitas
Christi.
</p>
          </div3>
        </div2>

<div2>
          <head>CAPUT XIII.-- <hi>Et servus meus David princeps in medio eorum. Ego Dominus locutus sum:</hi> non nescio quis haereticus. <hi>Ego Dominus locutus sum.</hi> </head>
<div3>
            <head>22.</head>
            <p>
 <hi>Testamentum pacis. Testamenta schismaticorum
irrita per imperatorum leges. Scripturas se ab igne
servasse jactant Donatistae.--Et disponam ad eos testamentum
pacis:</hi> per ipsum utique qui ait, <hi>Pacem meam
do vobis, pacem meam relinquo vobis <note>(Joan. XIV, 27)</note>
            </hi>.
Hoc est testamentum patris nostri, testamentum pacis.
Quaelibet haereditas dividatur inter consortes, pacis
haereditas dividi non potest. Pax nostra Christus est.
Pax facit utraque unum, non duo de uno. <hi>Ipse enim
pax nostra,</hi> dixit, <hi>qui fecit utraque unum <note>(Ephes. II, 14)</note>
            </hi>.
Testamentum Dei est, haereditas pax est. A concordibus
consortibus possideatur, non a litigantibus dividatur. <hi>Et disponam ad eos testamentum pacis.</hi> 
 Vigilate,
haeretici, audite a pastore testamentum pacis, venite
ad pacem. Irascimini christianis imperatoribus, quia
testamenta vestra valere noluerunt in domibus vestris:
videte quam digna sit poena. Et quid est quod testamentum
<pb n="0311"/>
vestrum non valet in domo vestra? Quid
est? quantum est? Dolor iste admonitio est, nondum
damnatio. Voluit enim Deus compati testamento pacis
suae. Condoles testamento tuo, si non stet testamentum
tuum in domo tua. Certe moriturus es, et quid
agatur in illa domo postea nesciturus. <hi>In illa enim die
perient,</hi> inquit, <hi>omnes cogitationes ejus <note>(Psal. CXLV, 4)</note>
            </hi>: <hi>et non cognoscet amplius locum suum 
 <note>(Psal. CII, 16)</note>
            </hi>.
Non ergo sciturus quid postea agatur in domo tua,
cum mortuus fueris; doles tamen non stare testamentum
tuum in domo tua. Christus mortuus resurrexit,
de coelo respexit, ut stet testamentum ipsius.
Evigila ex dolore tuo, corrigere ex cruciatu tuo.
Ligno male curvo nosti calorem solere adhiberi: corrigat
te dolor iste, nondum est flamma ignis aeterni,
tanquam calor foci est admotus curvo cordi tuo, ut
hinc admoneatur et corrigatur. Dole, prorsus recte
doles, non stare testamentum tuum in domo tua.
Domus Dei, cor tuum est. Si vis valere testamentum
tuum in domo tua, quare non vis valere testamentum
Dei in domo sua? Dimittis filiis tuis parietes, et si
aliter filios tuos divisuros noveris, quam tu disposueris,
doles. De una domo vilissima, de tecto ruituro,
quantam curam habes, quantam sollicitudinem
concipis? Quemadmodum ardentibus febribus, prementi
morbo, ipsi morti urgenti resistis, quantum
potes, anhelans verba extrema, ut impleas testamentum?
Quot jurisperitos consulis, quantas fraudes, ut
stet testamentum tuum contra ipsam legem Imperatoris,
inquiris? De proximo tibi respondet Deus, Noli
fraudes quaerere, noli calumniosas formulas aucupari:
vis stare testamentum tuum? Stet in te meum. Doles,
quia acquisitionem tuam tollit alius, quem nolebas:
quid de haereditate mea tam lata, tam pia? <hi>In semine tuo
benedicentur omnes gentes <note>(Gen. XXII, 18)</note>
            </hi>: Dixi ego
servo meo, dicit tibi Deus, et credidit cum haec non
videret: tu vides, et negas. Ecce ille factum testamentum
servavit, tu apertum discindis. Tunc enim
testamentum servatum est, quando auditum est: tunc
apertum est, quando impletum est. Usque ad manus
tuas servatum est testamentum. Certe haeres vis esse:
numquid sic tecum contendit cohaeres tuus, ut dicat tibi,
Tolle istam partem, ego illam; aut, Tolle tu minorem, et
ego majorem? Non dicit, Simul dividamus: sed, Simul
habeamus. Hoc enim voluit qui testatus est. Aperi, et
lege. Et clamas: Ne incenderetur, ego feci; ne incenderetur,
ego servavi. Ne incenderetur, tu servasti?
Aperi et vide quia unde incendereris servasti: quamvis
te servasse absit ut credam, quem video non servare
quod jubet. <hi>Et ponam ad eos testamentum pacis.</hi> 
</p>
          </div3>
        </div2>

<div2>
          <head>CAPUT XIV.</head>
<div3>
            <head>23.</head>
            <p>
 <hi>Habitatio et quies in eremo conscientiae.--Et
exterminabo bestias malas a terra.</hi> Bestias,
hostes testamenti pacis. De istis bestiis dicitur
in Psalmo, <hi>Increpa feras calami <note>(Psal. LXVII, 31)</note>
            </hi>. Quid
est, <hi>feras calami?</hi> Bestias adversarias sanctae Scripturae;
quia calamo scriptae sunt. <hi>Exterminabo bestias
malas a terra: et habitabunt in eremo in spe.</hi> Quid
est, <hi>in eremo?</hi> In solitudine. Quid est, in solitudine?
<pb n="0312"/>
Intus in conscientia. Magna solitudo, qua non solum
nullus hominum transit, sed nec videt. Ibi habitemus
in spe, quia nondum in re. Etenim totum quod foris
est nostrum, fluctuat tempestatibus et tentationibus
saeculi. Est interior eremus, ibi interrogemus fidem
nostram: interrogemus, si est charitas intus; videamus,
si non labia sonant, sed et pectus, cum dicimus, <hi>Dimitte nobis debita nostra, sicut et nos dimittimus debitoribus
nostris 
 <note>(Matth. VI, 12)</note>
            </hi>. Si verum sonat, si
verum dicimus, ubi nemo hominum videt, ibi est
eremus, ubi requiescimus in spe; quia transit haec
omnis tribulatio; et quae spes erat, fiet res, et erit
totum nostrum in requie. Jam conspicui nobis erimus
; et non erit ovis tanquam abscondita, cogitatio;
et non erit eremus conscientia: quia omnes sibi noti
erunt, et cogitationes suas ignotas non habebunt,
cum venerit Dominus, et illuminaverit abscondita
tenebrarum; et manifestabit cogitationes cordis, et
tunc laus erit unicuique a Deo <note>(I Cor. IV, 5)</note>. Nunc
vero vides duos homines in tribulatione, cor ipsorum
videre non potes. Forte alius conscientia mordetur,
alius in conscientia, tanquam in eremo, requiescit. <hi>Et habitabunt in eremo in spe: et somnum habebunt,</hi> 
id est, quietem tanquam alienatis sensibus ab omni
strepitu saeculi; intus ibi requiescent, <hi>in rivis</hi>. In
ipsa intus eremo sunt rivi quidam memoriae manantes,
liquores divinos scaturientes ex mente Scripturam
tenentis et recolentis. Etenim quod legisti, quod
audisti, si purum et liquidum et sanctum memoriae
mandaveris; cum coeperis in illa interiore eremo, id
est, in bona conscientia requiescere, eliquatur de interioribus
mentis tuae, et manat quodam modo recordatio
verbi Dei, et cum caeteris requiescis in spe, et
dicis: Verum est, bene mihi est, ipsa est spes mea,
hoc mihi promisit Deus, non mentitur, securus sum.
Et ista securitas somnus est in rivis. <hi>Et somnum habebunt
in rivis.</hi> </p>
          </div3>
<div3>
            <head>24.</head>
            <p>
 <hi>Benedictionis imber.--Et dabo eis in circuitu collis
mei benedictionem.</hi> Mons licet sit, collis licet sit,
in circuitu ejus bene sit nobis. Collis ipse Christus
est. Sic enim ipse in medio nostrum, nos sumus in
circuitu ejus. Jamdudum enim dixerat, <hi>David princeps
in medio eorum.</hi> Et quia princeps, ideo collis: lenis,
non arduus et difficilis ascendenti: sed si non de alto
pedes ponat. <hi>Et dabo eis in circuitu collis mei benedictionem:
et deferam imbrem in tempore suo,</hi> pluviam
verbi Dei. Est enim et imber malus, qui dejicit domum
super arenam constitutam, cui magnum est ut
resistat domus supra petram fundata <note>(Matth. VII,
24-27)</note>: tentationis enim imber est, ruinam quaerens,
non terram rigans. Non erit talis imber iste, quem se
dicit deferre Dominus. Quid enim ait? <hi>Imbres benedictionis
erunt.</hi> Suspectum te fecerat nominatus imber:
<pb n="0313"/>
imbres erunt benedictionis, non tentationis. <hi>Imbres
benedictionis erunt.</hi> </p>
          </div3>
<div3>
            <head>25.</head>
            <p>
 <hi>Ligna in campo fructifera allegorice.</hi> Et vide
quo proficit ille imber. <hi>Et ligna quae in campo sunt,
dabunt fructum suum. In campo,</hi> in planitie quadam,
non in arduis; in facilitate quadam vitae. Facilitatem
quamdam vitae hujus, nihil in se habentem ardui, laboriosi,
difficilis, campum dixit: qualis est vita multorum
fidelium in Ecclesia Dei, habentium conjuges,
filios, domos suas; velut in campo sunt ligna, arduum
nihil ascendere valuerunt. Sed accipiant imbrem, dabunt
et haec ligna fructum suum. Horum lignorum
fructus est, <hi>Frange esurienti panem tuum, et egenum
sine tecto induc in domum tuam <note>(Isai. LVIII, 7)</note>
            </hi>. Talibus
lignis dicebat Apostolus, <hi>Non quia quaero datum, sed
requiro fructum <note>(Philipp. IV, 17)</note>
            </hi>. <hi>Et ligna quae in campo
sunt, dabunt fructum suum:</hi> etsi non habent majorem,
habent tamen quemdam suum. <hi>Et terra dabit generationem
suam:</hi> tota terra. <hi>Et inhabitabunt in terra sua.</hi> 
Jam campi, colles, montes dabunt generationes suas.
Quid potest campus? quid potest collis? quid potest
mons? Solus agricola agnoscatur. <hi>Et habitabunt in
terra sua in spe.</hi> Videtis quia ea promittit, quae hoc
tempore donat nobis. Quamdiu dicit, <hi>in spe,</hi> adhuc
in hoc tempore intelligo. Cum enim pervenerimus ad
promissa, jam non erit spes, sed res ipsa erit.
</p>
          </div3>
        </div2>

<div2>
          <head>CAPUT XV.</head>
<div3>
            <head>26.</head>
            <p>
 <hi>Contra Donatistas.--Et scient
quoniam ego sum Dominus, in eo cum confregero furcas
jugi eorum:</hi> furcas quibus premitur collum eorum.
Domine, frange furcas quibus haeretici premunt colla
infirmorum. Quid enim tam angustum et furca compressum,
quam, Noli audire Christum, audi me? Remove
furcam, respirare permitte. Nescio quid dicas.
Audio vocem pastoris mei: <hi>Per omnes gentes, incipientibus
ab Jerusalem <note>(Luc. XXIV, 47)</note>
            </hi>. Sine me sequi pastorem.
Quid premis? Tolle furcam de collo meo, tollam
jugum lene Domini mei. Haec audit, et premit. Domine,
non vult haereticus furcam suspendere; tu furcam
frange. Crux Domini sursum levat, furca haeretici
deorsum premit. Sed confringentur: <hi>In eo cum confregero
furcas jugi eorum.</hi> Dominationem enim suam
volunt hominibus imponere, volentes eos esse sub se,
non sub Deo. <hi>In eo cum confregero furcas jugi eorum:
et eximam eos de manu eorum, qui eos in servitutem
redigebant.</hi> Quid est, <hi>in servitutem redigebant?</hi> Ad peccatum
eos cogebant. Omnis enim qui facit peccatum,
servus est peccati <note>(Joan. VIII, 34)</note>. Videte quid eis persuaserint,
fratres, ut dicant, Illi de nobis reddent rationem:
nos oves sumus; quo duxerint, sequimur.
Ovis es? Pastorem audi, non lupum.</p>
          </div3>
<div3>
            <head>27.</head>
            <p>
 <hi>A luporum dentibus eruuntur qui pastorem
audiunt.--Et non erunt adhuc in vastationem gentibus.</hi> 
In omnibus enim gentibus non desunt, alii hic, alii
ibi: non illi ibi qui hic; sed tamen non desunt furcis
prementes colla fidelium, nec hic, nec ibi. Dissentiunt
inter se, contra unitatem omnes consentiunt.
Unitas autem non dissentit a se; sed contra omnes
dissentientes a se ubique pugnat, ubique laborat: sed
<pb n="0314"/>
est requies in eremo. <hi>Et non erunt adhuc in vastationem
gentibus, et bestiae terrae jam non comedent eos.</hi> 
Audientes vocem pastoris, eruentur a dentibus luporum.
Bestiae illae calami non comedent eos, volentes
ad sensum suum convertere Scripturas, ab apertis
Scripturis avertentes aures; volentes se audiri, et
Scripturas non audiri. <hi>Et bestiae terrae non comedent
eos, et inhabitabunt in spe.</hi> Videte quoties ostendat quia
quod nunc promittit, hic promittit: Deus de rebus loquitur
quas adhuc hic exhibet. <hi>Et non erit qui eos terreat.</hi> 
Quomodo non erit qui eos terreat? Non erit prorsus. In
Domino confido. Jam cum coeperit dicere homo, <hi>In
Deo laudabo sermonem, in Domino laudabo verbum</hi> 
non in me. Illi laudant verbum in se, dicentes, Quod
vobis dicimus, credite: nos laudamus verbum in Domino,
dicentes, Quod nobis dicitur a Domino, credamus.
Non erit qui nos terreat; quia, <hi>In Deo laudabo
sermonem, in Domino laudabo verbum: in Deo speravi,
non timebo quid faciat mihi homo <note>(Psal. LV, 11)</note>
            </hi>: <hi>Non
erit qui eos terreat.</hi> </p>
          </div3>
<div3>
            <head>28.</head>
            <p>
 <hi>Plantarium pacis.--Et excitabo eis plantarium
pacis.</hi> Testamentum pacis, plantarium pacis. Germinet
quod plantat Deus, et exstirpetur quod seminavit
haereticus. Quod plantavit Deus de se, de Ecclesia
sua; de se in coelo, de Ecclesia in terra; de se super
omnes coelos, de Ecclesia per omnes terras: hoc
plantavit Deus. Veni autem huc, esto in parte Donati,
in sola Africa est Ecclesia: non plantavit Deus, non
agnosco plantam Dei. Eradicandum est quod loqueris,
non rigandum. <hi>Et excitabo eis plantarium pacis: et
jam non erunt qui exterminentur fame in terra.</hi> Vere,
fratres, quia fames est; quaerite et videte quantam
famem patiantur: et quod pejus est, circum os habent
escam, sed non manducant; prorsus quomodo aegri
fastidio saepe moriuntur, non quia deest quod comedant,
sed quia comedere nolunt et aversantur. Nam
utique et Scripturae ista loquuntur: et hic utique et
ibi sonat Psalmus, <hi>Commemorabuntur et convertentur
ad Dominum universi fines terrae, et adorabunt in conspectu
ejus universae patriae gentium <note>(Psal. XXI, 28)</note>
            </hi>.
Ecce esca est posita in vasculo: si sanus esses et
manducares, numquid ibi remaneres? <hi>Et jam non
erunt qui exterminentur fame in terra, et jam non portabunt
maledictum gentium.</hi> Vere, fratres, in tantum
culmen in nomine Christi erecta est Ecclesia, ut jam
confundantur omnes maledici, nec audeant maledicere.
Hoc solum illis remansit, quod contra nos dicant:
Quare inter vos non consentitis? Gentiles pagani
qui remanserunt, non habentes quid dicant contra
nomen Christi, dissensionem Christianorum Christianis
objiciunt. Ergo quicumque ab haereticis transierint
ad Catholicam, non habebunt hoc opprobrium gentium;
nec portabunt maledictum dissensionis, quia
permanent in radice unitatis, in plantatione charitatis: <hi>No portabunt maledictum.</hi> 
</p>
          </div3>
        </div2>

<div2>
          <head>CAPUT XVI.</head>
<div3>
            <head>29.</head>
            <p>
<pb n="0315"/> <hi>Oves Dei quaenam. Et scient
quoniam ego sum Dominus Deus eorum, et ipsi populus
meus domus Israel, dicit Dominus Deus.</hi> Ecce sunt
oves, ecce est et vinea. Quomodo cum de vinea loqueretur
Isaias, arguens quamdam vineam malam, ne
diceret vitis, Non intellexi; exposuit in fine dicens, <hi>Vinea autem Domini sabaoth, domus Israel est 
 (Isai, V,
7)</hi>; ne dicerent, Non nobis dictum est, sed vineae nescio
cui: sed et hic, cum locutus esset de ovibus, ad
extremum ne quis dicat, Forte sunt aliquae oves Dei
nescio ubi, quas curat Deus, et ego illas non novi:
quanquam absurdus est nimis humano sensui qui ista
cogitaverit: tamen pastor ille compatiens infirmis
usque ad tales cogitationes descendit, et quae essent
oves ejus, apertissime exposuit. <hi>Et vos oves meae, et
oves gregis mei, homines estis.</hi> Sed qui homines?
omnes homines? Non. <hi>Beatus</hi> enim <hi>cujus est Dominus
Deus spes ejus <note>(Psal. XXXIX, 5)</note>
            </hi>: et, <hi>Quam bonus Deus
Israel rectis corde <note>(Psal. LXXII, 1)</note>
            </hi>! <hi>Beatus vir cujus est
Dominus Deus ipsius <note>(Psal. CXLV, 5)</note>
            </hi>.</p>
          </div3>
<div3>
            <head>30.</head>
            <p>
 <hi>Deus omnium est, et ab omnibus suis non divisus,
sed totus possidetur.</hi> Super omnes est Deus: tamen
nescio quomodo non facile quisquam audet dicere,
Deus meus, nisi qui in eum credit, et qui eum diligit;
ipse dicit, Deus meus. Tuum tibi fecisti; cujus es,
hoc amat ipse. Prorsus dulcedine affectus tui, et secura
et praefidenti dilectione dic, Deus meus. Securus
dicis, verum dicis: quia tuus est, et non fecisti ut non
sit alterius. Non enim sic dicis, Deus meus; quomodo,
Equus meus. Equus enim tuus est, non equus alterius.
Deus et tuus est, et ejus qui sic dixerit, Deus meus,
quomodo tu dicis. Singuli dicunt, Deus meus, et,
Deus meus: ille omnium est, communiter omnibus se
ad fruendum praebens, in omnibus integer, in singulis
integer. Non enim qui dicunt, Deus meus, singuli
dividunt inter se. Si sermo iste quem jacto lingua,
et sono constante litteris et syllabis, totus ad singulos
pervenit, nec dividunt illum inter se qui audiunt; si
sermo ad aures corporis corporaliter sonans, in propinquo
clarius, in longinquo languidius, ab omnibus
tamen audientibus totus excipitur, non inter se syllabatim
eum dividentibus, sed omnibus totum accipientibus;
quanto magis ille Deus ubique praesens,
implens omnia, non propinqua clarius, et longinqua
languidius, sed pertendens a fine usque ad finem fortiter,
et disponens omnia suaviter <note>(Sap. VIII, 1)</note>,
aequaliter possidetur ab omnibus? Lux ista, fratres
mei, certe corporea, de coelo fulget; oritur, occidit,
circumit, de loco in locum mutatur: tamen procedunt
in eam et diriguntur omnium oculi, et omnium
oculi pariter eam possident, non eam dividunt; nullus
in ea dives limitem fixit, nec prior praeoccupando ut
videret, oculos pauperis aut exclusit, aut angustavit.
Dicat pauper, Deus meus; dicat dives, Deus meus:
minus ille habet, plus hic habet; sed argentum, non
Deum. Ut perveniret ad Deum Zacchaeus dives, dedit
dimidium patrimonii sui <note>(Luc. XIX, 8)</note>; ut perveniret
Petrus, retia et navem dimisit <note>(Matth. IV, 20)</note>; ut
perveniret vidua, duo minuta dedit <note>(Luc. XXI, 2-4)</note>;
<pb n="0316"/>
ut perveniret pauperior, calicem aquae frigidae porrexit <note>(Matth. X, 42)</note>;
ut perveniret penitus pauper et
egenus, solam bonam voluntatem tribuit <note>(Luc. XI, 14)</note>.
Diversa dederunt, sed ad unum pervenerunt, quia
non diversa amaverunt. Sic et vos, homines oves
Dei, oves gregis Dei, nolite perturbari temporalibus
diversitatibus vestris, quod alii in honore, alii sine
honore, alii cum pecunia, alii praeter pecuniam, alii
pulchri corpore, alii minus pulchri, alii aetate fessi,
alii juvenes, alii pueri, alii viri, alii feminae: Deus
omnibus aequaliter adest. Ille apud eum plus habet
loci, qui plus attulerit, non argenti, sed fidei. <hi>Et vos,</hi> 
inquit, <hi>oves meae, et oves gregis mei, homines estis;
et ego Deus vester, dicit Dominus Deus.</hi> O beatos nos
tali possessione et tali possessore! Nam et possidet
nos, et possidemus illum: possidet nos, ut colat nos;
possidemus illum, ut colamus illum: sed nos colimus
tanquam Deum, ille colit tanquam agrum: ille
nos colit, ut fructum afferamus; nos eum colimus,
ut fructum demus. Totum ad nos recurrit, ille nostri
non eget, <hi>Dabo tibi,</hi> inquit, <hi>haereditatem tuam et possessionem
tuam fines terrae <note>(Psal. II, 8)</note>
            </hi>. Ecce possessio
ipsius sumus. <hi>Dominus,</hi> inquit, <hi>pars haereditatis
meae et calicis mei <note>(Psal. XV, 5)</note>
            </hi>. Ecce possessio nostra
est: sed tamen qua distinctione? Vos homines estis,
ego Dominus Deus vester, dicit Dominus Deus noster.
</p>
          </div3>
        </div2>
      </div1>

<div1>
        <head>SERMO XLVIII . <hi>De verbis Michaeae prophetae, cap.</hi> VI, 6-8, Quid dignum offeram Domino, <hi>etc. Deque Psalmo</hi> LXXII, Quam bonus Israel Deus. <hi>etc</hi>. Habitus in basilica Celerinae.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Praedicator verbi operatur in
auribus, Deus in corde.</hi> Lectiones divinorum eloquiorum,
cum recitarentur, audivimus. Ea nobis est
materies loquendi proposita; inde sapere debemus,
inde seminare quod sapimus, adjuvante illo, <hi>in</hi> cujus <hi>manu sunt,</hi> 
 sicut scriptum est, <hi>et nos et sermones
nostri <note>(Sap. VII, 16)</note>
            </hi>. Nec frustra alio loco scriptum
est, <hi>In Domino laudabo sermonem, in Domino laudabo
<pb n="0317"/>
verbum <note>(Psal. LV, 11)</note>
            </hi>. Hoc laudatur in Domino,
quod dat Dominus. Quamvis ergo infirmi simus, vasa
tamen sumus ejus: capimus quantum possumus,
communicamus sine livore quod capimus. Suppleat
ille in cordibus vestris, quod nos minus fecerimus:
quia et quod operamur in auribus vestris, quid est,
nisi ille totum agat in cordibus vestris?</p>
          </div3>
<div3>
            <head>2.</head>
            <p>
 <hi>Sacrificium Deo nos ipsi. Judicium et justitiam
facere. Perversum judicium non est judicium.</hi> Lectio
prima prophetica quid nobis commendaverit, me
commemorante recolite. <hi>Quid dignum,</hi> inquit, <hi>offeram
Domino?</hi> Quaerebat homo sacrificium quo placaret
Deum, vel quo placeret Deo: <hi>Curvabo,</hi> inquit, <hi>genu Deo excelso, placabo eum in millibus taurorum,
aut in denis millibus caprarum pinguium, aut offeram
Deo fructum ventris mei pro peccato animae meae?</hi> 
 Primogenita,
inquit, mea offeram Deo meo pro peccato
animae meae? <hi>Respondetur tibi, o homo.</hi> O homo, a
quo respondetur, nisi a quo factus est homo? Respondetur
ergo tibi, o homo, quaerenti quid offeras
Deo, et unde places Deum, vel unde placeas Deo.
</p>
          </div3>
        </div2>

<div2>
          <head>CAPUT II.</head>
<p> <hi>Respondetur tibi quid sit bonum; aut
quid aliud Dominus exquirat a te, nisi ut facias judicium
et justitiam, et diligas misericordiam, paratusque
sis ire cum Domino Deo tuo.</hi> Quaerebas quid offerres
pro te: offer te. Quid enim Dominus quaerit a te, nisi
te? Quia in omni creatura terrena nihil melius fecit
te. Quaerit te a te, quia tu perdideras te. Si autem
facias quod jussit, invenit in te judicium et justitiam:
judicium primo in te ipso, justitiam ad proximum
tibi. Quomodo judicium in te ipso? Ut displiceas tibi
quod eras, et possis esse quod non eras. Judicium,
inquam, de te ipso in te ipso sine acceptione personae
tuae, ut non parcas peccatis tuis, nec ideo tibi
placeant, quia tu facis: nec te laudes in bonis tuis,
et Deum accuses in malis tuis. Hoc enim est perversum
judicium; et ideo nec judicium. Ut enim ostenderet
Deus perversum judicium non esse judicium,
non ait, Quid Dominus quaerit a te, nisi facere rectum
judicium; sed, <hi>facere,</hi> inquit, <hi>judicium.</hi> Si enim
rectum, tunc judicium; si autem perversum, non judicium,
sed vitium. Quid ergo faciebas, quando te perdideras,
et post tuam perditionem ibas; ibas, et non
redibas? Quid faciebas? Scio quid faciebas: in bonis
tuis te laudabas, in malis tuis Deum blasphemabas.
Hoc est perversum judicium; et ideo, ut dixi,
nec judicium. Vis ergo facere rectum judicium, hoc
est judicium? Illud quod faciebas, corrige; praepostera,
et rectum erit. Quid est, Corrige? Deum lauda
in bonis tuis, te accusa in malis tuis. Cum tibi ergo
perversus displicueris, teque illo qui creavit adjuvante
correxeris, rectus servabis justitiam. Placebit enim
tibi Deus, si rectus fueris. Non discrepabis a recto,
nisi pravus atque perversus: rectus autem recto convenies,
et sine dubio tibi placebit Deus. Quando enim
<pb n="0318"/>
displicebat, perverstati tuae displicebat.</p>
</div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Non recti corde, qui de malorum
felicitate scandalizantur.</hi> Audi sanctum Psalmum: <hi>Quam bonus Israel Deus rectis corde!</hi> 
 Iste qui hoc dicit
in Psalmo, displicuerat illi Deus? Absit a me ut
arguam, et non potius confitenti credam. Ecce audite
mecum, et considerate quid dixerit. <hi>Quam bonus
Deus,</hi> inquit, <hi>Israel!</hi> Quibus? <hi>Rectis corde. Mei autem,</hi> 
inquit, quando non eram rectus corde, <hi>mei autem
pene commoti sunt pedes, paulo minus effusi sunt gressus
mei.</hi> Quod est, <hi>commoti sunt pedes;</hi> hoc est, <hi>effusi
sunt gressus mei.</hi> Quod est, <hi>pene;</hi> hoc est, <hi>paulo minus.</hi> 
Quid itaque ait, <hi>pene, paulo minus commoti sunt pedes
mei, effusi sunt gressus mei?</hi> Pene, inquit, lapsus
sum, pene cecidi. Unde in tantum periculum pervenisti? <hi>Quia zelavi,</hi> 
 inquit, <hi>in peccatoribus, pacem peccatorum
intuens. Zelavi,</hi> inquit, <hi>in peccatoribus, intuens
pacem peccatorum:</hi> hoc est, malos homines videndo
felices, titubavi sub Deo, pene cecidi a Deo.
Ecce unde illi displicuerat Deus, quare mali habent
bona.</p>
          </div3>
<div3>
            <head>4.</head>
            <p>
 <hi>Quantum propinquant casui.</hi> Denique videte
verba titubantis, quae apud se dixerit: <hi>Ecce ipsi peccatores.</hi> 
In ipso psalmo verba sunt titubantis: <hi>Ecce
ipsi peccatores in saeculo obtinuerunt divitias. Et dixi:
Quomodo scivit Deus?</hi> Ipse dicit in Psalmo, ipse
loquitur, cui nondum recto Deus displicuerat, quod
mali abundarent bonis. <hi>Quomodo,</hi> inquit, <hi>scivit Deus,
et si est scientia in Altissimo?</hi> Videte adhuc quid adjungat;
videte quemadmodum ritubando propinquet
casui, et sit vicinus perditioni; videte, inquam, quid
adjungat: <hi>Numquid vane justificavi cor meum, et lavi
in innocentibus manus meas?</hi> Perdidi, inquit, totum
quod bene vixi. <hi>Justificavi cor meum, lavi in innocentibus
manus meas,</hi> ad hoc ut mali sint felices, et ego
tribuler. <hi>Et fui,</hi> inquit, <hi>flagellatus tota die.</hi> Gaudent
illi, et ego flagellor: gaudent qui blasphemant Deum,
flagellor qui colo Deum. <hi>Quomodo scivit Deus?</hi> Hinc
titubavit, hinc pene cecidit, hinc putavit ad Deum
res humanas non pertinere.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Gubernatio rerum ad Deum pertinet.</hi> 
Cum ergo hoc putaret, non recto, sed perverso
corde, et quasi verisimili ratione duceretur
propter istam inconvenientiam credere ad Deum gubernationem
rerum humanarum non pertinere; placuerat
illi sic praedicare, hoc asserere, hoc docere:
revocatus est sanctorum auctoritate et praedicatione.
Videte enim verba ejus: <hi>Si dicebam,</hi> inquit; <hi>Si dicebam,
narrabo sic,</hi> praedicabo sic, docebo sic, dicam
hominibus ad Deum curam rerum humanarum non
pertinere. <hi>Si dicebam, Narrabo sic: ecce generationem
filiorum tuorum reprobavi.</hi> Quomodo ergo narrabo sic?
Non sic narravit Moyses, non sic narravit Abraham,
Isaac et Jacob; non sic narravit Jeremias, non sic
Isaias, non sic caeteri Prophetae. Isti autem omnes filii
tui. Ego ergo si narrabo sic, generationem filiorum
tuorum reprobabo.
<pb n="0319"/>
</p>
          </div3>
<div3>
            <head>6. </head>
            <p>
<hi>Hoc Psalmista suscepit cognoscere.</hi> Quid ergo faciam? <hi>Suscepi cognoscere. Suscepi,</hi> 
 inquit, <hi>cognoscere:</hi> 
sed magnum est hoc cognoscere, difficile est cognoscere. <hi>Hoc,</hi> 
 inquit, posteaquam dixit, <hi>Suscepi cognoscere;
hoc labor est ante me:</hi> quomodo cognoscam
et justum Deum esse, et res humanas nosse, et perversis
bene esse, rectis aliquando male esse. Quomodo
sit justum, suscepi cognoscere, et labor est
ante me.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Quomodo vel quamdiu Deus sinat
et bene esse malis et male esse bonis.</hi> Quousque labor? <hi>Donec introeam in sanctuarium Dei, et intelligam
in novissima.</hi> 
 Intra ergo in sanctuarium Dei, anima
fidelis; intra in sanctuarium Dei, anima pia, cui
non displicet Deus in malis tuis, et in bonis malorum
cui non displicet Deus. Et si nescis qua ratione
fiat, crede non injuste fieri quod sinit aut facit
Deus. Humana ratione ducebaris, divina auctoritate
revocare, et crede aliquid ibi esse quod te latet. Nam
Deum perversum et iniquum esse non posse, fide certissima
credendum est. Sic intrans fide in sanctuarium
Dei, intrans credendo, discis intelligendo. Sic enim
ait: <hi>Donec introeam in sanctuarium Dei,</hi> quo intrat
fides: et post fidem quid? <hi>Et intelligam in novissima.</hi> 
Venient novissima, quando nulli bono erit male, nulli
malo erit bene. Venient, inquam, novissima, quando
discernentur pii ab impiis, justi ab injustis, laudatores
Dei a blasphematoribus Dei: venient quando discernentur,
ut nulli, sicut dictum est, bono sit male, nulli
malo sit bene. Quare ergo modo non sic? Forte et
modo sic: sed quod nunc est in occulto, post erit in
manifesto.</p>
          </div3>
<div3>
            <head>8.</head>
            <p>
 <hi>Malis non revera bene est, nec bonis male. Malum
est, malum pati. Bona quibus facias bene, et quae faciunt
bonum.</hi> Ingredere mecum, si potes, in sanctuarium
Dei; forte ibi, si possum, docebo te: imo disce mecum
ab eo qui docet me, etiam nunc malis non esse
bene, et melius esse bonis quam malis; quamvis nondum
venerit bonorum plena felicitas, nondumque
venerit malorum poena novissima.
</p>
          </div3>
        </div2>

<div2>
          <head>CAPUT VI.</head>
<p>Forte intelliges mecum, non esse
bene malis. Rogo enim te, et quaero abs te, tibi quare
male est. Responsurus es, Egestas angit, premit difficultas;
dolor fortasse membrorum, timor ab inimico.
Tibi ideo male est, quia pateris mala; et bene est illi,
qui est ipsum malum? Multum interest inter malum
esse, et malum pati. Tu quod pateris non es: malum
enim pateris, sed tu malus non es. Malum, inquam,
pateris, sed tu malus non es: ille autem malum non
patitur, et malus est. Noli ergo falli, noli falli: non
potest fieri ut tibi male sit, qui pateris malum; et illi
bene sit, qui est malus. Cum enim est malus, putas
quia non patitur malum, cum patitur se ipsum? Tibi
male est, quia malum alienum pateris in corpore tuo;
et illi bene est, qui malum se ipsum patitur in corde
suo? Tibi male est, quia malam habes villam; et bene
est illi, qui malam habet animam? Esto bonus, qui
habes bona. Bonae sunt divitiae, bonum est aurum, bonum
<pb n="0320"/>
est argentum, bonae familiae, bonae possessiones:
omnia ista bona sunt, sed unde facias bene, non quae
te faciant bonum. Habeto bona, quae te faciant bonum.
Quae sunt, inquis, ista? Fac judicium, fac justitiam.
Bona sunt quae habes: fac judicium, fac justitiam; esto
et tu bonus inter bona tua. Erubesce bonis tuis: esto
bonus mansurus inter bona peritura. Erubesce bonis
tuis: noli esse malus in eis, ne pereas cum eis. Caetera
quomodo se habeant, fratres mei, quomodo sit
servanda justitia, et quomodo diligenda misericordia,
et quomodo debeat quisque paratus esse ire cum Domino
Deo suo, alio tempore, donante Domino, disputabimus
vobis. Tenete me debitorem, ne diu habeatis
fatigatorem, sed pro viribus meis adjutorem.</p>
</div2>
      </div1>

<div1>
        <head>SERMO XLIX . <hi>In eumdem Michaeae locum, de justitia quae facienda jussa est: et in Matthaei caput</hi> XX, <hi>de conductis in viuea.</hi> Habitus ad Mensam sancti Cypriani, in die dominico.</head>

<div2>
          <head>CAPUT PRIMUM.</head>
<p>NUM. 1. <hi>Superioris sermonis
mentio.</hi> Lectiones sanctas plures, cum recitarentur,
audivimus, et de his nos oportet dicere, quod Dominus
fuerit donare dignatus. Sed lectionum omnis auditor
quod recentius lectum est magis meminit, et ut
inde aliquid a tractatore verbi dicatur exspectat. Cum
ergo ultimum sit sanctum Evangelium recitatum, non
dubito exspectare Charitatem vestram, ut de ista vinea,
et de conductis, et de mercede denarii aliquid
audiatis. Sed ego memini superiore Dominico quid
promiserim. Cum enim de sancto Propheta quod lectum
fuerat aliquid exponere voluissem; lectum autem
fuerat, quaerenti homini quibus sacrificiis placaret
Deum, renuntiatum esse, nihil ab illo Deum quaerere,
nisi facere judicium et justitiam, et diligere misericordiam,
paratumque esse ire cum Domino Deo suo:
tractavi, quantum potui, de judicio; tantumque sermo
productus est, ut non remaneret temporis spatium,
quo possem de caeteris disputare. Unde me promisi
hodierno die de justitia esse dicturum. Sed qui exspectabatis,
ut de Evangelio loquerer, nolite vos putare
fraudatos. Opus enim in illa vinea, ipsa est justitia.</p>
</div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Conducti in vinea. Opus indictum,
justitia. Credere, est opus Dei, et eadem ipsa justitia,
Fides a facto et dicto.</hi> Putate ergo vos esse conductos.
Qui pueri venerunt, prima hora se adductos
putent; qui adolescentuli, tertia; qui juvenes, sexta;
qui graviores, nona; qui decrepiti, undecima. De tempore
nolite causari. Opus quod faciatis audite, mercedem
securi exspectate. Et si attenditis Dominus vester
qualis est, nolite invidere, si merces aequalis est.
Quod est opus, nostis: sed tamen commemorabo.
Audite quod nostis, et facite quod audistis. Diximus,
opus Dei esse justitiam. Interrogatus autem Dominus
Jesus quod esset opus Dei, respondit: <hi>Hoc est opus
Dei, ut credatis in eum quem ille misit <note>(Joan. VI, 29)</note>
            </hi>.
<pb n="0321"/>
Poterat dicere, Justitia est opus Dei. Numquid ergo
nos praesumere aliquid conducti contra patremfamilias
ausi sumus? Si justitia est opus Dei, sicut ego dixi;
quomodo erit opus Dei quod Dominus dixit, ut credatur
in eum, nisi ipsa sit justitia credere in eum? Sed
ecce, inquis, a Domino audivimus, <hi>Hoc est opus Dei,
ut credamus in eum;</hi> a te audivimus quod opus Dei sit
justitia: proba nobis credere in Christum, hanc esse
justitiam. Videtur mihi, quoniam jam respondeo quaerenti,
et justa flagitanti, videtur tibi credere in Christum
non esse justitiam? Quid est ergo? Impone huic
operi nomen. Procul dubio si bene consideras quod
audisti, responsurus es mihi: Ista fides vocatur; credere
in Christum, fides vocatur. Accipio quod dicis,
credere in Christum, fides vocatur. Audi et tu alium
Scripturae locum, <hi>Justus ex fide vivit <note>(Habacuc II, 4;
Rom. I, 17)</note>
            </hi>. Facite justitiam, credite: <hi>Justus ex fide
vivit.</hi> Difficile est ut male vivat, qui bene credit. Credite
ex toto corde, credite non claudicantes, non haesitantes,
non contra ipsam fidem humanis suspicionibus
argumentantes. Fides appellata est ab eo quia fit quod
dicitur. Duae syllabae sonant, cum dicitur fides: prima
syllaba est a facto, secunda a dicto. Interrogo ergo te
utrum credas. Dicis, Credo. Fac quod dicis, et fides
est. Ego enim respondentis vocem audire possum, cor
credentis videre non possum. Sed numquid ego ad
vineam conduxi, qui cor videre non possum? Nec ego
conduco, nec ego opus indico, nec ego denarium mercedem
praeparo. Cooperarius vester sum; pro viribus
quas ille donare dignatur, in vinea laboro: quo autem
animo laborem, qui me conduxit videt. <hi>Mihi</hi> enim,
ait Apostolus, <hi>minimum est, ut a vobis judicer <note>(I Cor.
IV, 3)</note>
            </hi>. Et vos vocem meam potestis audire, non potestis
cor meum videre. Omnes cor nostrum Deo
videndum proponamus, et opus ex animo faciamus.
Conducentem non offendamus, ut libera fronte mercedem
accipiamus.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Nunc tenebrae, postea lux. Dies
sunt fideles.</hi> Et nos, charissimi, videbimus invicem
corda nostra, sed postea: nunc autem adhuc tenebras
mortalitatis hujus circumferimus, et ad lucernam
Scripturae ambulamus; sicut dicit apostolus Petrus, <hi>Habemus certiorem propheticum sermonem, cui
benefacitis intendentes tanquam lucernae in obscuro loco,
donec dies lucescat, et lucifer oriatur in cordibus vestris <note>(II Petr. I, 19)</note>
            </hi>.
Proinde, charissimi, propter
ipsam fidem qua credimus in Deum, in comparatione
infidelium dies sumus. In infidelitate nox cum ipsis
fuimus, modo lux, dicente Apostolo, <hi>Fuistis aliquando
tenebrae, nunc autem lux in Domino <note>(Ephes. V, 8)</note>
            </hi>.
Tenebrae in vobis, lux in Domino. Item in alio loco: <hi>Omnes enim vos filii lucis estis, et filii diei: non sumus
noctis, neque tenebrarum 
 <note>(I Thess. V, 5)</note>
            </hi>. <hi>Sicut in die
honeste ambulemus <note>(Rom. XIII, 13)</note>
            </hi>. Dies ergo in comparatione
infidelium. In comparatione vero illius diei,
quando resurgent mortui, et corruptibile hoc induetur
incorruptione, et mortale hoc induetur immortalitate <note>(I Cor. XV, 53)</note>,
adhuc nox sumus. Nobis tanquam
<pb n="0322"/>
jam in die, dicit apostolus Joannes, <hi>Dilectissimi,
nunc filii Dei sumus.</hi> Et tamen quia adhuc nox est,
quid sequitur? <hi>Et nondum apparuit quid erimus. Scimus
quoniam cum apparuerit, similes ei erimus, quoniam
videbimus eum sicuti est <note>(I Joan. III, 2)</note>
            </hi>. Sed ista
merces est, non opus. <hi>Videbimus eum sicuti est,</hi> ipsa
merces est. Tunc erit dies, quo clarior esse non possit.
Nunc ergo in isto jam die honeste ambulemus:
in ista adhuc nocte non de invicem judicemus. Videte
enim et ipsum apostolum Paulum, qui dixit, <hi>Sicut in
die honeste ambulemus,</hi> non resultare, neque dissonare
a coapostolo suo Petro, qui dicit, <hi>Cui benefacitis
intendentes,</hi> sermoni scilicet divino, <hi>tanquam lucernae
in obscuro loco, donec dies lucescat, et lucifer oriatur in
cordibus vestris.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Amicus et inimicus nunc vix dignoscitur.</hi> 
Videte hoc ipsum dicentem apostolum Paulum: <hi>Itaque nolite ante tempus quidquam judicare.</hi> 
 Et
quando erit tempus? <hi>Donec veniat Dominus, et illuminet
abscondita tenebrarum et manifestet cogitationes cordis;
et tunc laus erit unicuique a Deo <note>(I Cor. IV, 5)</note>
            </hi>.
Quid est, <hi>ante tempus,</hi> nisi antequam corda invicem
videatis? Intendite si hoc est quod dixi: omnia verba
ipsius sententiae paulisper attendite. <hi>Nolite ante tempus
quidquam judicare.</hi> Et quando erit tempus? <hi>Donec
veniat Dominus, et illuminet abscondita tenebrarum, et
manifestabit cogitationes cordis; et tunc laus erit unicuique
a Deo.</hi> Quomodo te reprehendent tenebrae, quando
a luce laudaberis? Tunc patebunt corda, modo
latent. Suspectus est nescio quis quasi inimicus, et
forte est amicus: videtur alter quasi amicus, et est
forsitan occultus inimicus. O tenebrae! Saevit, et amat;
blanditur, et odit. Si ex vocibus judico, tranquillum
vitans scopulum incurro; fugio amicum, haereo inimico.
Hoc fecit cor latens. Ibi credendum est, ibi
intus, ubi latet, ubi occultum est. Ad hoc excolendum
conductus es. Ibi credendo cooperare, ubi non te
videt cooperarius tuus, sed videt te Dominus tuus. <hi>Justus ex fide vivit.</hi> 
 Hoc age.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Scriptura sancta speculum.</hi> Jam
de judicio priore Dominico disputavi <note>(Supra, Serm.
48)</note>, ut judicares te ipsum; et cum te invenires perversum,
non tibi blandireris, sed corrigeres te, et
fieres rectus, et tibi placeret Deus rectus. Nam rectus
Deus perverso non placet. Vis ut tibi placeat rectus
Deus? Esto rectus. Judica te ipsum, noli tibi placere.
Quod tibi in te merito displicet, castiga, emenda, corrige.
Scriptura sancta sit tibi tanquam speculum.
Speculum hoc habet splendorem non mendacem,
splendorem non adulantem, nullius personam amantem.
Formosus es, formosum te ibi vides: foedus es,
foedum te ibi vides. Sed cum foedus accesseris, et foedum
te ibi videris, noli accusare speculum: ad te
redi, non te fallit speculum, tu te noli fallere. Judica
de te, contristare de tua foeditate; ut cum abieris et
discesseris tristis, foedus, correctus possis redire formosus.
Cum ergo judicaveris te ipsum sine adulatione,
judica et proximum cum dilectione. Est enim quod
<pb n="0323"/>
judices, quod vides. Fieri enim potest ut aliquid mali
videas, unde sordescas. Fieri potest ut malum suum
ipse proximus tuus tibi confiteatur, et prodat amico
quod texerat inimico. Quod videris, judica: quod non
vides, Deo dimitte. Quando autem judicas, dilige hominem,
oderis vitium. Noli propter hominem diligere
vitium, nec propter vitium odisse hominem. Homo
proximus tuus est: vitium inimicum proximo tuo.
Tunc amas amicum, si oderis quod nocet amico. Si
credis, facis; quia <hi>justus ex fide vivit.</hi> 
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>In discordia duorum quomodo se
gerere debet amicus amborum.</hi> Quod abundat in rebus
humanis, hoc dico. Aliquando amico tuo charissimo
inimicus est aliquis, qui erat amicus amborum.
Incipiunt esse de tribus amicis duo inter se inimici,
quid faciat medius qui remansit? Vult, exigit, flagitat
a te ut oderis cum illo quem odisse coepit, et haec
verba tibi dicit: Non es amicus meus, quia es amicus
inimici mei. Quae vox hujus est ad te, ipsa est et
illius ad te. Tres enim eratis. Tres eratis, duo coeperunt
esse discordes, remansisti tu. Si huic te junxeris,
illum habebis inimicum: si illi, istum: si ambobus,
ambo murmurabunt. Ecce tentatio: ecce spinae in vinea
quo conducti sumus. Exspectas forte a me audire
quid facias. Permane amicus amborum. Qui discordant
inter se, concordent per te. Mala si quae
audis ab altero de altero, noli prodere alteri: ne forte
sint postea amici qui modo sunt inimici, et proditores
suos prodant sibi. Sed hoc propter homines dixi,
non propter oculos ejus qui nos conduxit. Ecce nemo
te prodit: Deus qui videt, ipse te judicat. Audisti ab
irato verbum, a dolente, a succensente; moriatur in
te. Quare proditur, quare profertur? Non enim si in
te fuerit, disrumpet te. Dic sane amico tuo, qui vult
te facere inimicum amici tui: alloquere, et tanquam
aegrotantem animum medicinae lenitate pertracta. Dic
illi: Quare vis ut sim inimicus illius? Respondet:
Quia inimicus meus est. Vis ergo ut sim inimicus inimici
tui? Inimicus esse debeo vitii tui. Iste cui me
vis facere inimicum, homo est: est alius inimicus
tuus, cui debeo esse inimicus, si amicus tuus sum.
Respondebit: Quis est alius inimicus meus? Vitium
tuum. Respondebit: Quod vitium meum? Odium quo
odisti amicum tuum. Esto ergo similis medico. Medicus
non amat aegrotantem, si non odit aegritudinem.
Ut liberet aegrotum, persequitur febrem. Nolite amare
vitia amicorum vestrorum, si amatis amicos vestros.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Justitia. Ira, festuca; odium, trabes.
Homicida, qui fratrem odit.</hi> Sed qui dico, putasne
facio ipse quod dico? Fratres mei, facio, si in
me prius facio. In me autem facio, si a Domino accipio,
facio. Odi vitia mea, cor sanandum offero medico
meo. Persequor ea, quantum possum, gemo de
illis, confiteor quia sunt in me, et ecce ego accuso
me. O qui me reprehendebas, corrige te. Haec est justitia,
ne dicatur nobis: <hi>Stipulam in oculo fratris tui
<pb n="0324"/>
vides, et trabem in oculo tuo non vides? Hypocrita, ejice
primum trabem de oculo tuo, et tunc videbis ejicere festucam
de oculo fratris tui <note>(Matth. VII, 3-5)</note>
            </hi>. Ira festuca
est; odium, trabes est. Sed nutris festucam, et fit
trabes: ira inveterata fit odium, festuca nutrita fit
trabes. Ut ergo festuca non fiat trabes, non occidat
sol super iracundiam vestram <note>(Ephes. IV, 26)</note>. Vides,
sentis te odio liventem, reprehendis irascentem?
Tolle odium, et recte reprehendis. Ira est in oculo
ejus, in tuo trabes. Nam si odisti tu, quomodo vides
quod detrahas? Trabes est in oculo tuo. Quare trabes
est in oculo tuo? Quia festucam ibi natam contempsisti.
Cum illa dormisti, cum illa surrexisti: eam in
te ipso excoluisti, falsis suspicionibus irrigasti, verba
adulantium et ad te mala verba de amico deferentium
credendo, nutristi. Festucam non avulsisti diligentia
tua, trabem fecisti. Tolle trabem de oculo tuo, noli
odisse fratrem tuum. Expavescis, an non expavescis?
Dico tibi, Noli odisse, securus es: et respondes
mihi, et dicis mihi, Quid est odisse? Et quid mali
est, quia odit homo inimicum suum? Odisti fratrem
tuum: sed si odium contemnis, audi quod non attendis: <hi>Qui odit fratrem suum homicida est 
 <note>(I Joan. III,
15)</note>
            </hi>. <hi>Qui odit, homicida est.</hi> Numquid modo potes dicere,
Quid ad me, ut homicida sim? <hi>Qui odit, homicida
est.</hi> Non venenum parasti, non ad percutiendum
inimicum cum gladio processisti; non ministrum
sceleris praeparasti, non locum, non tempus; postremo
ipsum scelus non fecisti: tantum odisti, et prius
te quam illum occidisti. Discite ergo justitiam, ut non
oderitis nisi vitia, homines ametis. Hoc si tenueritis,
et hanc justitiam feceritis, ut homines etiam vitiosos
sanari malitis potius quam damnari, bonum opus in
vinea fecistis. Sed exercete vos in hoc, fratres mei.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Debitorum dimissio.</hi> Ecce
post sermonem fit missa cathecumenis: manebunt
fideles, venietur ad locum orationis. Scitis quo accessuri
sumus, quid prius Deo dicturi sumus? <hi>Dimitte
nobis debita nostra, sicut et nos dimittimus debitoribus
nostris <note>(Matth. VI, 12)</note>
            </hi>. Agite ut dimittatis, agite. Venietis
enim ad verba ista orationis: quomodo ea dicitis?
quomodo non dicitis? Postremo interrogo: Dicitis,
an non dicitis? Odisti, et dicis? Respondebis mihi,
Ego non dico. Oras, et non dicis? odisti, et dicis?
oras, et non dicis? Cito respondeo. Ergo si dicis, mentiris:
si non dicis, nihil mereris. Observa te, attende
te: modo es oraturus, dimitte ex toto corde. Litigare
vis cum inimico tuo, prius litiga cum corde tuo. Litiga,
inquam, litiga cum corde tuo. Dic cordi tuo,
Noli odisse. Illud autem cor tuum, animus tuus odit
adhuc: dic animo, Noli odisse. Quomodo orabo,
quomodo dicam, <hi>Dimitte nobis debita nostra?</hi> Possum
quidem hoc dicere, sed quod sequitur quomodo dicam? <hi>Sicut et nos.</hi> 
 Quid? <hi>Sicut et nos dimittimus.</hi> Ubi
est fides? Fac quod dicis, <hi>Sicut et nos.</hi> </p>
          </div3>
<div3>
            <head>9.</head>
            <p>
 <hi>Exemplum Christi.</hi> Sed non vult dimittere
<pb n="0325"/>
anima tua, et contristatur, quia dicis ei, Noli odisse.
Responde illi, <hi>Quare tristis es anima mea, et quare
conturbas me? Quare tristis es?</hi> Noli odisse, ne perdas
me. <hi>Quare conturbas me? Spera in Deum <note>(Psal.
XLI, 6)</note>
            </hi>. Langues, anhelas, aegritudine sauciaris; non
potes tibi tollere odium. <hi>Spera in Deum,</hi> medicus est;
pro te pependit in ligno, et nondum est vindicatus.
Quid vis vindicari? Ideo enim odisti, ut vindiceris.
Vide pendentem Dominum tuum, vide pendentem,
et tibi de ligno tanquam de tribunali praecipientem.
Vide pendentem, et tibi languenti de suo sanguine
medicamentum facientem. Vide pendentem, si vindicari
vis. Vindicari vis; vide pendentem, audi precantem, <hi>Pater, ignosce illis, quia nesciunt quid faciunt <note>(Luc. XXIII, 34)</note>
            </hi>.
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Stephani charitas erga lapidatores
suos. Saevit et diligit.</hi> Sed potuit hoc facere, dicis
mihi: ego non possum. Ego enim homo sum, ille
Deus: homo ego, homo ille Deus homo. Deus ergo
utquid homo, si non corrigitur homo? Sed ecce tibi
loquor: o homo, multum est ad te imitari Dominum
tuum, attende Stephanum conservum tuum. Certe
Stephanus sanctus, homo erat, an Deus? Homo erat.
Plane homo erat: hoc erat quod tu. Sed quod fecit,
nonnisi donante illo, quem rogas et tu. Vide tamen
quid fecerit. Loquebatur Judaeis, saeviebat et diligebat.
Utrumque ostendere debeo, quia dixi, Saeviebat;
dixi, Et diligebat: utrumque debeo demonstrare, et
saevientem, et diligentem. Audi saevientem: <hi>Dura cervice.</hi> 
Verba sunt sancti Stephani, quando Judaeos alloquebatur: <hi>Dura cervice, et incircumcisi corde et auribus,
vos semper Spiritui sancto restitistis. Quem Prophetarum
non occiderunt patres vestri?</hi> 
 Audisti saevientem:
alterum debeo, audi et diligentem. Irati illi facti,
et gravius inardescentes, et mala pro bonis reddentes,
ad lapides cucurrerunt, Dei famulum lapidare
coeperunt. Hic proba, sancte Stephane, dilectionem
tuam; hic, hic te videamus, hic spectemus,
hic victorem diaboli triumphatoremque cernamus.
Audivimus saevientem adversus tacentes, videamus
si diligis saevientes: saeviebas adversus tacentes, videamus
si diligis lapidantes. Si enim odisti, et odisse
potuisti, nunc est tempus quando lapidaris, tunc
maxime odisse debes. Videamus si reddis duritiam
cordis lapidibus duris, lapidibus qui te lapidant. Lapides
enim mittunt lapides, dura duri. Qui in lapide
Legem acceperunt, lapides mittunt.
</p>
          </div3>
        </div2>

<div2>
          <head>CAPUT X.</head>
<div3>
            <head>11.</head>
            <p>
 <hi>Genu fixo orat pro inimicis.</hi> Videamus,
charissimi, videamus, spectemus magnum
spectaculum: spectemus et dici crastino proponendum.
Videamus. Ecce Stephanus lapidatur, sit constitutus
quasi ante oculos nostros. Eia membrum Christi,
eia athleta Christi, inspice illum qui pro te pependit
in ligno. Crucifigebatur ille, tu lapidaris. Ille
dixit: <hi>Pater, ignosce illis, quia nesciunt quid faciunt.</hi> 
Tu quid dicis, audiam. Videam te, ne forte possim
imitari vel te. Primo beatus Stephanus stans oravit
<pb n="0326"/>
pro se, et ait: <hi>Domine Jesu, accipe spiritum meum.</hi> 
Deinde positis genibus pro lapidatoribus orans: <hi>Domine,</hi> 
inquit, <hi>ne statuas illis hoc peccatum.</hi> Hoc dicto
obdormivit <note>(Act. VII, 51-59)</note>. O felix somnus, et requies
vera! Ecce quid est requiescere, pro inimicis
orare. Sed paululum, quaeso te, sancte Stephane,
expone mihi hoc, nescio quid, quare pro te stans
orasti, et pro inimicis genu fixisti? Respondet fortasse
quod intelligimus: Pro me stans oravi, quia pro me
qui recte Deo servivi oravi, orando et impetrando non
laboravi. Qui pro justo orat, non laborat: ideo stans
pro se oravit. Ventum est ut oraret pro Judaeis, pro
interfectoribus Christi, pro interfectoribus sanctorum,
pro lapidatoribus suis, attendit nimiam et magnam
esse impietatem ipsorum, quae difficile donari
posset, et genu fixit. Fige genu in hac vinea, o fortis
operarie: fige, inquam, genu in opere hujus vineae,
fortissime operarie. Magnum opus tuum, egregium et
laudandum multum. Multum altum fodisti, qui odium
inimicorum de corde exuisti. Conversi ad Dominum,
etc.
</p>
          </div3>
        </div2>
      </div1>

<div1>
        <head>SERMO L . <hi>De eo quod scriptum est in Aggaeo propheta, cap.</hi> II, V\. 9, Meum est aurum, et meum est argentum. <hi>Contra Manichaeos</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Manichaeorum in veteres
scripturas calumnia.</hi> De Aggaeo propheta Manichaei calumniantur,
invidiose accusantes quod dixerit ex persona
Dei loquentis, <hi>Meum est aurum, et meum est argentum:</hi> 
et quia Evangelium veteri Legi student pugnaciter
comparare, ut sibi utraeque Scripturae velut adversariae
contrariaeque videantur, ita proponunt quaestionem:
In Aggaeo, inquiunt, propheta scriptum est, <hi>Meum est aurum, et meum est argentum;</hi> 
 in Evangelio
autem, Salvator noster mammona hujusmodi iniquitatis
speciem appellavit <note>(Luc. XVI, 9)</note>. De cujus usu
beatus Apostolus ad Timotheum scribens: <hi>Radix autem
omnium malorum,</hi> inquit, <hi>est avaritia: quam quidam
appetentes, aversi sunt a fide, et inseruerunt se
doloribus multis <note>(I Tim. VI, 10)</note>
            </hi>. Haec ipsorum est propositio
quaestionis; vel potius veterum Scripturarum,
per quas Evangelium praenuntiatum est, ex ipso Evangelio
quod per eas praenuntiatum est, accusatio. Nam
si quaestionem proponerent, forsitan quaererent: si
autem quaererent, forsitan invenirent.</p>
          </div3>
<div3>
            <head>2.</head>
            <p>
 <hi>Aurum et argentum res est non hominis sed
Dei.</hi> Cur non autem miseri intelligunt, quod apud
Aggaeum loquens Dominus, propterea dixerit, <hi>Meum
est aurum, et meum est argentum,</hi> ut et ille qui non
vult cum indigentibus communicare quod habet, cum
audit praecepta faciendae misericordiae, intelligat
Deum non de re illius cui jubet, sed de re sua jubere
donari; et ille qui aliquid porrigit pauperi, non se
arbitretur de suo facere, ne forte non tam confirmetur
misericordiae nomine, quam infletur superbiae vanitate?
<pb n="0327"/> <hi>Meum est,</hi> 
 inquit, <hi>aurum, et meum est argentum,</hi> 
non vestrum, o divites terrae. Quid ergo dubitatis
pauperi dare de meo, aut quid extollimini cum
datis de meo?
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Quia id Deus non modo condidit,
sed pro nutu administrat aliis ad subsidium et probationem,
aliis ad supplicium.</hi> Et vis videre, quam
justi judicis res est aurum et argentum? Avarus inde
torquetur, unde misericors adjuvatur. Rem suam divina
distribuente justitia, et recte facta inde manifestantur,
et peccata inde puniuntur. Namque aurum et
argentum atque omnis terrena possessio et exercitatio
humanitatis est, et supplicium cupiditatis. Cum talia
Deus bonis hominibus tribuit, ostendit in eis quanta
contemnat animus, cujus divitiae sunt ipse qui tribuit.
Non enim potest quisque apparere contemptor, nisi
ejus rei cujus possessor effectus est. Nam et qui non
habent, possunt ista contemnere: sed utrum fingant,
an vere contemnant, Deus videt qui cordis inspector
est; hominibus autem, ut imitari possint, cogitatio
contemnentis nonnisi in manibus erogantis inspicitur.
Cum autem malis hominibus Deus ista concedit, ostendit
in eis quomodo et in ipsis bonis quae Deus largitur,
crucietur animus, cui viluit qui tanta largitur.
Bonis enim subministrat occasiones beneficiorum:
malos torquet timore damnorum. Et ideo si amittant
utrique aurum et argentum, isti coelestes divitias laeto
corde retinebunt; illis autem et bonis temporalibus
inanis domus, et bonis aeternis inanior conscientia
remanebit.</p>
          </div3>
<div3>
            <head>4.</head>
            <p>
 <hi>Aurum ejus proprie est, qui illo bene utitur, adeoque
verius est Dei.</hi> Illius est ergo aurum et argentum,
qui novit uti auro et argento. Nam etiam inter
ipsos homines, tunc quisque habere aliquid dicendus
est, quando bene utitur. Nam quod juste non
tractat, jure non tenet. Quod autem jure non tenet,
si suum esse dixerit, non erit vox justi possessoris, sed
impudentis incubatoris improbitas.
</p>
          </div3>
        </div2>

<div2>
          <head>CAPUT III.</head>
<p>Quapropter si homo non importune
dicit aliquid suum, non quod iniqua et stulta cupiditate
occupaverit, sed quod prudentissima potestate et
justissima moderatione tractaverit; quanto magis Deus
vere ac proprie suum esse dicit aurum et argentum,
quod et largissima bonitate condidit, et justissimo
administrat imperio; ut sine ipsius nutu atque dominatu,
nec mali ad avaritiae supplicium, nec boni ad
usum misericordiae possint habere aurum et argentum?
Quod tamen et instituere ut sit, et ut alteri adsit,
alteri desit, distribuere atque ordinare, non possunt.</p>
<div3>
            <head>5.</head>
            <p>
 <hi>Aurum bonis et malis cur datur.</hi> Si autem solis
malis in potestatem daretur aurum et argentum, recte
putaretur malum; si solis bonis, recte putaretur
magnum aliquod bonum. Rursus si solis malis deesset,
videretur magna poena paupertas: si autem solis
bonis deesset, videretur summa beatitudo paupertas.
Nunc vero si scire vis aurum posse bene haberi, habent
<pb n="0328"/>
et boni: si scire vis non eos per aurum bonos
esse, habent et mali. Item si scire vis quam non sit
miseria paupertas, sunt quidam pauperes beati: si
scire vis quam non sit beatitudo paupertas, sunt quidam
pauperes miseri. Ita ergo aurum et argentum
distribuit hominibus conditor rerum et administrator
Deus, ut ipsum per se natura et genere suo bonum
sit, quamvis non summum et magnum bonum, et
pro gradu sui ordinis laudabilem Conditorem universitatis
ostendat; copia vero ejus non extollat bonos,
nec elidat inopia; malos autem et cum offertur
excaecet, et cum aufertur excruciet.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Aurum non recte vituperari posse.
Mammona iniquitatis. Divitiae aliae verae, aliae
falsae.</hi> Res ergo condita et ad Conditoris laudem,
et ad bonorum probationem, malorumque supplicium,
recte vituperari nullo modo potest: et eam
verissime Deus dicit suam, quam non solum condidit
affluentissima bonitate, sed etiam providentissima
moderatione dispensat. Cum autem hoc genus rerum
Dominus in Evangelio mammona iniquitatis appellat,
significat esse alterum mammona, id est, alias divitias,
quas nisi justi et boni possidere non possunt,
ut ideo mammona iniquitatis vocetur, quia iniquitas
eas vocat divitias. Justitia vero novit esse alias divitias,
quibus homo adornatur interior: sicut beatus
Petrus dicit, <hi>Qui est ante Deum dives <note>(I Petr. III, 4)</note>
            </hi>.
Illae justae dicuntur divitiae, quia bonis meritis justisque
tribuuntur. Illae verae dicuntur divitiae, quia
quisquis eas habuerit non egebit. Istae vero injustae
divitiae, non quia injustum est aurum et argentum;
sed quia injustum est eas putare divitias, quae non
auferunt egestatem. Tanto enim magis quisque ardebit
egestate, quanto magis eas diligens majores
habuerit. Quomodo ergo sunt divitiae, quibus crescentibus
crescit inopia: quae amatoribus suis quanto
fuerint ampliores, non afferunt satietatem, sed inflammant
cupiditatem? Divitem tu putas, qui minus
egeret, si minus haberet? Nam videmus quosdam,
cum haberent parvam pecuniam, parvis lucris fuisse
laetatos: sed posteaquam coepit eis abundare, verum
quidem corpus auri et argenti, sed tamen falsae
divitiae, cum parva obtuleris, jam recusant. Credis
eos jam esse satiatos: sed falsum est. Nam major
pecunia fauces avaritiae non claudit, sed extendit;
non irrigat, sed accendit. Poculum respuunt,
quia fluvium sitiunt. Utrum ergo ditior, an egentior
dicendus est, qui cum ideo voluit habere aliquid ne
indigeret, ideo plus habet ne minus indigeat?
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Divitiarum pius usus. Dementia est
<pb n="0329"/>
crimen male utentium in res ipsas transferre.</hi> Sed
non est haec auri culpa et argenti. Fac enim misericordem
aliquem invenisse thesaurum: nonne operante
misericordia praebetur hospitalitas peregrinis, aluntur
famelici, nudi vestiuntur, inopes adjuvantur,
captivi redimuntur, construuntur ecclesiae, reficiuntur
lassi, pacantur litigiosi, reparantur naufragi, curantur
aegroti, corporales opes dispertiuntur in terra,
spirituales reconduntur in coelo? Quis haec facit?
Misericors et bonus. Unde facit? De auro et argento.
Cui serviens haec facit? Ei qui dixit, <hi>Meum est aurum,
et meum est argentum.</hi> Videtis jam, ut arbitror, fratres,
quam magno errore magnaque dementia in res
ipsas quibus homines male utuntur, crimen male
utentium transferatur. Nam si propterea vituperatur
aurum et argentum, quia homines avaritia depravati,
neglectis praeceptis omnipotentissimi Creatoris, in ea
quae condidit detestabili cupiditate rapiuntur; vituperetur
etiam omnis Dei creatura, quia, sicut Apostolus
dicit, perversi quidam homines <hi>coluerunt et
servierunt creaturae potius quam Creatori, qui est benedictus
in saecula <note>(Rom. 1, 25)</note>
            </hi>. Vituperetur etiam iste
sol: quem certe iidem Manichaei, quoniam non intelligunt
esse creaturam, tanquam ipsum Creatorem,
vel tanquam ejus aliquam partem colere atque adorare
non desinunt. Cur ergo ipsum non vituperant,
cum plerumque homines de usu solis et luminis in
aedificiis suis lites injustissimas concitant; et ut fenestris
suis radii liberiores aliquanto largius infundantur,
domos alienas dejicere saepe moliuntur; et eos qui
contradixerint, etiamsi jure certissimo contradicant,
inimicitiis acerbissimis insectantur? Si quem igitur
infirmorum potentior aliquis injuste ac nefarie propter
usum solis oppresserit, diripuerit, in exsilium
etiam mortemve compulerit, solis est crimen, quo
ille abundantius uti desiderat, an potius male utentis
iniquitas, qui dum cupit corporis oculis temporale
lumen largius acquirere, cubiculum cordis luci non
aperit aequitatis?
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Aurum a Manichaeis injuria accusari.
Auri cupiditas damnatur, rectus usus a Domino
commendatur.</hi> Ex quo isti, si possunt, intelligant,
aut aurum et argentum se accusare non oportere,
quamvis de auro et argento saepe homines cupidissimi
dimicent; aut accusationes suas de terra in coelum,
et de metallis fulgentibus in sidera, atque in
ipsum solem se debere transferre; quando iniqui
homines inexpiabili saepe discordia de possidenda solis
luce confligunt. Simul etiam discant quid intersit
inter hanc lucem visibilem, lucemque justitiae. Siquidem
fieri potest ut quanto majori aviditate frui quisque
hac luce voluerit, tanto majori caecitate a justitiae
luce deficiat. Nulla enim creatura homo justificari
potest: sed ut creaturis omnibus juste uti possit, a
Creatore justificandus est. Itaque ipse Dominus,
quamvis avaritiam sicut justus judex ubique condemnet;
usum tamen copiarum terrenarum tanquam
verus magister ostendit, in eo ipso loco, quem isti
tanquam contrarium Prophetae objicere voluerunt.
<pb n="0330"/>
Ait enim, <hi>Facite vobis amicos de mammona iniquitatis:</hi> 
hoc est dicere, Quae mammona iniquitatis est, vestra
mammona esse non debet. Tunc enim juste poteritis
uti rerum copia terrenarum, et amicos inde facere,
qui vos recipiant in tabernacula aeterna, si mammona
vobis ista non fuerit, id est, si non ex ea vos divites
fieri putaveritis. Quoniam divitiae vestrae, quae sunt
verae divitiae, quae ab omni vos indigentia liberabunt,
non sunt terrenis facultatibus comparandae. Sed ut
illis frui merito possitis, prius istis bene utendum
est, quae non sunt divitiae verae, nec vestrae: quia
injuste dicuntur divitiae; non enim auferunt egestatem,
et eas divitias iniqui putant. Istis enim se ab
indigentia liberari arbitrantur: vos autem alias, id
est veras et vestras debetis desiderare divitias. Sed <hi>si in injusto mammona fideles non fuistis, verum quis
dabit vobis? Et si in alieno fideles non fuistis, vestrum
quis dabit vobis 
 <note>(Luc. XVI, 9-12)</note>
            </hi>?</p>
          </div3>
<div3>
            <head>9.</head>
            <p>
 <hi>Manichaei Prophetarum calumniatores.</hi> Quanquam
Manichaeos proprio more propheticis dictis calumniari
manifestum sit. Quisquis enim ejusdem
Scripturae circumstantiam vel mediocriter inspexerit,
inveniet non de hoc argento vel auro, quo avaritia
imprudenter insanit, dixisse Prophetam; sed de illo
potius, cujus etiam Apostolus meminit, dicens, <hi>Si
quis autem aedificat supra fundamentum, aurum et
argentum, lapides pretiosos <note>(I Cor. III, 12)</note>
            </hi>. Quo auro
et argento dives est ille thesaurus, quem in agro
ipse Dominus inventum, et a quodam mirabiliter
laudabiliterque avaro venditis omnibus suis emptum
esse testatur <note>(Matth. XIII, 44)</note>. Nam ipsum Dominum
praenuntians, et novi saeculi, hoc est, Ecclesiae
tempora figurate, ut solet, designans Propheta, sic
dicit: <hi>Adhuc unum modicum est, et ego commovebo coelum
et terram, et mare et aridam, et movebo omnes gentes:
et veniet Desideratus cunctis gentibus, et implebo domum
istam gloria, dicit Dominus exercituum. Meum
est aurum, et meum est argentum, dicit Dominus exercituum.
Magna erit gloria domus istius novissimae plus
quam primae, dicit Dominus exercituum; et in loco isto
dabo pacem, dicit Dominus exercituum (Aggaei II, 710)</hi>.
</p>
          </div3>
        </div2>

<div2>
          <head>CAPUT VII.</head>
<div3>
            <head>10.</head>
            <p>
 <hi>Aggaei locus vindicatur.</hi> Si
vellent isti non esse canes et porci, quibus sanctum
dare et margaritas projicere prohibemur; sed petentes
accipere, et quaerentes invenire, et pulsantes aperiri
sibi desiderarent <note>(Matth. VII, 6-8)</note>; quam possent
fortasse etiam sine ullo interprete, duce ipso sancto
Spiritu sentire quae dicta sunt, ad novi populi, hoc
est, ad christiani populi, cujus sacerdos magnus est
Jesus Filius Dei; sine ulla caligine pertinere: certe
vel eo loco ubi dictum est, <hi>Adhuc unum modicum est,
et ego commovebo coelum et terram, et mare et aridam,
et movebo omnes gentes; et veniet Desideratus cunctis
gentibus.</hi> De novissimo enim Domini, id est, secundo
adventu, quo in claritate venturus est, versus iste prolatus
est, cum ait Propheta, <hi>Et veniet Desideratus cunctis
gentibus.</hi> Quando enim primo in carne mortali
<pb n="0331"/>
per Mariam virginem venit, nondum desiderabatur a
cunctis gentibus; quia nondum crediderant. Disseminato
autem Evangelio per omnes gentes, in omnibus
gentibus desiderium ejus accenditur. Per omnes enim
gentes et sunt, et erunt electi ejus, qui toto corde
in oratione dicant, <hi>Adveniat regnum tuum <note>(Matth. VI,
10)</note>
            </hi>. Sed primus adventus misericordiam praeseminavit
judicio: in quo judicio secundi adventus claritas
eminebit. Prius ergo oportebat moveri coelum, cum
eum Angelus concepturae Virgini nuntiavit, cum Magos
ad eum adorandum stella perduxit, cum rursus
Angeli natum pastoribus indicarunt: moveri terram,
cum ejus miraculis turbaretur: moveri mare, cum iste
mundus persecutionibus fremeret: moveri aridam, cum
in eum credentes esurirent sitirentque justitiam: moveri
denique omnes gentes, cum Evangelium ejus usquequaque
discurreret. Tunc deinde veniret Desideratus
omnibus gentibus, sicut Propheta pronuntiante, venturus
est. Et implebitur domus ista gloria, id est, Ecclesia.
</p>
          </div3>
        </div2>

<div2>
          <head>CAPUT VIII.</head>
<div3>
            <head>11.</head>
            <p>
 <hi>Aurum et argentum allegorice.</hi> 
Consequenter itaque subjecit, <hi>Meum est aurum,
et meum est argentum.</hi> Omnis enim sapientia quae nomine
auri figurate significatur, et <hi>eloquia Domini eloquia
casta, argentum igne probatum terrae, purgatum
septuplum <note>(Psal. XI, 7)</note>
            </hi>: omne ergo tale argentum et
aurum non est hominum, sed Domini; ut quoniam
implebitur domus gloria, qui gloriatur, in Domino
glorietur <note>(II Cor. X, 17)</note>. Quia enim sacerdos ille magnus,
domus hujus inhabitator, Dominus noster Jesus
Christus, propter reditum hominis, qui per superbiam
de paradiso exierat, se ipsum exemplum humilitatis
praebere dignatus est; quod testatur in
Evangelio clamans, <hi>Discite a me quoniam mitis sum,
et humilis corde <note>(Matth. XI, 29)</note>
            </hi>: ne quis forte in
domo ejus, id est, in Ecclesia, si quid sapienter
potuerit vel sentire vel dicere, quasi sua propria videri
volens extollatur; videte quanta medicina ei dicitur
a Domino Deo, <hi>Meum est aurum, et meum est
argentum.</hi> Sic enim fiet quod sequitur, ut <hi>magna</hi> 
sit <hi>gloria domus istius novissimae plus quam primae.</hi> 
Prima enim domus, id est, cives terrenae Jerusalem,
sicut Apostolus dicit, <hi>ignorantes Dei justitiam, et suam
justitiam quaerentes constituere, justitiae Dei non sunt
subjecti <note>(Rom. X, 3)</note>
            </hi>. Videte si non isti dum suum esse
dicunt aurum et argentum, non potuerunt ad aeternam
gloriam domus novissimae pervenire. Tamen
cum dicit Propheta, <hi>Magna erit gloria domus istius
novissimae plus quam primae,</hi> nec ipsam primam sine
aliqua gloria fuisse demonstrat. Nam de illa loquebatur
etiam Apostolus, cum diceret: <hi>Si enim quod evacuatur,
per gloriam est; multo magis quod manet, in
gloria erit <note>(II Cor. III, 11)</note>
            </hi>.
</p>
          </div3>
        </div2>

<div2>
          <head>CAPUT IX.</head>
<div3>
            <head>12.</head>
            <p>
 <hi>Pax promissa post resurrectionem.</hi> 
Versus autem ultimus, quo iste Prophetae
sermo concluditur, <hi>Et in loco isto,</hi> inquit, <hi>dabo pacem,
<pb n="0332"/>
dicit Dominus exercituum.</hi> Quid est, <hi>in loco isto,</hi> 
nisi terrenum forte aliquid tanquam digito ostendit?
Quid enim potest contineri loco, nisi corpus? Non
absurde ergo ultimam resurrectionem corporis intelligimus,
qua beatitudo perfectissima terminatur,
quando jam non concupiscit caro adversus spiritum,
nec spiritus adversus carnem. Hoc enim corruptibile
induet incorruptionem, et mortale hoc induet immortalitatem <note>(I Cor. XV, 53)</note>.
Non erit alia lex in
membris repugnans legi mentis: quia <hi>in loco isto dabo
pacem, dicit Dominus exercituum.</hi> </p>
          </div3>
<div3>
            <head>13.</head>
            <p>
 <hi>Auri contemptus in propheticis litteris commendatus.</hi> 
Nam de contemptu terreni auri et argenti quae
Prophetae dicant, quis adversus divinas voces tam
surdus est, ut ignoret? Sic enim illi ad decipiendos
homines de Apostolo proferunt quod ait, <hi>Radix est
autem omnium malorum avaritia: quam quidam sectantes,
a fide pererraverunt, et inseruerunt se doloribus
multis <note>(I Tim. VI, 10)</note>
            </hi>, quasi facile invenias aliquem
librum veterum Scripturarum, ubi non culpetur avaritia,
et digna exsecratione damnetur. Sed quia de
auro et argento nunc quaestio est, cur non audiunt
prophetam dicentem, <hi>Sed et argentum eorum et aurum
eorum non poterit liberare eos in die irae Domini <note>(Ezech.
VII, 19)</note>
            </hi>? Hoc solum si quisquam sitiens audiat, et animae
suae medullis infundat, nonne se totum a blandimentis
falsae felicitatis alienans, in amplexum Dei,
vetere homine exutus ut se immortalitate cooperiat,
advocabit? Sed quid jam diutius de hac quaestione
tractemus? Credo esse manifestum Charitati vestrae,
Manichaeorum sectam non veritate, sed fraude agere,
cum imperitis, ut Scripturas non totas totis, novas
veteribus praeferant; sed sententias excerpendo, quas
velut adversas sibi esse conantur ostendere, ut decipiant
imperitos. Nulla est autem de ipso Novo Testamento
vel Apostoli Epistola, vel etiam liber Evangelii,
de quo non possint ista fieri; ut quibusdam
sententiis ipse unus liber sibi videatur esse contrarius,
nisi ejus tota contextio diligentissima lectoris
intentione tractetur.
</p>
          </div3>
        </div2>
      </div1>

<div1>
        <head>SERMO LI . <hi>De concordia Evangelistarum Matthaei et Lucae</hi> in generationibus Domini.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Tractanda quaestio proposita
in die natali Christi. Spectaculorum dies.</hi> Exspectationem
Charitatis vestrae ille impleat, qui excitavit.
Etsi enim quae dicenda sunt vobis, non nostra,
sed Dei esse praesumimus; tamen multo magis nos
dicimus, quod humiliter dicit Apostolus: <hi>Habemus
thesaurum istum in vasis fictilibus, ut eminentia virtutis
Dei sit, et non ex nobis <note>(II Cor. IV, 7)</note>
            </hi>. Non dubitamus
itaque meminisse vos pollicitationis nostrae. In ipso
<pb n="0333"/>
promisimus, per quem nunc reddimus. Nam et cum
promitteremus, ab ipso petebamus: et cum reddimus,
ab ipso accipimus. Meminit autem Charitas vestra nos
matutina Natalis Domini distulisse quam solvendam
proposuimus quaestionem; quia multi nobiscum,
etiam quibus solet esse onerosus sermo Dei, solemnitatem
illam diei debitam celebrabant. Nunc vero puto
neminem convenisse, nisi qui audire desiderat. Non
itaque loquimur cordibus surdis, non fastidientibus
animis. Haec autem vestra exspectatio, pro me oratio
est. Accessit aliquid; quia et dies Muneris multos
hinc ventilavit, pro quorum quidem salute quantum
satagimus, tantum fratres ut satagatis hortamur; et
pro his qui nondum intenti sunt spectaculis veritatis,
sed dediti sunt spectaculis carnis, intenta mente deprecemini
Deum. Novi enim, et certe scio esse modo
in numero vestro eos qui hodie contempserunt: sed
rumpunt ea quae consuerunt. Mutantur enim homines,
et in melius et in deterius. Quotidianis hujuscemodi
experimentis vicissim et laetamur et contristamur;
laetamur correctis, contristamur depravatis.
Ideoque Dominus non ait salvum futurum esse qui
coeperit; sed, <hi>Qui perseveraverit,</hi> inquit, <hi>usque in finem,
hic salvus erit <note>(Matth. X, 22)</note>
            </hi>.</p>
          </div3>
<div3>
            <head>2.</head>
            <p>
 <hi>Spectacula Christianorum. Martyrum mortem
aliter spectant carnales, aliter spirituales.</hi> Quid autem
potuit admirabilius nobis concedere Dominus Jesus
Christus Filius Dei, qui est et filius hominis,
quia et hoc esse dignatus est; quid potuit magnificentius,
quam ut non solum spectatores nugacium
munerum aggregaret ovili suo, sed etiam nonnullos
qui illic spectari solent? Non enim tantum amatores
venatorum, sed etiam ipsos venatores venatus
est ad salutem: quia et ipse spectatus est. Audi quomodo.
Ipse dixit, ipse antequam spectaretur praedixit,
et tanquam factum esset quod futurum erat prophetico
eloquio praenuntiavit, dicens in Psalmo: <hi>Foderunt manus meas et pedes meos, dinumeraverunt
omnia ossa mea.</hi> 
 Ecce quomodo spectatus est, ut ossa
ejus dinumerarentur. Et dicit apertius ipsum spectaculum: <hi>Ipsi vero consideraverunt et inspexerunt me <note>(Psal. XXI, 17 et 18.)</note>
            </hi> 
 Spectabatur illudendus, spectabatur
ab eis qui non ei saltem faverent in illo spectaculo,
sed saevirent: quomodo spectari fecit martyres
suos primitus, dicente Apostolo, <hi>Spectaculum
facti sumus mundo, et Angelis et hominibus <note>(I Cor.
IV, 9)</note>
            </hi>. Sed duo genera hominum talia spectacula
spectant; unum carnalium, alterum spiritualium.
Carnales spectant, miseros putantes eos martyres,
qui bestiis subjecti sunt, qui capite caesi, qui ignibus
concremati, detestantes eos et exhorrentes. Alii vero
sicut et sancti Angeli spectant, non attendentes
corporum laniatus, sed mirantes fidei integritatem.
Magnum spectaculum praebet oculis cordis integer
animus, corpore dissipato. Haec vos cum in ecclesia
leguntur, libenter spectatis oculis cordis. Si enim nihil
spectaretis, nihil audiretis. Videtis ergo quod
hodie spectacula non contempsistis, sed elegistis.
<pb n="0334"/>
Adsit itaque Deus, dans ut amicis vestris quos doletis
hodie ad amphitheatrum cucurrisse, et ad ecclesiam
venire noluisse, referatis dulciter vestra spectacula:
ut et illis incipiant vilescere illa, quae amando
ipsi viluerunt; et ament vobiscum Deum, de quo
nemo potest amator erubescere, quia illum amat
qui non potest vinci. Ament vobiscum Christum,
qui eo ipso quo videbatur victus, vicit orbem
terrarum. Vicit enim orbem terrarum sicut videmus,
fratres: subjecit omnes potestates, subjugavit reges,
non superbo milite, sed irrisa cruce; non saeviens
ferro, sed pendens ligno; patiendo corporaliter, faciendo
spiritualiter. Illius corpus erigebatur in cruce:
ille mentes cruci subdebat. Denique quae gemma
pretiosior in diademate, quam crux Christi regnantium
in fronte? Hunc vos amando, nunquam erubescitis.
Quam multi enim de amphitheatro victi revertuntur,
victis eis pro quibus insaniunt? Qui
magis vincerentur, si vincerent. Subderentur enim
vanae laetitiae, subderentur exsultationi pravae cupiditatis:
qui hoc ipso quo illuc currunt, victi sunt.
Quam multos enim putatis, fratres, dubitasse hodie,
utrum huc irent, an illuc? Et qui in ipsa dubitatione
considerantes Christum, ad ecclesiam cucurrerunt,
vicerunt non quemlibet hominem, sed diabolum
ipsum, totius mundi pessimum venatorem.
Qui autem in illa dubitatione elegerunt potius ad
amphitheatrum currere, ab illo utique victi sunt,
quem isti vicerunt. Vicerunt autem in illo qui ait: <hi>Gaudete, quia ego vici mundum 
 <note>(Joan. XVI, 33)</note>
            </hi>. Quia
propterea tentari se passus est Imperator, ut doceret
militem dimicare.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Christus de femina nasci cur voluerit.
Per feminam venenum, per feminam salus.</hi> 
Hoc ergo ut faceret Dominus noster Jesus Christus,
utique nascendo de femina, filius hominis factus est.
At enim si non nasceretur de Maria virgine, quid
esset minus? Dicit aliquis: Homo esse voluit: esset
homo, non tamen de femina nasceretur: non enim
et primum hominem quem fecit, ex femina fecit. Ad
hoc vide quid respondeatur. Tu dicis, ad nascendum
utquid elegerit feminam. Respondetur tibi: Imo ad
nascendum cur fugeret feminam? Puta me non posse
ostendere quid elegerit, ut de femina nasceretur: tu
ostende quid fugere in femina debuit. Sed aliquando
jam dicta sunt, quia utique si fugeret feminae uterum,
velut significaret se ex illa contaminari potuisse.
Quanto autem erat per substantiam suam immaculabilior,
tanto non debuit formidare uterum carnis,
quasi posset inde maculari: sed natus de femina,
ostendere nobis debuit magni aliquid sacramenti.
Nam revera, fratres, et nos fatemur, quod si
vellet Dominus sic fieri homo, ut non ex femina nasceretur,
erat utique facile Majestati. Quomodo enim
potuit ex femina sine viro; sic posset nec per feminam
nasci. Sed hoc nobis ostendit, ut scilicet in
nullo sexu de se desperaret humana creatura. Sexus
enim humanus marium est et feminarum. Si ergo
<pb n="0335"/>
vir existens, quod utique esse deberet, non nasceretur
ex femina; desperarent de se feminae, memores
primi peccati sui, quia per feminam deceptus est
primus homo; et omnino nullam se spem habere in
Christo arbitrarentur. Venit ergo vir sexum praeeligere
virilem, et natus ex femina sexum consolari femineum,
tanquam alloquens et dicens: Ut noveritis
quod non Dei creatura mala est, sed voluptas prava
pervertit eam, in principio cum feci hominem, masculum
et feminam feci. Non creaturam damno, quam
feci. Ecce natus sum vir, ecce natus ex femina. Non
ergo creaturam damno, quam feci; sed peccata,
quae non feci. Uterque sexus videat honorem suum,
et uterque confiteatur iniquitatem suam, et uterque
speret salutem. Decipiendo homini propinatum est
venenum per feminam: reparando homini propinetur
salus per feminam. Compenset femina decepti
per se hominis peccatum, generando Christum. Inde
et resurgentem Deum priores feminae Apostolis nuntiarunt.
Nuntiavit viro suo mortem femina in paradiso:
nuntiaverunt et feminae salutem viris in Ecclesia.
Resurrectionem Christi Apostoli erant gentibus
nuntiaturi: Apostolis feminae nuntiarunt. Nemo ergo
calumnietur Christo nato ex femina, de quo sexu Liberator
maculari non posset, et quem sexum Creator
commendare deberet.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Evangelii fides toto orbe recepta.</hi> 
Sed, inquiunt, quomodo credituri sumus natum
ex femina Christum? Respondeam: Ex Evangelio
quod praedicatum est et praedicatur universo orbi
terrarum. Sed rei jam creditae per omnem terram
quaestionem conantur ingerere caeci, excaecare alios
affectantes, et non videntes quod videndum est, dum
convellere conantur quod credendum est. Respondent
enim, et dicunt: Noli nos auctoritate orbis terrarum
premere; ipsam Scripturam consideremus. Noli populariter
agere: multitudo tibi seducta favet. Primo
hic respondeo: Multitudo seducta mihi favet? Haec
multitudo, paucitas fuit. Unde crevit haec multitudo
quae in istis incrementis tanto ante nuntiata est? Non
enim crescere visa est, quae non est praevisa. Non
dico, Paucitas erat: unus erat Abraham. Considerate,
fratres, unus erat Abraham per totum mundum
illo tempore, per totum orbem terrarum inter
omnes homines, inter omnes gentes, cui homini dictum
est, <hi>In semine tuo benedicentur omnes gentes <note>(Gen. XXII, 18)</note>
            </hi>.
Quod credidit unus de sua singularitate,
exhibitum est multis de seminis multitudine.
Tunc non videbatur, et credebatur; nunc videtur, et
impugnatur: et quod uni tunc dicebatur et ab uno
credebatur; nunc oppugnatur a paucis, quando exhibetur
in multis. Ille qui discipulos suos fecit piscatores
hominum, intra retia sua omne genus auctoritatis
inclusit. Si multitudini credendum est; quid
copiosius Ecclesia toto orbe diffusa? Si divitibus credendum
est; attendant quot divites cepit: si pauperibus
credendum est, attendant pauperum millia: si
nobilibus; intus est jam pene tota nobilitas: si regibus;
videant omnes subditos Christo: si eloquentioribus,
<pb n="0336"/>
doctioribus, prudentioribus; intueantur
quanti oratores; quanti periti, quanti philosophi
hujus mundi ab illis piscatoribus irretiti sint, ut ad
salutem de profundo attraherentur; cogitantes eum
qui magnum malum animae humanae, id est, superbiam,
suae humilitatis exemplo sanare descendens,
infirma mundi elegit, ut confunderet fortia; et stulta
hujus mundi elegit, ut confunderet sapientes; non
qui essent, sed qui esse viderentur: et ignobilia hujus
mundi elegit, et ea quae non sunt, ut ea quae
sunt evacuaret <note>(I Cor. I, 27)</note>.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Dissonantia Evangeliorum nulla
esse secure creditur, donec intelligatur. Utilitas secreti.
Vela appensa in domo.</hi> Quidquid velis dicas, inquiunt,
nos deprehendimus ubi legitis natum Christum,
dissonare inter se Evangelia, et non posse
utrumque verum esse quod dissonat. Cum enim ostendero,
inquit, dissonantiam, recte improbo fidem,
aut tu qui accipis fidem, ostende concordiam. Quam
quaeso dissonantiam demonstrabis? Apertam, inquit,
cui nemo potest contradicere. Quam securi auditis,
quia fideles estis. Attendite, dilectissimi, et videte
quam salubriter Apostolus moneat, dicens: <hi>Sicut
ergo accepistis Christum Jesum Dominum nostrum, in
ipso ambulate, radicati et superaedificati in ipso, et
confirmati in fide.</hi> Ipsa enim simplici et certa fide, in
illo firmiter permanere debemus, ut ipse aperiat fidelibus
quod in se absconditum est: quia sicut idem
dicit apostolus, <hi>In illo sunt omnes thesauri sapientiae
et scientiae absconditi <note>(Coloss. II, 6, 7, 3)</note>
            </hi>. Quos non
propterea abscondit, ut neget, sed ut absconditis
excitet desiderium. Haec est utilitas secreti. Honora
in eo quod nondum intelligis; et tanto magis honora,
quanto plura vela cernis. Quanto enim quisque
honoratior est, tanto plura vela pendent in domo
ejus. Vela faciunt honorem secreti: sed honorantibus
levantur vela. Irridentes autem vela, et a velorum vicinitate
pelluntur. Quia ergo transimus ad Christum,
aufertur velamen <note>(II Cor. III, 16)</note>.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Pia fides Scripturarum. Augustinus
ad divinas Scripturas non piam mentem afferens
aliquando, decipitur.</hi> Proferunt calumnias suas quidam,
et dicunt: Matthaeus certe evangelista est?
Respondemus, ita, pio ore, corde devoto, in nullo
omnino dubitantes: respondemus plane, Evangelista
est Matthaeus. Credis ei, inquiunt? Quis non respondeat,
Credo? Quomodo de murmure vestro pio insonuit?
Ita, fratres, si secure creditis, non est unde
erubescatis. Loquor vobis, aliquando deceptus, cum
primo puer ad divinas Scripturas ante vellem afferre
acumen discutiendi, quam pietatem quaerendi: ego
ipse contra me perversis moribus claudebam januam
Domini mei: cum pulsare deberem, ut aperiretur;
addebam, ut clauderetur. Superbus enim audebam
quaerere, quod nisi humilis non potest invenire.
Quanto vos beatiores estis modo! quam securi discitis,
<pb n="0337"/>
quam tuti, quicumque adhuc parvuli estis in
nido fidei, et spiritualem escam accipitis! Ego autem
miser, cum me ad volandum idoneum putarem, reliqui
nidum; et prius cecidi, quam volarem. Sed Dominus
misericors me, a transeuntibus ne conculcarer et morerer,
levavit, et in nido reposuit. Haec enim me perturbaverunt,
quae modo vobis securus in nomine Domini
et propono, et expono.</p>
          </div3>
<div3>
            <head>7.</head>
            <p>
 <hi>Christus quomodo filius Abraham et David.</hi> 
Ut ergo dicere coeperam, ita illi calumniantur:
Matthaeus, inquiunt, evangelista est, et creditis ei?
Consequenter utique quem fatemur evangelistam,
huic necessario credimus. Attendite generationes
Christi, quas posuit Matthaeus: <hi>Liber generationis Jesu
Christi, filii David, filii Abraham.</hi> Quomodo <hi>filii David,</hi> 
quomodo <hi>filii Abraham?</hi> Nisi enim per successionem
generis, ostendi non potest. Constat quippe cum Dominus
nasceretur de virgine Maria, neque Abraham,
neque David in rebus humanis fuisse. Et tu eumdem
dicis filium David, eumdemque dicis filium Abraham?
Tanquam dicamus Matthaeo, Proba ergo quod
dicis. Exspecto enim successionem generis Christi. <hi>Abraham,</hi> 
 inquit, <hi>genuit Isaac, Isaac autem genuit
Jacob. Jacob autem genuit Judam, et fratres ejus. Judas
autem genuit Phares et Zaram de Thamar. Phares
autem genuit Esron. Esron autem genuit Aram. Aram
autem genuit Aminadab. Aminadab autem genuit Naasson.
Naasson autem genuit Salmon. Salmon autem genuit
Booz ex Rahab. Booz autem genuit Obed ex Ruth.
Obed autem genuit Jesse. Jesse autem genuit David regem.</hi> 
Jam hinc attendite quemadmodum a David perveniatur
ad Christum, qui dictus est filius Abraham
et filius David. <hi>David autem,</hi> inquit, <hi>genuit Salomonem
ex ea quae fuit Uriae. Salomon autem genuit Roboam.
Roboam autem genuit Abiam. Abias autem genuit
Asa. Asa autem genuit Josaphat. Josaphat autem genuit
Joram. Joram autem genuit Oziam. Ozias autem genuit
Joatham. Joatham autem genuit Achaz. Achaz autem
genuit Ezechiam. Ezechias autem genuit Manassen.
Manasses autem genuit Amon. Amon autem genuit Josiam.
Josias autem genuit Jechoniam et fratres ejus,
in transmigratione Babylonis. Et post transmigrationem
Babylonis, Jechonias genuit Salathiel. Salathiel autem
genuit Zorobabel. Zorobabel autem genuit Abiud. Abiud
autem genuit Eliachim. Eliachim autem genuit Azor.
Azor autem genuit Sadoc. Sadoc autem genuit Achim.
Achim autem genuit Eliud. Eliud autem genuit Eleazar.
Eleazar autem genuit Mathan. Mathan autem genuit
Jacob. Jacob autem genuit Joseph, virum Mariae: de
qua natus est Jesus, qui vocatur Christus.</hi> Sic ergo per
ordinem successionemque parentum et progenitorum
invenitur Christus filius David, filius Abraham.</p>
          </div3>
<div3>
            <head>8.</head>
            <p>
 <hi>Generationes ab Abraham usque ad Christum.</hi> 
Cui rei fideliter enarratae, istam calumniam primam
movent, quia sequitur idem Matthaeus, et dicit: <hi>Omnes generationes ab Abraham usque ad David, generationes
quatuordecim: et a David usque ad transmigrationem
Babylonis, generationes quatuordecim: et a
<pb n="0338"/>
transmigratione Babylonis usque ad Christum, generationes
quatuordecim.</hi> 
 Deinde subjecit, ut narraret quomodo
natus est Christus de Maria virgine, subjungens,
et dicens: <hi>Christi autem generatio sic erat.</hi> 
Etenim ordine parentum enumeravit quare dicatur
Christus filius David, filius Abraham.
</p>
          </div3>
        </div2>

<div2>
          <head>CAPUT VI.</head>
<p>Quomodo autem natus sit, et inter
homines apparuerit, narrari jam debet; et consequens
est ipsa narratio, per quam credimus Dominum
nostrum Jesum Christum non solum natum de
Deo sempiterno, coaeternum ei qui genuit ante omnia
tempora, ante omnem creaturam, per quem facta sunt
omnia; sed etiam jam natum de Spiritu sancto ex virgine
Maria, quod pariter confitemur. Reminiscimini
enim et nostis (Catholicis quippe loquor fratribus
meis) hanc esse fidem nostram, hoc nos profiteri et
confiteri. Pro ista fide interfecta sunt millia martyrum,
toto orbe terrarum.</p>
<div3>
            <head>9.</head>
            <p>
 <hi>Conceptio Christi de Spiritu sancto. Justitia
Joseph sincera, non saeva.</hi> Hoc enim quod sequitur
volunt illi ridere, qui volunt fidem derogare Libris
evangelicis: ut nos veluti ostendant temere credidisse
quod dicitur: <hi>Cum esset desponsata mater ejus Maria
Joseph, antequam convenirent, inventa est in utero habens
de Spiritu sancto. Joseph autem vir ejus cum esset
justus, et nollet eam traducere, voluit eam occulte dimittere.</hi> 
Quia enim de se gravidam non esse sciebat,
jam velut consequenter adulteram existimabat. <hi>Cum
esset justus,</hi> sicut Scriptura dicit, <hi>et nollet eam traducere,</hi> 
id est divulgare, nam hoc etiam multi codices
habent; <hi>voluit eam occulte dimittere.</hi> Turbatur quidem
maritus, sed non saevit justus. Tanta enim justitia
tribuitur huic viro, ut nec vellet habere adulteram,
nec auderet punire vulgatam. <hi>Voluit eam,</hi> inquit, <hi>occulte
dimittere:</hi> quia non solum eam punire noluit,
sed nec prodere. Attendite sinceram justitiam. Non
enim propterea parcere volebat, quod habere cupiebat.
Multi enim amore carnali adulteris uxoribus parcunt,
volentes eas et adulteras habere, ut eis per
carnalem concupiscentiam perfruantur. Hic autem vir
justus habere eam non vult: ergo non carnaliter diligit.
Et tamen punire non vult: ergo misericorditer
parcit. Qualis hic justus est? Nec tenet adulteram,
nec propterea parcere videtur, quia libidinose diligeret:
et tamen nec punit, nec prodit. Merito plane
testis electus est virginitatis uxoris. Qui ergo humana
infirmitate turbabatur, divina auctoritate firmatus est.
</p>
          </div3>
        </div2>

<div2>
          <head>CAPUT VII.</head>
<div3>
            <head>10.</head>
            <p>
 <hi>Interpretatio nominis Jesu.</hi> 
Sequitur enim, et dicit Evangelista: <hi>Haec eo cogitante,
ecce angelus Domini in somnis apparuit ei dicens:
Joseph, noli timere accipere Mariam conjugem
tuam. Quod enim in ea natum est, de Spiritu sancto
est. Pariet autem filium, et vocabis nomen ejus Jesum.</hi> 
Quare <hi>Jesum? Ipse enim,</hi> inquit, <hi>salvum faciet populum
suum a peccatis eorum <note>(Matth. I, 1-21)</note>
            </hi>. Intelligitur
ergo Jesum hebraea lingua, latine interpretari
Salvatorem, quod ex ipsa nominis expositione advertimus.
Tanquam enim quaereretur, quare <hi>Jesum?</hi> 
<pb n="0339"/>
continuo subjecit, rationem vocabuli aperiens, <hi>Ipse
enim,</hi> inquit, <hi>salvum faciet populum suum a peccatis
eorum.</hi> Hoc pie credimus, hoc firmissime retinemus,
natum Christum de Spiritu sancto ex virgine Maria.</p>
          </div3>
<div3>
            <head>11.</head>
            <p>
 <hi>Utilitas haereticorum. Utilitas per Judam proditorem.</hi> 
Illi ergo quid dicunt? Si invenero, inquit,
mendacium, totum certe non credis. Inveni, videamus.
Numero generationes. Illi enim per calumnias
suas ad id nos invitant, et adducunt. Si pie vivamus,
si Christum credamus, si non de nido ante tempus
cupiamus volare, ad id nos adducunt, ut mysteria
cognoscamus. Intendat itaque Sanctitas vestra utilitatem
haereticorum; et utilitatem quidem secundum
Deum, etiam malis bene utentem. Secundum ipsos
vero hoc redditur, quod voluerunt; non hoc quod
de ipsis Deus bene facit. Sicut de Juda quantum boni
fecit? Passione Domini salvae factae sunt gentes. Sed
ut pateretur Dominus, Judas eum tradidit. Deus ergo
et gentes liberat passo Filio, et Judam punit pro
scelere suo. Sacramenta enim quae illic latent, nemo
discuteret, simpliciore contentus fide; et ideo nemo inveniret,
quia nemo discuteret, nisi pulsantibus calumniatoribus.
Cum enim haeretici calumniantur, parvuli
perturbantur: cum perturbantur, inquirunt: inquisitio
eorum, quasi percussio est de capite in ubera matris, ut
tantum manent, quantum parvulis sat est. Illi turbati
quaerunt; qui autem norunt et didicerunt, quia scrutati
sunt, et aperuit illis pulsantibus Deus, aperiunt
et ipsi turbatis. Et sic fit ut illi sint utiles ad inveniendam
veritatem, dum calumniantur ad seducendum in
errorem. Negligentius enim veritas quaereretur, si mendaces
adversarios non haberet. <hi>Oportet enim,</hi> inquit, <hi>et
haereses esse.</hi> Et quasi quaereremus causam, subjecit
statim, <hi>Ut probati manifesti fiant inter vos <note>(I Cor. XI, 19)</note>
            </hi>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>12.</head>
            <p>
 <hi>Generationes ter quatuordecim
apud Matthaeum inveniuntur, Jechonia bis numerato.</hi> 
Quid ergo illi dicunt? Ecce Matthaeus numerat generationes,
et dicit ab Abraham usque ad David esse
quatuordecim, et a David usque ad transmigrationem
Babylonis quatuordecim, et a transmigratione in Babyloniam
usque ad Christum quatuordecim. Duc in se
ter quatuordecim, fiunt quadraginta duo. Numerant
autem, et inveniunt quadraginta et unam generationem,
et movent calumniam, et irridentes insultant.
Quid sibi ergo vult, cum dicatur in Evangelio ter esse
quatuordecim, tamen omnes numeratae inveniuntur
non quadraginta duae, sed quadraginta et una? Sine dubio
magnum sacramentum est. Et gaudemus gratias
agentes Domino, quia et per occasionem calumniantium
invenimus aliquid quod quanto magis tegebatur
quaerendum, tanto magis delectet inventum. Sicut
enim praelocuti sumus, edimus spectaculum mentium.
Ab Abraham igitur usque ad David, quatuordecim
sunt. Inde incipit numerus a Salomone: David
enim genuit Salomonem. Incipit autem numerus
a Salomone, et pervenit ad Jechoniam, qui cum
viveret facta est transmigratio in Babyloniam; et
sunt aliae quatuordecim generationes, annumerato
<pb n="0340"/>
Salomone a capite alterius intervalli, annumerato
etiam Jechonia, ad quem clauditur ipse numerus, ut
impleantur quatuordecim. Tertium vero intervallum
ab ipso Jechonia incipit.</p>
          </div3>
<div3>
            <head>13.</head>
            <p>
 <hi>Cur Jechonias bis numeretur.</hi> Intendat Sanctitas
vestra rem mysticam et dulcem: fateor vobis
gustatum cordis mei; unde credo quia cum protulero,
et gustaveritis, idipsum renuntiabitis. Intendite
ergo. A Jechonia ipso incipiente numero tertii
intervalli, usque ad Dominum Jesum Christum fiunt
quatuordecim: quia Jechonias ille et finalis superioris
intervalli, et initialis sequentis intervalli bis numeratur.
Sed dixerit aliquis: Quare Jechonias bis
numeratur? Nihil gestum est antea in populo Israel,
quod non esset mysterium futurorum. Jechonias quidem
non irrationabiliter bis numeratur: quia et si sit
terminus inter duos agros, vel lapis, vel discretio aliqua
maceriae, et ille qui est ex hac parte, usque ad
ipsam maceriam metitur, et ille qui ex altera parte
est, ab ipsa iterum sumit exordium metiendi. Sed
quare hoc non factum est in prima connexione intervalli,
ubi ab Abraham numeramus quatuordecim generationes
usque ad David, et alias quatuordecim non
repetito David, sed a Salomone incipimus numerare,
reddenda causa est, quae magnum continet sacramentum.
Intendat Sanctitas vestra. Tunc facta est transmigratio
in Babyloniam, quando in locum patris sui
defuncti Jechonias rex constitutus est. Ablatum est ei
regnum, et alius constitutus est in locum ejus. Sed
tamen vivente Jechonia facta est transmigratio ad Gentes.
Nulla enim culpa Jechoniae dicitur, quare sit regno
privatus: sed magis illorum peccata inducuntur,
qui ei successerunt. Sequitur ergo captivitas, itur in
Babyloniam. Non eunt soli mali; sed cum his pergunt
etiam sancti. In illa captivitate erat Ezechiel propheta,
in illa erat Daniel; ibi erant tres pueri inter flammas
nobilitati. Ierunt autem secundum prophetiam Jeremiae
prophetae.
</p>
          </div3>
        </div2>

<div2>
          <head>CAPUT IX.</head>
<div3>
            <head>14.</head>
            <p>
 <hi>Transitus Evangelii ad Gentes
figuratus in transmigratione Babylonis.</hi> Mementote
Jechoniam sine ulla culpa improbatum, inde destitisse
regnare, et fecisse transitum ad Gentes, cum
transmigratum est in Babyloniam: et attendite praemonstratam
imaginem rerum futurarum in Domino
Jesu Christo. Noluerunt enim Judaei sibi regnare Dominum
nostrum Jesum Christum, in quo nullam culpam
invenerunt. Reprobatus est in se, reprobatus
etiam in servis suis; et transitum est in Gentes, tanquam
in Babyloniam. Hoc enim et Jeremias prophetabat,
jubere Dominum ut irent in Babyloniam. Et
quicumque alii Prophetae dicebant populo ut non irent
in Babyloniam, Jeremias pseudoprophetas arguebat.
Qui Scripturas legunt, recordentur nobiscum: qui non
legunt, credant nobis. Minabatur ergo Jeremias ex
persona Domini eis qui nolebant ire in Babyloniam:
eis autem qui irent, promittebat ibi quietem, et quamdam
felicitatem in novellandis vineis et plantandis hortis
et ubertate fructuum <note>(Jerem. XXVII)</note>. Quomodo ergo
jam non in figura, sed in veritate populus Israel transit
<pb n="0341"/>
in Babyloniam? Unde erant Apostoli? Nonne de
gente Judaeorum? Unde ipse Paulus? <hi>Nam et ego,</hi> inquit, <hi>Israelita sum, ex semine Abrahae, ex tribu Benjamin <note>(Rom. XI, 1)</note>
            </hi>.
Crediderunt ergo in Dominum
multi de Judaeis. Inde electi sunt Apostoli: inde erant
plus quam quingenti fratres, qui Dominum post resurrectionem
videre meruerunt <note>(I Cor. XV, 6)</note>: inde
erant centum viginti in domo, quando Spiritus sanctus
advenit <note>(Act. I, 15, et II, 1-4)</note>. Quid autem dicit
Apostolus in Actibus Apostolorum, cum respuerent
verbum veritatis Judaei? <hi>Ad vos,</hi> inquit, <hi>missi
eramus; sed quoniam respuistis verbum Dei, ecce convertimus
nos ad Gentes <note>(Act. XIII, 46)</note>
            </hi>. Facta est ergo
transmigratio in Babyloniam secundum spiritualem
dispensationem temporis Incarnationis Domini, quae
tunc praesignata est tempore Jeremiae. Sed quid dicit
Jeremias transmigrantibus de his Babyloniis? <hi>Quia in
pace ipsorum erit,</hi> inquit, <hi>pax vestra <note>(Jerem. XXIX, 7)</note>
            </hi>.
Cum ergo transmigraret etiam per Christum et Apostolos
Israel in Babyloniam, hoc est Evangelium veniret
ad Gentes, quid dicit Apostolus quasi ex voce
tunc Jeremiae? <hi>Obsecro ergo primum omnium fieri deprecationes,
orationes, interpellationes, gratiarum actiones
pro omnibus hominibus, pro regibus et his qui in sublimitate
sunt constituti; ut quietam et tranquillam vitam
agamus, cum omni pietate et castitate <note>(I Tim. II, 1 et 2)</note>
            </hi>.
Nondum erant reges christiani, et orabat pro eis. Orans
ergo Israel in Babylonia, exauditus est. Exauditae sunt
voces Ecclesiae, facti sunt christiani: et videtis impleri
quod figuraliter dictum est, <hi>In eorum pace, erit
pax vestra.</hi> Acceperunt enim pacem Christi, et destiterunt
persequi Christianos; ut jam in securitate pacis
aedificarentur ecclesiae, et plantarentur populi in agricultura
Dei, et fructificarent omnes gentes fide, spe et
charitate quae est in Christo.</p>
          </div3>
<div3>
            <head>15.</head>
            <p>
 <hi>Christus inter Judaeos et Gentes lapis angularis
in Jechonia adumbratus.</hi> Facta est transmigratio in
Babyloniam tunc per Jechoniam, qui non est permissus
regnare in Judaeorum gente, typo Christi, quem
Judaei sibi regnare noluerunt. Transitum fecit Israel
ad Gentes, id est praedicatores Evangelii transierunt
ad populos Gentium. Quid ergo miraris quod bis numeratur
Jechonias? Etenim si Christi figuram gerebat
a Judaeis transeuntis ad Gentes; attende quid est Christus
inter Judaeos et Gentes. Nonne ipse est ille lapis
angularis? Attende in angulo terminum parietis unius,
et initium parietis alterius. Usque ad ipsum lapidem
metiris unum parietem, et ab ipso alterum. Bis ergo
numeratur lapis angularis, qui connectit utrumque parietem.
Jechonias ergo gestans figuram Domini, tanquam
lapis angularis typum praeferebat. Et sicut Jechonias
regnare non est permissus Judaeis, sed itum
est in Babyloniam; sic Christus <hi>lapis quem reprobaverunt
aedificantes, factus est in caput anguli <note>(Psal. CXVII,
22)</note>
            </hi>, ut Evangelium perveniret ad Gentes. Noli ergo
dubitare bis numerare caput anguli, et occurrit tibi
numerus scriptus; atque ita quatuordecim sunt, et
quatuordecim, et quatuordecim: et non sunt tamen
quadraginta duae generationes, sed quadraginta et una.
<pb n="0342"/>
Quia sicut ordo lapidum cum per lineam rectam dirigitur,
omnes singillatim numerantur; cum autem detorquetur
ordo, ut angulum faciat, illum lapidem indetorquetur
oportet bis numerari; quia et ad illum ordinem
pertinet, qui usque ad ipsum finitur, et ad illum
qui ab ipso incipit: sic ordo generationum quamdiu in
illo populo mansit, in bis septeno, id est, intervallo
non fecit angulum; cum autem detortus ordo est, ut
transmigraretur in Babyloniam, velut a Jechonia quidam
factus est angulus; ut eum in typo illius venerandi
lapidis angularis bis numerare oporteret.
</p>
          </div3>
        </div2>

<div2>
          <head>CAPUT X.</head>
<div3>
            <head>16.</head>
            <p>
 <hi>Cur genealogia Christi deducitur
per Joseph. Joseph verus maritus Mariae.</hi> Altera illorum
calumniatio est. Per Joseph, inquiunt, generationes
Christi, et non per Mariam numerantur. Attendat
paulisper Sanctitas vestra. Non, inquiunt, per
Joseph debuit. Quare non debuit per Joseph? Numquid
non erat maritus Mariae Joseph? Non, inquiunt.
Quis hoc dicit? Scriptura enim dicit angelica auctoritate
quod maritus erat. <hi>Noli timere,</hi> inquit, <hi>accipere
Mariam conjugem tuam. Quod enim in illa natum est,
de Spiritu sancto est.</hi> Ei quoque jubetur ut puero nomen
imponat, quamvis non de semine suo nato. <hi>Pariet,</hi> 
inquit, <hi>filium, et vocabis nomen ejus Jesum.</hi> Sed
hoc intendit Scriptura, quod non sit natus de semine
Joseph, cum sollicito unde esset illa gravis utero, dicitur, <hi>De Spiritu sancto est.</hi> 
 Et tamen paterna ei non
aufertur auctoritas; cum jubetur puero nomen imponere.
Denique et ipsa virgo Maria bene sibi conscia quod
non ex ejus complexu et concubitu conceperit Christum,
tamen eum patrem Christi dicit.</p>
          </div3>
<div3>
            <head>17.</head>
            <p>
 <hi>Joseph pater Christi a Maria dictus, quomodo.
Christus non se negat filium Joseph.</hi> Attendite quemadmodum.
Cum esset duodecim annorum Dominus
Jesus Christus secundum hominem, qui secundum
Deum est ante tempora et sine tempore, remansit ab
eis in templo, et disputabat cum senioribus, et admirabantur
super doctrina ejus. Illi autem redeuntes
de Jerosolymis quaesierunt illum in comitatu suo, inter
eos scilicet qui secum ambulabant; et non eum
invenientes, turbati redierunt Jerosolymam, eumque
disputantem in templo cum senioribus invenerunt,
cum esset, ut dixi, annorum duodecim. Sed quid mirum?
Verbum Dei nunquam tacet: sed non semper
auditur. Invenitur ergo in templo, et dicit ei mater
ejus: <hi>Quid nobis fecisti sic? Pater tuus et ego dolentes
quaerebamus te.</hi> Et ille: <hi>Non sciebatis quia oportet me
in his esse quae Patris mei sunt <note>(Luc. II, 42-49)</note>
            </hi>? Hoc
propterea dixit, quia Filius Dei erat in templo Dei.
Templum enim illud non erat Joseph, sed Dei. Ecce,
inquit aliquis, non se concessit esse filium Joseph.
Attendite aliquanto patientius, fratres, propter angustias
temporis, ut sermoni sufficiant. Cum dixisset
Maria, <hi>Pater tuus et ego dolentes quaerebamus te;</hi> ille
respondit, <hi>Non sciebatis quia in his oportet me esse quae
Patris mei sunt?</hi> Non enim sic se volebat esse filium
illorum, ut non intelligeretur Filius Dei. Filius enim
Dei, semper Filius Dei, creans illos ipsos. Filius autem
hominis ex tempore, natus de virgine sine semine
<pb n="0343"/>
maritali, parentem tamen habebat utrumque. Unde
hoc probamus? Jam dixit Maria, <hi>Pater tuus et ego dolentes
quaerebamus te.</hi> 
</p>
          </div3>
        </div2>

<div2>
          <head>CAPUT XI.</head>
<div3>
            <head>18.</head>
            <p>
 <hi>Mariae modestia et humilitas imitanda
feminis. Maria virgo et mulier dicta. Symbolum
fidei.</hi> Primo non est praetermittenda, fratres,
maxime propter disciplinam feminarum, sororum nostrarum,
tam sancta modestia virginis Mariae. Christum
pepererat, angelus ad eam venerat, et dixerat ei, <hi>Ecce concipies in utero, et paries filium, et vocabis nomen
ejus Jesum. Hic erit magnus, et Filius Altissimi
vocabitur 
 <note>(Luc. I, 31, 32)</note>
            </hi>. Meruerat parere Filium Altissimi,
et erat humillima: nec se marito, nec in ordine
nominis praeferebat, ut diceret, Ego et pater
tuus; sed, <hi>Pater tuus,</hi> inquit, <hi>et ego.</hi> Non attendit sui
uteri dignitatem: sed attendit ordinem conjugalem.
Non enim humilis Christus matrem suam superbire
docuisset. <hi>Pater tuus et ego dolentes quaerebamus te. Pater
tuus,</hi> inquit, <hi>et ego:</hi> quia caput mulieris vir <note>(Ephes. V, 23)</note>.
Quanto minus debent superbire caeterae
feminae? Nam et ipsa Maria mulier dicta est,
non corrupta virginitate, sed appellatione propria
gentis suae. Dixit enim de Domino Jesu Christo et
Apostolus, <hi>Factum ex muliere <note>(Galat. IV, 4)</note>
            </hi>: non tamen
interrupit ordinem et textum fidei nostrae, qua confitemur
natum de Spiritu sancto, et virgine Maria. Illa enim
virgo concepit, virgo peperit, virgo permansit. Sed mulieres
omnes feminas illi appellaverunt, proprietate linguae
hebraeae. Audi evidentissimum exemplum. Prima
femina, quam fecit Deus sumptam de latere viri, antequam
cum viro concumberet, quod posteaquam de
paradiso exierunt scribitur factum, tamen mulier jam
vocabatur, dicente Scriptura, <hi>Formavit eam in mulierem <note>(Gen. II, 22)</note>
            </hi>.</p>
          </div3>
<div3>
            <head>19.</head>
            <p>
 <hi>Christus patrem Joseph non negat. Obedientia
pueri Jesu imitanda pueris.</hi> Quod ergo respondet
Dominus Jesus Christus, <hi>Oportebat me esse in his quae
Patris mei sunt;</hi> non sic indicat Patrem Deum, ut neget
patrem Joseph. Unde hoc probamus? secundum
Scripturam, quae sic ait: <hi>Et dixit ad illos: Non sciebatis
quia in his quae Patris mei sunt oportet me esse.
Illi autem non intellexerunt quid illis locutus est. Et
cum descendisset cum illis, venit Nazareth, et erat subditus
illis <note>(Luc. II, 49-51)</note>
            </hi>. Non dixit, Erat subditus
matri; aut, erat subditus ei: sed, <hi>erat,</hi> inquit, <hi>subditus
illis.</hi> Quibus subditus erat? Nonne parentibus?
Ambo parentes erant, quibus ille subditus erat, ea
dignatione qua filius hominis erat.
</p>
          </div3>
        </div2>

<div2>
          <head>CAPUT XII.</head>
<p>Jamdudum praecepta feminae accipiebant:
nunc pueri accipiant, ut obsequantur parentibus,
eisque sint subditi. Christo mundus subditus,
Christus parentibus subditus.</p>
<div3>
            <head>20.</head>
            <p>
 <hi>Christus et filius et Dominus David.</hi> Videtis
ergo, fratres, quod non ita dixerit, <hi>Oportet me in his
quae Patris mei sunt esse,</hi> ut intelligeremus quasi dictum,
Vos non estis parentes mei. Sed parentes illi
temporaliter, Pater ille sempiterne. Parentes illi filii
hominis, Pater ille Verbi et Sapientiae suae, Pater
Virtutis suae, per quam cuncta formavit. Si per illam
<pb n="0344"/>
formantur universa, quae attingit a fine usque ad finem
fortiter et disponit omnia suaviter <note>(Sap. VIII, 1)</note>,
per Filium Dei et illi formati sunt, quibus idem ipse
postea filius hominis subderetur. Et Apostolus dicit
eum filium David: <hi>Qui factus est ei,</hi> inquit, <hi>ex semine
David, secundum carnem <note>(Rom. I, 3)</note>
            </hi>. Sed tamen
ipse Dominus quaestionem proponit Judaeis, quam in
his ipsis verbis solvit Apostolus. Cum enim diceret, <hi>Qui factus est ei ex semine David;</hi> 
 ad hoc addidit, <hi>secundum
carnem,</hi> ut intelligeretur secundum divinitatem
non esse filius David, sed Filius Dei, Dominus
David. Nam et alio loco sic dicit Apostolus, cum commendaret
stirpem Judaeorum: <hi>Quorum patres,</hi> inquit, <hi>ex quibus Christus secundum carnem, qui est super
omnia Deus benedictus in saecula 
 <note>(Id. IX, 5)</note>
            </hi>. Quod <hi>secundum
carnem,</hi> inde filius David: quod autem <hi>super
omnia Deus benedictus in saecula,</hi> inde Dominus David.
Dominus ergo Judaeis hoc dicit: <hi>Cujus esse filium
dicitis Christum?</hi> Responderunt: <hi>David.</hi> Hoc enim noverant,
quod facile capiebant ex praedicatione Prophetarum.
Et vere ipse erat ex semine David, sed
secundum carnem per virginem Mariam desponsatam
Joseph. Cum ergo responderent Christum filium esse
David, ait illis Jesus: <hi>Quomodo ergo David in spiritu
vocat eum Dominum, dicens, Dixit Dominus Domino
meo, Sede a dextris meis, quousque ponam inimicos
tuos sub pedibus tuis? Si ergo David in spiritu vocat
eum Dominum, quomodo filius ejus est?</hi> Et non potuerunt
respondere Judaei <note>(Matth. XXII, 42-46)</note>. Sic habemus
in Evangelio. Non se negavit filium esse David;
ut nescirent Dominum esse David. Etenim tenebant
in Christo quod factus est ex tempore: non
in eo intelligebant quod est in aeternitate. Quapropter
docere illos volens divinitatem suam, quaestionem
fecit de humanitate sua: tanquam diceret,
Scitis Christum esse filium David; respondete mihi
quomodo sit et Dominus David. Sed ne illi dicerent,
Non est Dominus David; ipsum David testem
interposuit. Et quid dicit? Verum utique dicit. Nam
et illud habes in Psalmis ad David dicentem, <hi>De fructu
ventris tui ponam super sedem tuam <note>(Psal. CXXXI, 11)</note>
            </hi>.
Ecce filius David. Quomodo et Dominus David, qui filius
David? <hi>Dixit,</hi> inquit, <hi>Dominus Domino meo, Sede ad
dexteram meam <note>(Psal. (CIX, 1)</note>
            </hi>. Miramini David filium
suum Dominum habere, cum videatis Mariam suum
Dominum peperisse? Dominus David, quia Deus; Dominus
David, quia omnium: filius autem David, quia
filius hominis. Idem Dominus, idem filius: Dominus
David, <hi>qui cum in forma Dei esset, non rapinam arbitratus
est esse aequalis Deo:</hi> filius autem David, quia <hi>semetipsum exinanivit, formam servi accipiens 
 <note>(Philipp.
II, 6, 7)</note>
            </hi>.
</p>
          </div3>
        </div2>

<div2>
          <head>CAPUT XIII.</head>
<div3>
            <head>21.</head>
            <p>
 <hi>Conjugium facit, non commixtio
carnalis, sed charitas conjugalis. Conjugati abstinentes
ex consensu.</hi> Non itaque propterea non fuit pater Joseph,
quia cum matre Domini non concubuit; quasi
uxorem libido faciat, et non charitas conjugalis. Intendat
Sanctitas vestra. Dicturus erat post aliquantum
<pb n="0345"/>
temporis, Apostolus Christi in Ecclesia, <hi>Reliquum
est ut qui habent uxores, tanquam non habentes
sint <note>(I Cor. VII, 29)</note>
            </hi>. Et multos novimus fratres nostros
fructificantes in gratia, in nomine Christi ex consensu ab
invicem continere concupiscentiam carnis, non autem
continere ab invicem charitatem conjugalem. Quanto
illa reprimitur, tanto ista fortius confirmatur. Nonne
sunt conjuges qui sic vivunt, non quaerentes ab invicem
fructum carnis, non exigentes ab invicem debitum
concupiscentiae corporalis? Et tamen illa subjecta est
viro, quia sic decet; et tanto subjectior, quanto castior:
et ille uxorem diligit vere, ut scriptum est, <hi>in honore et sanctificatione 
 <note>(I Thess. IV, 4)</note>
            </hi>, tanquam
cohaeredem gratiae, <hi>sicut Christus,</hi> inquit, <hi>dilexit Ecclesiam <note>(Ephes. V, 25)</note>
            </hi>.
Ergo si copula est, si conjugium
est, si non ideo non est conjugium, quia non
fit illud quod etiam in non conjuge fieri potest, sed
illicite potest: utinam possent omnes; sed multi non
possunt. Non ergo ideo disjungant eos qui possunt,
et propterea negent esse vel illum maritum, vel illam
uxorem, quia non sibi carnaliter miscentur, sed
cordibus connectuntur.</p>
          </div3>
<div3>
            <head>22.</head>
            <p>
 <hi>Carnalis commixtio nonnisi procreationis causa.
Tabulae matrimoniales. Adulterium unde. Veniale peccatum
quando in usu matrimonii.</hi> Hinc intelligite, fratres
mei, quid senserit Scriptura de illis parentibus
nostris, qui sic erant conjugati, ut solam prolem de
conjugibus quaererent. Tam caste enim habebant illi,
qui pro tempore et pro more gentis suae etiam plures
habebant, ut non accederent ad carnalem commixtionem,
nisi procreationis causa, vere habentes eas in
honore. Caeterum qui uxoris carnem amplius appetit,
quam praescribit limes ille, liberorum procreandorum
causa, contra ipsas tabulas facit, quibus eam duxit
uxorem. Recitantur tabulae, et recitantur in conspectu
omnium attestantium, et recitatur, Liberorum
procreandorum causa; et vocantur tabulae matrimoniales.
Nisi ad hoc dentur, ad hoc accipiantur uxores,
quis sana fronte dat filiam suam libidini alienae? Sed
ut non erubescant parentes, cum dant, recitantur tabulae;
ut sint soceri, non lenones. Quid ergo de tabulis
recitatur? Liberorum procreandorum causa. Tergitur
frons patris atque serenatur, audita voce tabularum.
Videamus frontem viri accipientis uxorem.
Erubescat et maritus aliter accipere, si erubescit pater
aliter dare. Sed si non possunt (aliquando jam ista
diximus), exigant debitum; non progrediantur ultra
debitores suos. Et femina et vir infirmitatem suam
in se consolentur. Non eat ille ad alteram, et illa ad
alterum: unde appellatum est adulterium, quasi ad
alterum. Et si egrediuntur metas matrimonialis pacti,
non egrediantur metas conjugalis tori. Numquid hoc
non est peccatum, amplius quam liberorum procreandorum
necessitas cogit, exigere a conjuge debitum?
Est quidem peccatum, sed veniale. Apostolus
dicit, <hi>Hoc autem dico secundum veniam:</hi> cum inde
loqueretur, <hi>Nolite,</hi> inquit, <hi>fraudare invicem, nisi ex
consensu ad tempus, ut vacetis orationi; et iterum ad idipsum
estote, ne vos tentet Satanas, propter intemperantiam
<pb n="0346"/>
vestram.</hi> Quid est hoc? Ne ultra vires aliquid
vobis imponatis; ne continendo a vobis invicem, in
adulteria corruatis. <hi>Ne vos tentet Satanas, propter intemperantiam
vestram.</hi> Et ne forte quod permittebat jubere
videretur (aliud est enim jubere virtuti, aliud
permittere infirmitati), statim subjunxit, <hi>Hoc autem
dico secundum veniam, non secundum imperium. Nam
vellem omnes homines esse sicut me ipsum <note>(I Cor. VII,
5-7)</note>
            </hi>. Tanquam diceret: Non impero ut faciatis; sed
ignosco si feceritis.
</p>
          </div3>
        </div2>

<div2>
          <head>CAPUT XIV.</head>
<div3>
            <head>23.</head>
            <p>
 <hi>Duobus sustentaculis constat
genus humanum.</hi> Ergo, fratres mei, intendite. Qui
liberorum procreandorum causa habent uxores magni
viri, quales fuisse Patres legimus, et multis documentis
invenimus, clamantibus omnino sine dubitatione
paginis sanctis: si qui ergo viri propter creationem
tantummodo liberorum uxores habent, si eis
posset praestari ut haberent filios sine concubitu;
nonne ineffabili gaudio tantum beneficium amplecterentur?
nonne cum ingenti laetitia susciperent? Duo
sunt enim opera carnalia, quibus constat genus humanum:
in quae duo opera prudentes et sancti ex
officio descendunt; imprudentes autem in ea per cupiditatem
ruunt. Aliud est enim ad aliquid officio descendere,
aliud in aliquid per cupiditatem cadere.
Quae sunt ista, quibus constat genus humanum? In
nobis ipsis primum est, quod pertinet ad sumenda
alimenta (quae utique non possunt sine aliqua per carnem
delectatione sumi), manducare et bibere: si non
feceris, morieris. Hoc ergo uno sustentaculo stat genus
humanum, pro modo naturae suae, manducandi
et bibendi. Sed per hoc sustentaculum sustentantur
homines quod ad se ipsos attinet: successioni autem
non consulunt manducando et bibendo; sed uxores
ducendo. Sic enim constat genus humanum, primo
ut vivant homines: sed quia diligentia quantalibet
corpori adhibita non possunt utique semper vivere;
consequens provisio est, ut nascentes succedant morientibus.
Quia ita est genus humanum, sicut scriptum
est, quomodo folia in arbore: sed in arbore olea, vel
lauro, vel aliqua hujusmodi, quae nunquam sine coma
est; sed tamen non eadem semper habet folia. Nam
quomodo scriptum est, alia generat, et alia dejicit <note>(Eccli. XIV, 18-19)</note>:
quia ea quae suboriuntur, succedunt
ruentibus aliis. Semper enim dejicit folia, semper
foliis vestita est. Sic et genus humanum quotidie
morientium detrimenta non sentit, per supplementa nascentium:
et sic pro modo suo stat universa species generis
humani; et sicut folia in arbore semper videntur,
ita plena hominibus terra conspicitur. Si autem morerentur
tantum, et non nascerentur; velut arbores quaedam
omnibus foliis, ita terra omnibus hominibus nudaretur.</p>
          </div3>
<div3>
            <head>24.</head>
            <p>
 <hi>Ad vitae necessaria alii libidine, alii ratione
ducuntur.</hi> Cum ergo sic subsistat genus humanum,
ut necessaria sint duo sustentacula, de quibus satis
dictum est; ad utrumque sapiens et prudens et fidelis
officio descendit, non libidine cadit. Ad manducandum
et bibendum quam multi voraciter irruunt, ibi ponentes
totam vitam, quasi ipsam causam vivendi? Nam
<pb n="0347"/>
cum ideo manducent, ut vivant; ideo se putant vivere,
ut manducent. Istos omnis sapiens reprehendit, et
maxime divina Scriptura, edaces, ebriosos, helluones, <hi>quorum Deus venter est 
 <note>(Philipp. III, 19)</note>
            </hi>. Illos ad
mensam non ducit, nisi concupiscentia carnis, non indigentia
refectionis. Itaque isti cadunt in escam et
potum. Illi autem qui descendunt ex officio vivendi,
non ideo vivunt, ut comedant; sed ideo comedunt,
ut vivant. Itaque istis prudentibus et temperantibus
si offerretur ut sine cibo et potu viverent;
quanto gaudio amplecterentur hoc beneficium, ut quo
cadere non consueverunt, nec descendere cogerentur;
sed semper suspenderentur in Domino, non deponeret
eorum intentiones necessitas fulciendarum corporis
ruinarum? Quomodo putatis Eliam sanctum accepisse,
quando accepit calicem aquae et collyridam panis, ut
satis ei esset in alimentum quadraginta dierum <note>(III Reg. XIX, 6-8)</note>?
Cum magna utique laetitia: quia
propter officium vitae, non propter servitutem concupiscentiae,
manducabat et bibebat. Tenta hoc praestare,
si possis, homini qui beatitudinem totam et felicitatem
in epulis, tanquam pecus in praesepi, constituit. Odit
beneficium tuum, repellit a se, poenam putat. Sic et
in illo officio conjugali, libidinosi homines uxores non
propter aliud quaerunt: et ideo vix tandem ipsis uxoribus
contenti sunt. Atque utinam si auferre non possunt
aut nolunt libidinem, non ultra eam progredi
sinant, quam praescribit debitum uxorium, etiam quod
infirmitati conceditur. Sed plane tali homini si diceres,
Quare ducis uxorem? responderet tibi fortasse verecundatus,
Propter filios. Si quis ei diceret, cui sine
ulla dubitatione crederet, Potens est dare tibi, et
omnino dabit tibi Deus filios, etiam non operanti opus
illud cum uxore: ibi certe concluderetur atque fateretur
quod non propter filios quaerebat uxorem. Confiteatur
ergo infirmitatem: accipiat quod officio se accipere
praetendebat.
</p>
          </div3>
        </div2>

<div2>
          <head>CAPUT XV.</head>
<div3>
            <head>25.</head>
            <p>
 <hi>Patribus concessum habere
multas uxores ad hoc tantum ut filios procrearent.</hi> 
Sic illi priores sancti, homines Dei, filios quaerebant,
filios suscipere volebant. Ad hoc unum jungebantur
feminis; ad hoc feminis miscebantur, ut filios procrearent.
Ideo illis permissum est ut plures haberent.
Nam si libido immoderata placeret Deo, sic permitteretur
illo tempore, ut una femina haberet plures viros,
quomodo unus vir plures feminas. Quare omnes feminae
castae non habebant amplius uno viro, vir autem
plures feminas: nisi quia plures habere feminas unum
virum, pertinet ad prolis numerositatem; una autem
femina non quo plures habuerit viros, plures poterit
parere filios? Quapropter, fratres, si Patres nostri
non ob aliud quam ad liberos procreandos jungebantur
et miscebantur feminis; magnum illis esset
gaudium, si praeter opus illud carnale possent habere
filios, propter quos habendos ad illud non libidine ruebant,
sed officio descendebant. Propter hoc Joseph
<pb n="0348"/>
non erat pater, quia sine concupiscentia carnis susceperat
filium? Absit ut hoc sentiat castitas Christiana,
quod nec Judaica sentiebat. Diligite uxores vestras,
sed caste diligite. Usque ad eum modum carnale opus
expetite, ut filios procreetis. Et quia non aliter potestis
habere filios, ad illud cum dolore descendite. Poena
est enim illius Adam, de quo exorti sumus. Non extollamur
de poena nostra. Poena est illius qui meruit
mortaliter gignere; quia peccato mortalis effectus est.
Ipsam poenam non subtraxit Deus; ut meminisset homo
unde revocatur, et quo vocatur; et quaereret illum
amplexum, ubi nulla potest esse corruptio.</p>
          </div3>
<div3>
            <head>26.</head>
            <p>
 <hi>Dignitas virginalis coepit a matre Domini. Joseph
quomodo vere pater Christi. Adoptio filiorum. Filii naturales
et filii conjugales.</hi> In illo ergo populo quia oportebat
fieri abundantem propagationem usque ad Christum,
per numerositatem plebis in qua praefigurarentur
omnia quae praefiguranda erant Ecclesiae documenta,
habebant officium ducendarum uxorum per quas populus
cresceret, in quo populo praesignaretur Ecclesia.
</p>
          </div3>
        </div2>

<div2>
          <head>CAPUT XVI.</head>
<p>At ubi natus est ipse Rex omnium
gentium, coepit dignitas virginalis a Matre Domini,
quae et filium habere meruit, et corrumpi non meruit.
Sicut ergo erat illud conjugium, et sine ulla corruptione
conjugium: sic quod caste uxor peperit, cur
non caste maritus acciperet? Sicut enim caste conjux
illa, sic ille caste maritus: et sicut illa caste mater,
sic ille caste pater. Qui ergo dicit, Non debuit dici pater,
quia non sic genuerat filium; libidinem quaerit in
procreandis filiis, non charitatis affectum. Melius ille,
quod alius carne implere desiderat, animo implebat.
Nam et qui adoptant filios, castius eos corde gignunt,
quos carne non possunt. Videte, fratres, videte jura
adoptionis, quomodo fit homo filius cujus semine natus
non est; ut plus in eo juris habeat voluntas adoptantis,
quam natura gignentis. Ita ergo non solum
debuit esse pater Joseph, sed maxime debuit. Nam et
de feminis quae uxores non sunt, generant homines filios,
et dicuntur filii naturales; et praeponuntur eis
filii conjugales. Quantum pertinet ad opus carnis,
aequaliter nati sunt: unde isti praeponuntur, nisi quia
castior est uxoris charitas, de qua liberi procreantur?
Non illic attenditui commixtio carnis, quae in utraque
femina par est. Ubi vincit uxor, nisi affectu fidei, affectu
conjugii, affectu sincerioris castiorisque charitatis?
Si ergo posset de uxore quisquam sine concubitu
suscipere filios, non tanto debuit laetius, quanto est
illa castior, quam diligit amplius?</p>
</div2>

<div2>
          <head>CAPUT XVII.</head>
<div3>
            <head>27.</head>
            <p>
 <hi>Duo patres Joseph ad conciliandos
Matthaeum et Lucam recte admittuntur.</hi> Hinc
jam etiam illud videte posse fieri ut unus homo non
solum duos filios habeat, sed et duos patres. Nominata
enim adoptione, occurrat cogitationibus vestris posse
fieri. Dicitur enim, Duos filios potest habere homo,
duos autem patres non potest. Imo invenitur posse habere
etiam duos patres; si unus semine genuit, alius
dilectione adoptavit. Si ergo possunt uni homini esse
duo patres; potuit et Joseph duos patres habere, ab
altero generari, ab altero adoptari. Quod si potuit,
<pb n="0349"/>
quid calumniantur illi, qui dicunt alias generationes
secutum esse Matthaeum, alias Lucam? Et revera invenimus,
quod alias secutus est ille, alias ille. Nam
Matthaeus Jacob patrem dixit Joseph. Lucas autem
Heli. Et potest quidem videri unus homo, cujus filius
erat Joseph, habuisse duo nomina. Sed quod avos et
proavos et alios superius progeneratores diversos enumerant,
inque ipso numero plures alius, alius pauciores;
manifeste ostenditur habuisse duos patres Joseph.
Jam remota quaestionis calumnia, quia fieri posse
manifesta ratio demonstravit, alium patrem esse qui
genuit, alium qui adoptavit; duobus patribus constitutis,
non est mirum si avi et proavi et caeteri parentes
sursum versus a diversis patribus diversi numerentur.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>28.</head>
            <p>
 <hi>Adoptio in sacris Litteris.
Antiquorum cum ancillis concubitus quomodo sine adulterio.</hi> 
Nec vobis videatur jus adoptionis a Scripturis
nostris alienum, et quasi in consuetudine humanarum
legum animadversum, illi auctoritati divinorum
Librorum non posse congruere. Antiqua enim
res est, et in ipsis eloquiis ecclesiasticis usitata, ut
non sola origo seminis generet filium, sed et gratia
voluntatis. Nam et mulieres de semine virorum suorum
ex ancillis natos, si ipsae non pepererant, filios
adoptabant; quin etiam ut eis gignerentur, maritis
imperabant: sicut Sara <note>(Gen. XVI, 1-4)</note>, sicut Rachel,
sicut Lia <note>(Id. XXX, 1-9)</note>. In quo officio viri adulterium
non committebant: quia uxoribus in ea re, quae ad
conjugale debitum pertinet, obediebant; secundum id
quod dicit Apostolus, <hi>Mulier non habet potestatem corporis
sui, sed vir: similiter et vir non habet potestatem
corporis sui, sed mulier <note>(I Cor. VII, 4)</note>
            </hi>. Moyses etiam
natus ex Hebraea matre, et expositus, a filia Pharaonis
est adoptatus <note>(Exod. II)</note>. Non erant quidem ipsae
juris formulae quae sunt modo: sed arbitrium voluntatis
pro norma legis habebatur; sicut et alio loco dicit
Apostolus, <hi>Quia gentes legem non habentes, naturaliter
quae legis sunt faciunt <note>(Rom. II, 14)</note>
            </hi>. Si autem feminis
licebat eos filios facere, quos non ipsae pepererant;
cur non et viris, quos non ipsi genuerant ex
semine carnali, sed ex dilectione adoptandi? Nam et
ipsum Jacob patriarcham tantorum filiorum patrem,
legimus tamen sibi filios fecisse nepotes suos, filios
Joseph, ita dicentem: <hi>Isti duo mihi erunt, et accipient
terram cum fratribus suis; quos alios genueris tibi sint <note>(Gen. XLVIII, 5, 6)</note>
            </hi>.
Nisi forte quis dixerit ipsum adoptionis
verbum, non inveniri in Scripturis sanctis.
Quasi vero quidquam interest quo vocabulo appelletur,
cum res ipsa sit, ut habeat filium mulier, quem
carne non peperit; aut aliquem vir, quem carne non
genuit. Et me quidem non repugnante non vocet adoptatum
Joseph, dummodo concedat eum filium esse
potuisse etiam ejus de cujus carne non erat natus.
Quanquam Paulus apostolus etiam adoptionis nomen
assidue commemoret, et in magno sacramento. Nam
cum Dominum nostrum Jesum Christum unicum Dei
Filium Scriptura testetur, fratres et cohaeredes quos
habere dignatus est, adoptione quadam divinae gratiae
fieri dicit. <hi>Cum autem venit,</hi> inquit, <hi>plenitudo temporis,
<pb n="0350"/>
misit Deus Filium suum factum ex muliere, factum sub
Lege; ut eos qui sub lege erant redimeret, ut adoptionem
filiorum reciperemus <note>(Galat. IV, 4 et 5)</note>
            </hi>. Et alio loco: <hi>In nobismetipsis,</hi> 
 inquit, <hi>ingemiscimus, adoptionem
exspectantes, redemptionem corporis nostri <note>(Rom. VIII,
23)</note>
            </hi>. Rursus et de Judaeis cum diceret: <hi>Optabam ego
ipse anathema esse a Christo pro fratribus meis, cognatis
secundum carnem, qui sunt Israelitae: quorum est,</hi> 
inquit, <hi>adoptio, et gloria, et Testamentum, et Legis
constitutio; quorum patres, et ex quibus Christus secundum
carnem, qui est super omnia Deus benedictus in saecula <note>(Id. IX, 3-5)</note>
            </hi>.
Ubi ostendit vetustum apud Judaeos
fuisse vel nomen adoptionis, vel ipsam rem; sicut
Testamentum et Legis constitutio, quae simul commemorat.
</p>
          </div3>
        </div2>

<div2>
          <head>CAPUT XIX.</head>
<div3>
            <head>29.</head>
            <p>
 <hi>Filii proprio quodam modo
apud Judaeos. Generationes Domini varie ab Evangelistis
sine mendacio numeratae.</hi> Huc accedit, quia
erat alius modus proprius Judaeorum, quo fieret aliquis
filius ejus de quo non esset carnaliter natus. Propinqui
enim propinquorum suorum sine liberis defunctorum
ducebant uxores, ut semen defuncti suscitarent <note>(Deut. XXV, 5, 6; Matth. XXII, 24)</note>.
Ita ille qui
nascebatur, et illius erat filius de quo nascebatur, et
illius in cujus successione nascebatur. Haec dicta sunt,
ne quisquam existimans fieri non posse, ut recte unius
hominis duo patres commemorentur, quemlibet
Evangelistarum qui generationes Domini narraverunt,
sacrilega calumnia quasi de mendacio criminandum
putet: praesertim cum ipsis eorum verbis
nos videamus admonitos. Matthaeus quippe, qui eum
patrem commemorare intelligitur, a quo genitus est
Joseph, ita generationes enumerat, Ille genuit illum,
ut ad hoc pervenire possit quod ait in fine, <hi>Jacob genuit
Joseph.</hi> Lucas vero, quia non proprie dicitur genitus,
qui vel adoptione efficitur filius, vel in successione
mortui ex illa quae uxor ejus fuit nascitur, non
dixit, Heli genuit Joseph; aut, Joseph quem genuit
Heli: sed, <hi>qui fuit,</hi> inquit, <hi>filius Heli <note>(Luc. III, 23)</note>
            </hi>;
sive adoptando, sive a propinquo genitus in mortui
successione nascendo.
</p>
          </div3>
        </div2>

<div2>
          <head>CAPUT XX.</head>
<div3>
            <head>30.</head>
            <p>
 <hi>Quare per Joseph numerantur,
non per Mariam.</hi> Jam vero illud quia movere non
debet, quare per Joseph, et non per Mariam generationes
numerentur, satis dictum est: quia sicut illa
sine carnali concupiscentia mater, sic ille sine carnali
commixtione pater. Per illum ergo descendant, et
per illum ascendant generationes. Nec eum propterea
separemus, quia defuit carnalis concupiscentia. Major
puritas confirmet paternitatem: ne ipsa sancta
Maria nos reprehendat. Illa enim nomen suum praeponere
noluit marito suo; sed dixit, <hi>Pater tuus et
ego dolentes quaerebamus te <note>(Luc. II, 48)</note>
            </hi>. Non ergo
faciant perversi murmuratores, quod conjux casta
non fecit. Numeremus ergo per Joseph: quia sicut
caste maritus, sic caste pater est. Sed praeponamus
virum feminae ordine naturae et legis Dei. Nam si remoto
illo illam constituamus; dicit ille, et recte dicit,
<pb n="0351"/>
Quare me separastis? Quare non per me generationes
vel ascendunt, vel descendunt? An dicitur ei,
Quia non tu genuisti opere carnis tuae? Sed respondebit,
Numquid et illa opere carnis suae peperit? Quod
Spiritus sanctus operatus est, utrisque operatus est. <hi>Cum esset,</hi> 
 inquit, <hi>homo justus.</hi> Justus ergo vir, justa
femina. Spiritus sanctus in amborum justitia requiescens,
ambobus filium dedit. Sed in eo sexu
quem parere decebat, operatus est hoc, quod etiam
marito nasceretur. Itaque ambobus dicit angelus ut
puero nomen imponant; ubi parentum declaratur
auctoritas. Nam et Zacharias cum adhuc mutus esset,
filio nato mater nomen imponebat. Et cum illi
qui aderant innuerent patri quid eum vellet vocari,
acceptis pugillaribus hoc scripsit, quod illa jam dixerat <note>(Id. I, 60-63)</note>.
Dicitur et Mariae, <hi>Ecce concipies filium,
et vocabis nomen ejus Jesum <note>(Ibid., 31)</note>
            </hi>: dicitur
etiam ad Joseph, <hi>Joseph fili David, ne metueris accipere
Mariam conjugem tuam. Quod enim in ea natum
est, de Spiritu sancto est. Pariet autem filium, et vocabis
nomen ejus Jesum: hic salvabit populum suum a
peccatis eorum <note>(Matth. I, 20, 21)</note>
            </hi>. Dicitur etiam, <hi>Et
peperit ei filium <note>(Luc. II, 7)</note>
            </hi>: ubi omnino pater non
carne, sed charitate firmatur. Sic ergo pater sicuti est.
Cautissime enim Evangelistae et prudentissime per
illum numerant, sive Matthaeus descendens ab Abraham
usque ad Christum, sive Lucas ascendens a
Christo per Abraham usque ad Deum. Ille descendens
numerat, ille ascendens, ambo per Joseph. Quare?
Quia pater. Quare pater? Quia tanto firmius pater,
quanto castius pater. Aliter quidem putabatur esse
pater Domini nostri Jesu Christi, scilicet sicut caeteri
patres carne generantes, non solo spirituali affectu
liberos suscipientes. Nam dixit et Lucas, <hi>Qui putabatur
esse pater Jesu <note>(Id. III, 23)</note>
            </hi>. Quare putabatur?
Quia humana putatio et existimatio illuc ferebatur,
quod solet ab hominibus fieri. Non ergo de semine
Joseph Dominus, quamvis hoc putaretur: et tamen
pietati et charitati Joseph natus est de Maria virgine
filius, idemque Filius Dei.
</p>
          </div3>
        </div2>

<div2>
          <head>CAPUT XXI.</head>
<div3>
            <head>31.</head>
            <p>
 <hi>Cur Matthaeus descendens numerat,
Lucas vero ascendens.</hi> Sed quare ille descendens numerat,
quare iste ascendens? Quod, quaeso, intente,
quantum Dominus adjuverit, audiatis, jam securo
animo, et ab omni molestia calumniarum nodosarum
libero. Matthaeus descendit per generationes, ut significet
descendentem Dominum nostrum Jesum Christum
ad portanda nostra peccata, ut in semine Abraham
benedicerentur omnes gentes. Propterea non
incipit ab Adam: totum enim genus humanum ab
illo. Neque a Noe: quia et ab ipsa familia post diluvium
omne genus humanum exortum est. Neque ad
prophetiae adimpletionem poterat pertinere homo
Christus Jesus ex Adam, ex quo sunt omnes homines;
aut ex Noe, ex quo rursus omnes homines: sed ex
Abraham, qui tunc electus est in cujus semine benedicerentur
omnes gentes, cum jam gentibus plena
erat terra. Ascendit autem Lucas, non incipiens ab
ipso nati Domini exordio generationes enumerare
<pb n="0352"/>
sed ab eo loco, ubi eum narrat a Joanne baptizatum.
Sicut autem in Domini incarnatione suscipiuntur ab
eo generis humani portanda peccata, sic in Baptismi
consecratione purganda. Itaque ille descendentem significans
ad peccata portanda, generationes descendens
enumerat: iste autem ascendens, significans
purgationem peccatorum, non utique suorum, sed
nostrorum, ascendens generationes enumerat. Sed
ille descendit per Salomonem, in cujus matre peccavit
David: iste ascendit per Nathan, alterum filium
ejusdem David, per quem a peccato purgatus est.
Legimus enim quod Nathan ad eum missus est, ut
eum redargueret, et per poenitentiam sanaretur <note>(II
Reg. XII)</note>. Occurrerunt ambo sibi in David; ille descendens,
iste ascendens: et inde usque ad Abraham,
vel ab Abraham usque ad David in nulla generatione
diversi sunt. Ita Christus et filius David, et filius
Abraham, transit ad Deum. Ad Deum quippe nos
oportet in Baptismo renovatos a peccatorum abolitione
reduci.
</p>
          </div3>
        </div2>

<div2>
          <head>CAPUT XXII.</head>
<div3>
            <head>32.</head>
            <p>
 <hi>De quadragenario numero in
generationibus Domini. Quadragenarii numeri significatus.</hi> 
In generationibus sane quas enumerat Matthaeus,
quadragenarius numerus eminet. Habent enim
istum morem divinae Scripturae, ut quod excesserit
certos articulos numerorum aliquando non computent.
Sic etiam quadringenti anni dicuntur post quos
egressus est populus Israel ex Aegypto <note>(Gen. XV, 13, et
Act. VII, 6)</note>; cum sint quadringenti triginta. Sic et una
generatio quae quadragenarium numerum excedit,
non aufert huic numero principatum. Hic autem numerus
vitam significat, qua in hac terra laboratur,
quamdiu peregrinamur a Domino, in qua necessaria
est dispensatio temporaliter praedicandae veritatis.
Denarius enim numerus, quo significatur perfectio
beatitudinis, quater multiplicatus, propter tempus
quadripartitum, et mundum quadripartitum, quadragenarium
numerum facit. Propterea quadraginta diebus
jejunatum est, et a Moyse <note>(Deut. IX, 9)</note>, et ab Elia <note>(III Reg. XIX, 8)</note>,
et ab ipso Mediatore Domino nostro
Jesu Christo <note>(Matth. IV, 2)</note>: quia in hoc tempore necessaria
est a corporalibus illecebris continentia. Quadraginta
quoque annos in eremo populus peregrinatus
est <note>(Num. XXXII, 13)</note>: quadraginta diebus diluvium
factum est <note>(Gen. VII, 4)</note>. Quadraginta dies post resurrectionem
Dominus cum discipulis conversatus est,
persuadens eis resuscitati corporis veritatem <note>(Act. I,
3)</note>: ubi significavit in hac vita, qua peregrinamur a
Domino, quod numerus quadragenarius, sicut dictum
est, mystice insinuat necessariam nobis memoriam
Dominici Corporis, quam in Ecclesia facimus, donec
veniat <note>(I Cor. XI, 26)</note>. Ad hanc ergo vitam quoniam
descendit Dominus noster, et Verbum caro factum
est, ut traderetur propter delicta nostra, et resurgeret
propter justificationem nostram <note>(Rom. IV, 25)</note>;
quadragenarium numerum Matthaeus secutus est: ut
<pb n="0353"/>
una generatio quae ibi excedit quadragenarium numerum,
vel non impediat, sicuti triginta illi anni non
impediunt quadringentorum perfectionem; vel hoc
etiam ipsa significet, quia ipse Dominus quo juncto
fiunt quadraginta unum, ita descendit ad hanc vitam
portaturus peccata nostra, ut tamen ab hac vita, propria
et singulari excellentia, qua ita homo est ut etiam
Deus sit, inveniatur exceptus. De hoc enim solo dicitur,
quod de nullo homine sancto, quantalibet sapientia
justitiaque perfecto, dici potuit aut poterit: <hi>Verbum caro factum est 
 <note>(Joan. I, 14)</note>
            </hi>.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>33.</head>
            <p>
 <hi>Cur generationes septuaginta
septem numerat Lucas.</hi> Lucas autem qui ex baptismo
Domini per generationes ascendit, septuagenarium
et septimum numerum complet, incipiens ab
ipso Domino nostro Jesu Christo per Joseph ascendere,
et perveniens ad Deum per Adam: id est, quia
in hoc numero abolitio significatur omnium peccatorum,
quae fit in Baptismo, non quia ipsi Domino
erat quod in baptismo dimitteretur; sed quia sua humilitate
quid nobis esset utile commendavit. Et quamvis
esset illud baptismum Joannis; in eo tamen sensibiliter
apparuit Trinitas Patris et Filii et Spiritus
sancti, qua consecratus est ipsius Christi baptismus,
quo baptizandi erant futuri Christiani: Pater, in voce
quae facta est de coelo; Filius, in ipso homine Mediatore;
Spiritus sanctus, in columba <note>(Matth. III, 16, 17)</note>.</p>
          </div3>
<div3>
            <head>34.</head>
            <p>
 <hi>Numeri septuaginta septem significatus.</hi> Quare
autem septuagenarius et septimus numerus omnia
peccata contineat quae dimittuntur in Baptismo, haec
probabilis ratio videtur occurrere; quia denarius numerus
perfectionem habet justitiae et beatitudinis,
cum septenaria creatura Creatoris inhaeret Trinitati:
unde etiam decalogus Legis in decem praeceptis consecratus
est. Transgressio autem denarii undenario
numero significatur: et intelligitur peccatum esse
transgressio, cum aliquid amplius homo appetens,
justitiae regulam excedit. Unde et avaritiam radicem
omnium malorum dicit Apostolus <note>(I Tim. VI, 10)</note>. Et
animae a Deo fornicanti, ex ejusdem Domini persona
dicitur: Sperabas si a me discessisses, aliquid amplius
te habituram. Quia ergo transgressionem, id
est peccatum ad se ipsum refert qui peccat, quia privato
quodam suo laetari vult; unde reprehenduntur
etiam qui sua quaerunt, non quae Jesu Christi <note>(Philipp.
II, 21)</note>, et laudatur charitas non quaerens quae
sua sunt <note>(I Cor. XIII, 5)</note>: propterea ipse undenarius
numerus quo significatur transgressio, non decies
multiplicatur, sed septies, et fiunt septuaginta septem.
Non enim ad Conditoris Trinitatem, sed ad ipsam
creaturam, id est, ad ipsum hominem pertinet transgressio,
quam creaturam septenarius numerus ostendit.
Tria propter animum, ubi est quaedam imago
Trinitatis Creatoris; ibi enim homo ad imaginem Dei
factus est: et quatuor propter corpus. Notissima enim
sunt quatuor primordia quibus corpus constat. Et cui
nota non sunt, potest facile advertere ipsum corpus
mundi, in quo corpus nostrum per loca movetur,
quatuor habere quasi principales partes, quas etiam
<pb n="0354"/>
Scriptura divina assidue commemorat, Orientem et
Occidentem, Meridianum et Aquilonem.
</p>
          </div3>
        </div2>

<div2>
          <head>CAPUT XXIV.</head>
<p>Et quoniam peccata vel animo
fiunt, sicut in sola voluntate; vel etiam operibus corporis,
jam visibiliter: propterea Amos propheta assidue
commemorat Deum minantem ac dicentem, <hi>In
tribus et quatuor impietatibus non aversabor <note>(Amos I
et II)</note>
            </hi>, id est, non dissimulabo. Tribus, propter animi;
quatuor, propter corporis naturam: quibus duobus
homo constat.</p>
<div3>
            <head>35.</head>
            <p>
 <hi>Scripturae quomodo legendae.</hi> Itaque undecim
septies, sicut dictum est, transgressio justitiae relata
ad hominem peccatorem facit numerum septuaginta
septem; quo peccata omnia contineri significantur,
quae per Baptismum dimittuntur. Unde Lucas per
septuaginta septem generationes ascendit ad Deum;
ostendens reconciliari hominem Deo per abolitionem
omnium peccatorum. Inde ipse Dominus Petro interroganti
quoties fratri debeat ignoscere: <hi>Dico tibi,</hi> inquit, <hi>non septies, sed usque septuagies septies 
 <note>(Matth.
XVIII, 22)</note>
            </hi>. Et si quid aliud de his secretis et thesauris
mysteriorum Dei, a diligentioribus et dignioribus
erui potest. Nos tamen pro nostro captu, quantum
adjuvit et quantum dedit Dominus, pro angustia quoque
temporis, quae potuimus, diximus. Si quis vestrum
amplius capit, ad illum pulset, a quo et nos
quod capere, quod dicere possumus, sumimus. Illud
ante omnia retinete, ut Scripturis sanctis nondum
intellectis non perturbemini; intelligentes autem non
inflemini: sed et quod non intelligitis, cum honore
differatis; et quod intelligitis, cum charitate teneatis.
</p>
          </div3>
        </div2>
      </div1>

<div1>
        <head>SERMO LII . <hi>De verbis Evangelii Matthaei, cap.</hi> III, 13-17, Venit Jesus a Galilaea in Jordanem ad Joannem, ut baptizaretur ab eo, <hi>etc., de Trinitate</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Deus Trinitas in baptismo
Christi commendatur.</hi> Evangelica lectio proposuit
nobis unde loquamur ad Charitatem vestram,
tanquam Domini imperio, et vere Domini imperio.
Ab illo enim exspectavit cor meum tanquam jussionem
proferendi sermonis, ut hinc eum intelligerem
loqui me velle, quod recitari ipse voluisset. Audiat
ergo studium et devotio vestra, et adjuvet apud ipsum
Dominum Deum nostrum laborem meum. Videmus
enim et tanquam proposito divino spectaculo contuemur,
apud flumen Jordanis commendari nobis Deum
nostrum in Trinitate. Cum enim veniret Jesus, et baptizatus
esset a Joanne, Dominus a servo (quod
fecit ad humilitatis exemplum; in ipsa quippe humilitate
ostendit impleri justitiam, quando dicente sibi
Joanne, <hi>Ego debeo a te baptizari, et tu venis ad me;</hi> 
<pb n="0355"/>
respondit, <hi>Sine modo, ut impleatur omnis justitia</hi> ): cum
ergo baptizatus esset, aperti sunt coeli, et descendit
super eum Spiritus sanctus in specie columbae; deinde
vox desuper consecuta est, <hi>Hic est Filius meus dilectus,
in quo bene sensi.</hi> Habemus ergo distinctam
quodam modo Trinitatem: in voce Patrem, in homine
Filium, in columba Spiritum sanctum. Hoc quidem
commemorare opus erat; nam videre facillimum est.
Evidenter enim, nec ullo dubitationis scrupulo commendatur
haec Trinitas. Nam ipse Dominus Christus
in forma servi veniens ad Joannem, utique Filius est:
non enim dici potest quod Pater est, aut dici potest quod
Spiritus sanctus est. <hi>Venit,</hi> inquit, <hi>Jesus:</hi> utique Filius
Dei. De columba quis dubitet; aut quis dicat, Quid
est columba cum ipsum Evangelium testetur apertissime, <hi>Descendit super eum Spiritus sanctus in specie
columbae?</hi> 
 De voce autem illa similiter nulla dubitatio
quod Patris sit, cum dicit, <hi>Tu es Filius meus <note>(Marc.
I, 11)</note>
            </hi>. Habemus ergo distinctam Trinitatem.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>De Trinitate inseparabili difficultas.</hi> 
Et si consideremus loca, audeo dicere (quamvis
timide id dicam, tamen audeo) quasi separabilem
Trinitatem. Cum Jesus venit ad fluvium, ex alio loco
in alium locum; columba de coelo descendit ad terram,
de alio loco ad alium locum; vox ipsa Patris,
nec de terra, nec de aqua sonuit, sed de coelo: tria
haec quasi separantur locis, separantur officiis, separantur
operibus. Dicat mihi aliquis: Ostende inseparabilem
Trinitatem. Memento catholicum te loqui,
catholicis loqui. Fides enim nostra, id est, fides vera,
fides recta, fides catholica, non opinione praesumptionis,
sed testimonio lectionis collecta, nec haeretica
temeritate incerta, sed apostolica veritate fundata,
hoc insinuat; hoc novimus, hoc credimus. Hoc etsi
non videmus oculis, nec adhuc corde quamdiu fide
mundamur; ipsa tamen fide rectissime, ac robustissime
retinemus Patrem, Filium, Spiritum sanctum,
inseparabilem esse Trinitatem, unum Deum, non tres
deos. Ita tamen unum Deum, ut Filius non sit Pater,
ut Pater non sit Filius, ut Spiritus sanctus nec Pater
sit, nec Filius, sed Patris et Filii Spiritus. Hanc ineffabilem
divinitatem apud se ipsam manentem, omnia
innovantem, creantem, recreantem, mittentem, revocantem,
judicantem, liberantem; hanc ergo Trinitatem
ineffabilem simul novimus et inseparabilem.</p>
          </div3>
<div3>
            <head>3.</head>
            <p>
 <hi>Auxilii divini necessitas ad solvendum nodum difficultatis.</hi> 
Quid ergo agimus? Ecce seorsum venit
Filius in homine, seorsum Spiritus sanctus de coelo
descendit in specie columbae, seorsum vox Patris de
coelo sonuit, <hi>Hic est Filius meus.</hi> Ubi est inseparabilis
Trinitas? Fecit vos per me Deus intentos. Orate
pro nobis, et quasi aperientes sinum: donet ipse
unde quod aperuistis impleatur. Collaborate nobis.
Videtis enim quid susceperimus; non solum quid,
verum etiam qui; unde volumus dicere, ubi positi,
quomodo positi in corpore quod corrumpitur et aggravat
animam, et deprimit terrena inhabitatio sensum
multa cogitantem <note>(Sap. IX, 15)</note>. Quando ergo
<pb n="0356"/>
istum sensum a multis extraho, et ad unum Deum
Trinitatem inseparabilem colligo, ut aliquid videam
quod dicam; putasne in hoc corpore quod aggravat
animam, ut aliquid vobis digne loquar, potero dicere, <hi>Quoniam ad te, Domine, animam meam levavi 
 <note>(Psalm.
LXXXV, 4)</note>
            </hi>? Adjuvet me, levet eam mecum. Nam infirmus
sum illi, et gravis est mihi.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Opera Patris et Filii inseparabilia.</hi> 
Solet haec quaestio ab studiosissimis fratribus
proponi, solet in amatorum verbi Dei sermone versari,
solet pro hac multum pulsari ad Deum, dicentibus
hominibus: Facit aliquid Pater, quod non facit Filius;
aut facit aliquid Filius quod non facit Pater?
Interim de Patre et Filio dicamus. Cum autem hinc
expedierit conatum nostrum, cui dicimus, <hi>Adjutor
meus esto, ne derelinquas me <note>(Psal. XXVI, 9)</note>
            </hi>; intelligitur
etiam Spiritus sanctus ab operatione Patris et Filii
nequaquam discedere. De Patre ergo et Filio, fratres,
audite. Facit aliquid Pater sine Filio? Respondemus,
Non. An dubitatis? Quid enim facit sine illo, per
quem facta sunt omnia? <hi>Omnia,</hi> inquit, <hi>per ipsum facta
sunt.</hi> Et satiate inculcans tardis, duris, litigiosis,
addidit, <hi>Et sine ipso factum est nihil <note>(Joan. I, 3)</note>
            </hi>.</p>
          </div3>
<div3>
            <head>5.</head>
            <p>
 <hi>Pater omnia per Filium et fecit et regit.</hi> Quid
igitur, fratres? <hi>Omnia per ipsum facta sunt;</hi> intelligimus
utique universam creaturam factam per Filium,
fecisse Patrem per Verbum suum, Deum per Virtutem
et Sapientiam suam: numquid dicturi sumus,
Omnia quidem, quando creata sunt, per ipsum facta
sunt, sed nunc non omnia per ipsum facit Pater?
Absit. Recedat haec cogitatio a fidelium cordibus, abigatur
a sensu devotorum, ab intellectu piorum. Fieri
non potest ut per ipsum creaverit, et non per ipsum
gubernet. Absit ut sine ipso regatur quod est, quando
per ipsum factum est ut esset. Sed et hoc testimonio
Scripturae doceamus, non solum per ipsum facta et
creata omnia, sicut ex Evangelio commemoravimus, <hi>Omnia per ipsum facta sunt, et sine ipso factum est
nihil:</hi> 
 sed per ipsum etiam regi et disponi quae facta
sunt. Agnoscitis ergo Christum Dei Virtutem et Dei
Sapientiam: agnoscite dictum et de Sapientia, <hi>Attingit
a fine usque ad finem fortiter, et disponit omnia suaviter <note>(Sap. VIII, 1)</note>
            </hi>.
Non ergo dubitemus per ipsum
regi omnia, per quem facta sunt omnia. Nihil itaque
Pater sine Filio, nihil Filius sine Patre facit.</p>
          </div3>
<div3>
            <head>6.</head>
            <p>
 <hi>Difficultas: an Filii nativitas et passio sit etiam
Patris. Patripassianorum haeresis.</hi> Occurrit itaque
quaestio, quam in nomine Domini et ejus voluntate
solvendam suscepimus. Si nihil facit Pater sine Filio,
et nihil Filius sine Patre; nonne quasi consequens
erit ut et Patrem dicamus natum de virgine Maria,
Patrem passum sub Pontio Pilato, Patrem resurrexisse
et in coelum ascendisse? Absit. Non hoc dicimus,
quia non hoc credimus. <hi>Credidi</hi> enim <hi>propter
quod locutus sum: et nos credimus propter quod et loquimur <note>(Psal. CXV, 10, et II Cor. IV, 13)</note>
            </hi>.
Quid est in
fide? Quia Filius de Virgine natus est, non Pater.
<pb n="0357"/>
Quid est in fide? Quia Filius passus est sub Pontio
Pilato, et mortuus, non Pater. Excidit nobis,
quosdam male intelligentes vocari Patripassianos,
qui dicunt ipsum Patrem natum ex femina, ipsum
Patrem passum, ipsum esse Patrem qui est Filius,
duo esse nomina, non res duas. Et removit istos Ecclesia
catholica a communione sanctorum, ne aliquem
deciperent, ut separati litigarent.</p>
          </div3>
<div3>
            <head>7.</head>
            <p>
 <hi>Difficultatis nodus.</hi> Revocemus ergo difficultatem
quaestionis sensibus vestris. Dicat aliquis mihi:
Tu dixisti, nihil Patrem facere sine Filio, neque Filium
sine Patre; et testimonia de Scripturis adhibuisti,
nihil facere Patrem sine Filio, quia omnia per
ipsum facta sunt; nec quod factum est regi sine Filio,
quia ipse est Sapientia Patris, attingens a fine
usque ad finem fortiter, et disponens omnia suaviter.
Modo mihi dicis quasi contra te ipsum loquens:
Filius natus est de virgine, non Pater; Filius passus
est, non Pater; Filius resurrexit, non Pater. Ecce
teneo aliquid facere Filium, quod non facit Pater. Aut
ergo confitere, facere aliquid Filium sine Patre; aut
confitere etiam Patrem natum, passum, mortuum,
resurrexisse. Aut illud, aut illud dic: elige unum de
duobus. Ego neutrum eligo, nec hoc, nec illud dico.
Nec aliquid facere Filium sine Patre dico; quia mentior,
si hoc dixero: nec Patrem natum, passum,
mortuum, resurrexisse dico; quia nihilominus mentior,
si hoc dixero. Quomodo, inquit, explicaberis ab
his angustiis?
</p>
          </div3>
        </div2>

<div2>
          <head>CAPUT IV.</head>
<div3>
            <head>8.</head>
            <p>
 <hi>Filii solius est nativitas ex virgine,
sed facta est a Patre et Filio.</hi> Placet vobis quaestio
proposita: Deus adjuvet, ut placeat et soluta. Ecce
quod dico, ut liberet et me et vos. In una enim fide
stamus in nomine Christi, et in una domo sub uno
Domino vivimus, et in uno corpore membra sub uno
capite sumus, et uno spiritu vegetamur. Ut ergo Dominus
ab his angustiis molestissimae quaestionis liberet,
et me qui loquor, et vos qui auditis, hoc dico:
Filius quidem, non Pater, natus est de virgine Maria;
sed ipsam nativitatem Filii, non Patris, de virgine
Maria, et Pater et Filius operatus est. Non est
quidem passus Pater, sed Filius: passionem tamen
Filii et Pater et Filius operatus est. Non resurrexit
Pater, sed Filius: resurrectionem tamen Filii et Pater
et Filius operatus est. De quaestione ista videmur
jam expediti; sed forte verbis meis, videamus etiam
utrum verbis divinis. Pertinet ergo ad me sanctorum
Librorum testimoniis demonstrare, nativitatem Filii
et Patrem operatum et Filium; ita passionem; ita
resurrectionem: ut cum Filii tantum sit et nativitas
et passio et resurrectio; haec tamen tria quae ad Filium
solum pertinent, nec a Patre solo facta sint, nec
a solo Filio, sed a Patre utique et Filio. Probemus
singula, judices auditis, causa proposita est, testes
procedant. Dicat mihi judicium vestrum, quod solet
causas agentibus dici: Doce quod promittis. Doceo
plane adjuvante Domino, et coelestis juris recito
<pb n="0358"/>
lectionem. Intente audistis proponentem, audite intentius
jam probantem.</p>
          </div3>
<div3>
            <head>9.</head>
            <p>
 <hi>Filii nativitatem esse factam a Patre. Paulus juris
divini consultus.</hi> De Christi nativitate mihi primo
docendum est, quomodo eam et Pater fecerit, et Filius
fecerit, quamvis nonnisi ad Filium pertineat quod
fecit Pater et Filius. Paulum recito, idoneum juris
divini consultum. Nam et causidici habent hodie Paulum
dictantem jura litigatorum, non Christianorum.
Recito, inquam, Paulum dictantem pacis jura, non
litis. Ostendat nobis sanctus Apostolus, quomodo nativitatem
Filii Pater operatus sit. <hi>Cum autem venit,</hi> 
inquit, <hi>plenitudo temporis, misit Deus Filium suum factum
ex muliere, factum sub Lege, ut eos qui sub Lege
erant redimeret <note>(Galat. IV, 4 et 5)</note>
            </hi>. Audistis, et quia planum
et apertum est, intellexistis. Ecce Pater fecit
Filium nasci de virgine. Cum enim venisset plenitudo
temporis, <hi>misit Deus Filium suum,</hi> utique Pater Christum.
Quomodo eum misit? <hi>Factum ex muliere, factum
sub Lege.</hi> Fecit ergo eum Pater ex muliere sub Lege.</p>
          </div3>
<div3>
            <head>10.</head>
            <p>
 <hi>Locus Apostoli quo dicitur Christus de muliere
natus.</hi> An forte hoc movet, quia de virgine dixi,
et Paulus dicit <hi>ex muliere?</hi> Non moveat, non immoremur:
neque enim rudibus loquor. Utrumque Scriptura
dicit, et ex virgine, et ex muliere. Ex virgine
quomodo? <hi>Ecce virgo in utero accipet, et pariet
Filium <note>(Isai. VII, 14)</note>
            </hi>. Ex muliere autem, sicut audistis:
non est contrarium. Proprietas enim locutionis
hebraeae mulieres, non corruptas virginitate, sed
feminas appellat. Habes evidentem Scripturam Geneseos,
quando ipsa primo Eva facta est: <hi>Formavit eam
in mulierem <note>(Gen. II, 22)</note>
            </hi>. Dicit etiam alio loco Scriptura,
jubere Deum separari mulieres, quae non cognoverunt
cubile viri <note>(Num. XXXI, 17, 18, et Judicum
XXI, 11)</note>. Hoc ergo jam notum esse debet; nec teneat
nos, ut alia, quae merito tenebunt, Domino adjuvante,
explicare possimus.</p>
          </div3>
<div3>
            <head>11.</head>
            <p>
 <hi>Factam a Filio quoque nativitatem Filii.</hi> Probavimus
ergo nativitatem Filii a Patre factam, probemus
et a Filio factam. Quid est nativitas Filii de
virgine Maria? Certe assumptio formae servi in virginis
utero. Numquidnam est aliud nasci Filio, nisi
accipere formam servi in virginis utero? Audi quia
hoc et Filius fecit: <hi>Qui cum in forma Dei esset, non rapinam
arbitratus est esse aequalis Deo; sed semetipsum exinanivit,
formam servi accipiens <note>(Philipp. II, 6 et 7)</note>
            </hi>. <hi>Cum
venit plenitudo temporis, misit Deus Filium suum factum
ex muliere; qui factus est ei ex semine David secundum
carnem <note>(Rom. I, 3)</note>
            </hi>: videmus ergo nativitatem Filii a
Patre factam; sed quia ipse Filius <hi>semetipsum exinanivit,
formam servi accipiens,</hi> videmus nativitatem Filii et
ab ipso Filio factam. Probatum est hoc; transeamus
hinc: intenti aliud accipite, quod ex ordine sequitur.</p>
          </div3>
<div3>
            <head>12.</head>
            <p>
 <hi>Passio etiam Filii a Patre et Filio.</hi> Probemus
et passionem Filii, et a Patre factam, et a Filio factam.
Faciat Pater passionem Filii: <hi>Qui proprio Filio
non pepercit, sed pro nobis omnibus tradidit illum <note>(Id.
VIII, 32)</note>
            </hi>. Faciat et Filius passionem suam: <hi>Qui me
dilexit, et tradidit semetipsum pro me (Galat. VIII 2,
<pb n="0359"/>
20)</hi>. Tradidit Pater Filium, tradidit Filius se ipsum.
Passio haec uni facta est, sed ab utroque facta est.
Sicut ergo nativitatem, ita passionem Christi nec
Pater sine Filio fecit, nec Filius sine Patre. Tradidit
Pater Filium, tradidit Filius se ipsum. Quid hic fecit
Judas, nisi peccatum? Transeamus, et hinc veniamus
ad resurrectionem.</p>
          </div3>
<div3>
            <head>13.</head>
            <p>
 <hi>Idem de Christi resurrectione probatur.</hi> Videamus
Filium quidem, non Patrem, resurgentem,
sed resurrectionem Filii et Patrem et Filium facientem.
Operetur Pater resurrectionem Filii. <hi>Propter hoc</hi> 
enim <hi>exaltavit eum, et donavit ei nomen quod est super
omne nomen <note>(Philipp. II, 9)</note>
            </hi>. Resuscitavit ergo Pater
Filium, exaltando eum et excitando eum a mortuis.
Numquid et Filius resuscitavit semetipsum? Resuscitavit
plane. In figura sui corporis de templo dixit: <hi>Solvite templum hoc, et in triduo resuscitabo illud 
 <note>(Joan.
II, 19)</note>
            </hi>. Postremo sicut ad passionem pertinet animam
ponere, sic ad resurrectionem animam iterum
sumere: videamus si Filius quidem animam suam posuit,
et ei animam suam Pater reddidit, non ipse sibi.
Pater enim quia reddidit, manifestum est. Inde enim
Psalmus dicit, <hi>Et resuscita me, et reddam illis <note>(Psal.
XL, 11)</note>
            </hi>. Sed quia et Filius animam suam sibi reddidit,
quid a nobis exspectatis? Ipse dicat: <hi>Potestatem
habeo ponendi animam meam.</hi> Nondum dixi quod promisi. <hi>Ponendi</hi> 
 dixi: sed jam clamatis, quia praevolatis.
Eruditi quippe in schola magistri coelestis, tanquam
lectiones intente audientes, pie reddentes, quid
sequatur non ignoratis. <hi>Potestatem,</hi> inquit, <hi>habeo ponendi
animam meam, et potestatem habeo iterum sumendi
eam. Nemo tollit eam a me: sed ego pono eam a
me, et iterum sumo eam <note>(Joan. X, 18)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>14.</head>
            <p>
 <hi>Replicatio doctrinae explicatae.</hi> Exsolvimus
quae promisimus: propositiones nostras firmissimis,
ut arbitror, testimoniorum documentis probavimus.
Tenete quod audistis. Breviter replico, et
rem utilissimam, quantum existimo, mentibus vestris
collocandam commendo. Pater non est natus de virgine:
nativitatem tamen istam Filii et Pater et Filius
operatus est ex virgine. Pater non est passus in
cruce: passionem tamen Filii et Pater et Filius operatus
est. Non resurrexit Pater a mortuis: resurrectionem
tamen Filii et Pater et Filius operatus est. Habetis
personarum distinctionem, et operationis inseparabilitatem.
Non ergo dicamus aliquid Patrem operari
sine Filio, aliquid Filium sine Patre. An forte miracula
quae fecit Jesus, movent vos, ne forte aliqua ipse fecerit,
quae non fecit Pater? Et ubi est, <hi>Pater autem in
me manens, ipse facit opera <note>(Joan. XIV, 10)</note>
            </hi>? Haec quae diximus
plana erant, tantum dicenda erant: non laborandum
ut intelligerentur, sed curandum ut commemorarentur.</p>
          </div3>
<div3>
            <head>15.</head>
            <p>
 <hi>Deus ad modum corporis in spatio non cogitandus.</hi> 
Aliquid adhuc volo dicere, ubi vere et acriorem
intentionem vestram requiro, et devotionem apud
Deum. Etenim locis corporalibus non tenentur nec
<pb n="0360"/>
occupantur nisi corpora. Ultra locos corporales est
divinitas: nemo eam tanquam in spatio requirat. Ubique
invisibilis et inseparabiliter adest: non in parte
major, in parte minor; sed ubique tota, nusquam
divisa. Quis videt hoc? quis capit hoc? Compescamus
nos: meminerimus qui, unde loquamur. Illud et
illud, quidquid est quod Deus est, pie credatur, sancte
cogitetur; et quantum datur, quantum potest, ineffabiliter
intelligatur. Quiescant verba, cesset lingua; cor
excitetur, cor illuc levetur. Non enim est illud tale,
quod in cor hominis ascendat, sed quo cor hominis
ascendat. Attendamus creaturam: <hi>Invisibilia enim ejus,
a creatura mundi, per ea quae facta sunt, intellecta conspiciuntur <note>(Rom. I, 20)</note>
            </hi>:
ne forte in his quae fecit
Deus, in quibus habemus quamdam consuetudinis familiaritatem,
inveniamus aliquam similitudinem, unde
probemus esse aliqua tria, quae tria separabiliter proferantur,
inseparabiliter operentur.
</p>
          </div3>
        </div2>

<div2>
          <head>CAPUT VI.</head>
<div3>
            <head>16.</head>
            <p>
 <hi>Deus incomprehensibilis.</hi> Eia, fratres,
adestote toto animo. Videte prius quid promittam;
ne forte in creatura inveniam, quia Creator a nobis
excelsus est. Et forte verba quisquam nostrum, cui
fulgor veritatis aliqua mentem quasi coruscatione perstringit,
potest dicere verba illa: <hi>Ego dixi in ecstasi mea.</hi> 
In ecstasi tua quid dixisti? <hi>Projectus sum a facie oculorum
tuorum <note>(Psal. XXX, 23)</note>
            </hi>. Etenim videtur mihi iste
qui hoc dixit, levasse ad Deum animam suam, et effudisse
super se animam suam, cum ei diceretur quotidie, <hi>Ubi est Deus tuus 
 <note>(Psal. XLI, 4, 11)</note>
            </hi>? pervenisse
spirituali quodam contactu ad illam incommutabilem
lucem, eamque infirmitate conspectus ferre non valuisse;
et in suam quasi aegritudinem atque languorem
iterum recidisse, et comparasse se illi, et sensisse
adhuc contemperari non posse aciem mentis
suae luci sapientiae Dei. Et quia hoc in ecstasi fecerat,
abreptus a sensibus corporis et subreptus in Deum;
ubi quodam modo a Deo ad hominem revocatus est,
ait, <hi>Ego dixi in ecstasi mea.</hi> Vidi enim nescio quid in
ecstasi, quod diu ferre non potui; et redditus mortalibus
membris, et multis mortalium cogitationibus a
corpore quod aggravat animam, dixi. Quid? <hi>Projectus
sum a facie oculorum tuorum.</hi> Longe sursum es, longe
deorsum sum. Quid ergo dicamus, fratres, de Deo?
Si enim quod vis dicere, si cepisti, non est Deus:
si comprehendere potuisti, aliud pro Deo comprehendisti.
Si quasi comprehendere potuisti, cogitatione
tua te decepisti. Hoc ergo non est, si comprehendisti:
si autem hoc est, non comprehendisti. Quid
ergo vis loqui, quod comprehendere non potuisti?</p>
          </div3>
<div3>
            <head>17.</head>
            <p>
 <hi>In nobis quaerenda Dei similitudo.</hi> Videamus
ergo, ne forte in creatura inveniamus aliquid, ubi
probemus aliqua tria et separabiliter demonstrari, et
inseparabiliter operari. Quo ibimus? Ad coelum ut de
sole et luna et sideribus disputemus? Ad terram, ut
forte de frutetis, de arboribus, de animalibus terram
implentibus? An de ipso coelo, an de ipsa terra, quae
<pb n="0361"/>
continent omnia quae sunt in coelo et in terra? Quamdiu
homo circuis creaturam? Ad te redi, te vide, te
inspice, te discute. In creatura quaeris aliqua tria et
separatim demonstranda, et inseparabiliter operantia:
si in creatura quaeris, in te prius quaere. Non
enim tu non es creatura. Similitudinem quaeris. Quaesiturus
es in pecore? De Deo enim loquebaris, cum
quaereres quamdam similitudinem. De Trinitate ineffabilis
Majestatis loquebaris; et quia defecisti in divinis,
tuamque infirmitatem debita humilitate confessus es, ad
humana venisti; ibi discute. Quaeris in pecore, quaeris
in sole, in stella? Quid enim horum factum est ad imaginem
et similitudinem Dei? Prorsus familiarius et melius
aliquid horum quaeris in te. Hominem enim Deus
fecit ad imaginem et similitudinem suam. In te quaere,
ne forte imago Trinitatis habeat aliquod vestigium
Trinitatis. Et quae? Imago facta longe distans: similitudo
tamen et imago longe distans, non quomodo
imago Filius hoc quod Pater. Aliter enim imago in
filio, aliter in speculo. Multum distat. In filio imago
tua, tu ipse es. Hoc est enim filius quod tu natura.
Substantia hoc quod tu, persona alius quam tu. Non
ergo homo imago tanquam unigenitus Filius, sed ad
imaginem quamdam et quamdam similitudinem factus.
Quaerat in se aliquid, si possit invenire, et tria
quaedam quae separabiliter pronuntientur, inseparabiliter
operentur. Quaeram, quaerite mecum. Non ego
in vobis, sed vos in vobis, et ego in me. Quaeramus
communiter, et communem naturam atque substantiam
communiter pertractemus.
</p>
          </div3>
        </div2>

<div2>
          <head>CAPUT VII.</head>
<div3>
            <head>18.</head>
            <p>
 <hi>Anima nostra ad imaginem
Dei facta.</hi> Vide, o homo, adverte si verum est
quod dico. Habesne corpus, habes carnem? Habeo,
inquis. Nam unde est, unde in loco sum, unde
de loco in locum moveor? Unde verba loquentis
audio, nisi per aurem carnis? Unde os loquentis
video, nisi per oculos carnis? Habes, constat, nec
diu satagendum est de re manifesta. Vide aliquid
aliud, vide quod operatur per carnem. Audis enim
aure, sed non ab aure audis. Alius est intus qui audit
per aurem. Vides per oculum, ipsum intuere. An
domum agnovisti, habitatorem neglexisti? Numquidnam
videt oculus per se ipsum? Nonne alius est qui
videt per oculum? Non dico, Non videt oculus mortui,
de quo constat corpore habitatorem abscessisse:
sed oculus de re alia cogitantis, non videt faciem
praesentis. Respice ergo interiorem hominem tuum.
Ibi enim magis aliqua similitudo quaerenda est quorumdam
trium separatim demonstratorum, inseparabiliter
operantium. Quid habet mens tua? Forte si quaeram,
multa invenio: sed aliquid proximum est, quod
facilius intelligitur. Quid habet anima tua? Intus
commemora, recole. Non enim quod dicturus sum,
id posco ut credatur mihi: noli acceptare, si in te
non inveneris. Intuere ergo, sed primo quod exciderat,
<pb n="0362"/>
videamus, si homo non Filii tantum imago est, aut
Patris tantum imago est, sed Patris et Filii; et utique
jam consequenter et Spiritus sancti. Genesis loquitur: <hi>Faciamus,</hi> 
 inquit, <hi>hominem ad imaginem et
similitudinem nostram <note>(Gen. I, 26)</note>
            </hi>. Non ergo facit Pater
sine Filio, nec Filius sine Patre. <hi>Faciamus hominem
ad imaginem et similitudinem nostram. Faciamus;</hi> 
non, Faciam; aut, fac; aut, faciat ille: sed, <hi>faciamus aa
imaginem;</hi> non, Tuam; aut, meam; sed, <hi>ad nostram.</hi> </p>
          </div3>
<div3>
            <head>19.</head>
            <p>
 <hi>Trinitatis similitudo in homine.</hi> Ergo interrogo,
dissimilem rem dico. Nemo dicat: Ecce quod
comparavit Deo. Jam locutus sum, et praelocutus, et
cautos reddidi, et cautus fui. Longe ista distant, a
summis ima, ab incommutabilibus mutabilia, a creantibus
creata, a divinis humana. Ecce primo hoc commendo,
quia quod dicturus sum longe distat, nemo
mihi calumnietur. Ne forte ergo et ego aures quaeram,
et ille dentes paret, hoc me promisi exhibiturum,
aliqua tria demonstrata separatim, operata inseparabiliter.
Quam sint ista similia vel dissimilia
Trinitati omnipotenti, non nunc ago: sed in
ipsa creatura ima et mutabili invenimus aliqua tria,
quae possint separabiliter demonstrari, et inseparabiliter
operari. O carnalis cogitatio, et conscientia
pertinax atque infidelis! Quid de illa Majestate
ineffabili in ea re dubitas, quam in te invenire potuisti?
Ecce dico, ecce interrogo: Homo, habes memoriam?
Si non habes, quod dixi quomodo tenuisti?
Sed forte jam, quod paulo ante dixi, oblitus es. Hoc
ipsum quod dico, Dixi; duas istas syllabas non teneres,
nisi per memoriam. Unde enim scires duas esse,
si sonante secunda oblitus esses primam? Quid ergo
diutius immoror? quare sic urgeor? quare sic cogor
convincere? Manifestum est, habes memoriam. Quaero
aliud: Habes intellectum? Habeo, inquis. Si enim
non haberes memoriam, non teneres quod dixi: si
non haberes intellectum, non agnosceres quod tenuisti.
Habes et hoc. Intellectum tuum ad id quod intus tenes,
revocas, et vides, et videndo formaris, ut sciens
dicaris. Tertium quaero: Habes memoriam, qua teneas
quod dicitur; habes intellectum, quo intelligas
quod tenetur; de his duobus requiro abs te, volens
tenuisti et intellexisti? Volens plane, inquis. Habes
ergo voluntatem. Haec sunt tria, quae me dicturum esse
promiseram auribus et mentibus vestris. Tria haec sunt
in te, quae potes numerare, et non potes separare.
Haec ergo tria, memoriam, intellectum, et voluntatem;
haec, inquam, tria animadverte separatim pronuntiari,
inseparabiliter operari.
</p>
          </div3>
        </div2>

<div2>
          <head>CAPUT VIII.</head>
<div3>
            <head>20.</head>
            <p>
 <hi>Memoria, intellectus et voluntas,
et separabiliter demonstrantur, et inseparabiliter operantur.</hi> 
Aderit Dominus, et video quod adsit: ex intellectu
vestro intelligo eum adesse. Ex his enim vocibus
vestris, quemadmodum intellexeritis, adverto;
praesumo eum adjuturum, ut omnia intelligatis. Tria
promisi separabiliter demonstrari, inseparabiliter
operari. Ecce nesciebam quid esset in animo tuo,
demonstrasti mihi dicendo, Memoria. Hoc verbum,
sonus iste, vox ista processit ad aures meas ab animo
<pb n="0363"/>
tuo. Hoc enim quod est memoria, tacite cogitabas,
et non dicebas. Erat in te, et nondum venerat ad me.
Ut autem quod erat in te proferretur ad me, dixisti
ipsum nomen, id est, Memoria. Audivi: quatuor has
syllabas in nomine memoriae audivi. Quatuor syllabarum
nomen est, vox est, sonuit, ad aurem meam
processit, menti aliquid insinuavit. Quod sonuit transiit,
unde insinuatum et quod insinuatum est manet.
Sed hoc quaero, quando dixisti hoc nomen Memoria,
vides certe quia hoc nomen non pertinet nisi ad memoriam.
Caetera enim duo habent nomina sua. Namque
aliud vocatur intellectus, aliud voluntas, non
memoria: illud autem unum vocatur memoria. Sed
ut hoc diceres, ut quatuor istas syllabas operareris,
unde operatus es? Hoc nomen quod pertinet ad solam
memoriam, operata est in te et memoria, ut teneres
quod dicebas; et intellectus, ut scires quod tenebas;
et voluntas, ut proferres quod sciebas. Gratias
Domino Deo nostro. Adjuvit nos, et in vobis et
in nobis. Vere dico Charitati vestrae, hoc discutiendum
et insinuandum trepidissime aggressus eram.
Metuebam enim ne forte laetificarem capacium ingenium,
et facerem grave tardioribus taedium. Nunc
autem video vos et attentione audiendi, et celeritate
intelligendi, non solum percepisse dictum, sed praevolasse
dicturum: Gratias Domino.
</p>
          </div3>
        </div2>

<div2>
          <head>CAPUT IX.</head>
<div3>
            <head>21.</head>
            <p>
 <hi>Ex his tribus illustratur Trinitatis
mysterium.</hi> Videte ergo, jam securus commendo
quod intellexistis; non inculco incognitum,
sed repetens commendo perceptum. Ecce de tribus
illis una res nominata est, unius rei nomen dictum
est: Memoria nomen est unius ex illis tribus, et tamen
nomen unius ex illis tribus tria ipsa operata sunt.
Non potuit dici sola memoria, nisi operante voluntate,
intellectu et memoria. Non potest dici solus intellectus,
nisi operante memoria, voluntate et intellectu:
nec potest dici sola voluntas, nisi operante memoria
et intellectu et voluntate. Explicata sunt, ut arbitror,
quae promissa sunt: quod separatim pronuntiavi, inseparabiliter
cogitavi. Unum horum omnium tria fecerunt:
sed tamen hoc unum quod tria fecerunt, non
ad tria pertinet, sed ad unum. Tria fecerunt nomen
memoriae: sed hoc non pertinet nisi ad solam memoriam.
Tria fecerunt nomen intellectus: sed non
pertinet nisi ad solum intellectum. Tria fecerunt nomen
voluntatis: sed non pertinet nisi ad solam voluntatem.
Ita Trinitas fecit carnem Christi: sed non
pertinet nisi ad solum Christum. Trinitas fecit de
coelo columbam: sed non pertinet nisi ad solum Spiritum
sanctum. Trinitas fecit de coelo vocem: sed
non pertinet vox nisi ad solum Patrem.</p>
          </div3>
<div3>
            <head>22.</head>
            <p>
 <hi>Quid ex illis ad Patrem, quid ad Filium et Spiritum
sanctum pertineat, cogitandum relinquitur.</hi> Nemo
ergo dicat mihi, nemo calumniosus me infirmum urgere
conetur: Quid ergo in his tribus quae in mente
nostra vel in anima esse ostendisti, quid ex his tribus
pertinet ad Patrem, id est, quasi ad similitudinem
Patris, quid horum ad Filii, quid horum ad Spiritus
sancti? Non possum dicere. non possum explicare.
<pb n="0364"/>
Aliquid cogitantibus relinquamus, aliquid et
silentio largiamur. Redi ad te, et ab omni strepitu
tolle te. Intra te vide, si habes illic aliquod secretarium
dulce conscientiae tuae, ubi non perstrepas,
ubi non litiges, aut lites pares, ubi non dissensiones
et pervicaciam mediteris. Esto mansuetus ad audiendum
verbum, ut intelligas. Forte dicturus es, <hi>Auditui
meo dabis exsultationem et laetitiam, et exsultabunt
ossa,</hi> sed <hi>humiliata <note>(Psal. L, 10)</note>
            </hi>, non elata.
</p>
          </div3>
        </div2>

<div2>
          <head>CAPUT X.</head>
<div3>
            <head>23.</head>
            <p>
 <hi>Hinc satis intelligitur Trinitatis
personas posse et separabiliter demonstrari et inseparabiliter
operari.</hi> Sufficit ergo quia ostendimus tria
quaedam separabiliter demonstrari, inseparabiliter
operari. Si hoc in te invenisti, si hoc in homine, si
hoc in quadam persona in terra ambulante, corpus
fragile, quod aggravat animam, portante; crede Patrem
et Filium et Spiritum sanctum per singula quaedam
visibilia, per species quasdam assumptae creaturae
posse et separabiliter demonstrari, et inseparabiliter
operari. Sufficit hoc. Non dico, Pater memoria
est, Filius intellectus est, Spiritus voluntas est: non
dico, quomodo libet intelligatur, non audeo. Servemus
majora capientibus, infirmis infirmi quod possumus.
Non dico ista illi Trinitati velut aequanda, quasi
ad analogiam, id est, ad rationem quamdam comparationis
dirigenda: non hoc dico. Sed quid dico? Ecce
in te inveni tria separabiliter demonstrata, inseparabiliter
operata; et eorum trium unumquodque nomen
a tribus factum, quod tamen non ad tria, sed ad
trium horum unum aliquid pertineret. Crede jam ibi
quod non potes videre, si hic audisti et vidisti et
tenuisti. In te enim quod est, potes nosse: in eo qui
te fecit quod est, quidquid est, quando potes nosse?
Et si poteris, nondum potes. Et tamen cum poteris,
numquid sic poteris nosse Deum tu, quomodo se novit
Deus? Sufficiat ergo Charitati vestrae: quod potuimus,
diximus; exigentibus promissa reddidimus:
caetera quae addenda sunt, ut proficiant sensus vestri,
a Domino quaerite.
</p>
          </div3>
        </div2>
      </div1>

<div1>
        <head>SERMO LIII . <hi>De verbis Evangelii Matthaei,</hi> Beati pauperes spiritu, <hi>etc. sed de hoc maxime quod dictum est,</hi> Beati mundicordes, quoniam ipsi Deum videbunt. <hi>Cap.</hi> V, V\. 3-8.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Omnes volunt esse beati
Pauper spiritu quis.</hi> Solemnitate sanctae virginis,
quae testimonium dixit de Christo, et testimoniummeruit
a Christo, palam occisae, occulte coronatae,
admonemur Charitati vestrae de illa exhortatione
loqui, quam modo Dominus ex Evangelio proferebat,
dicens multas causas beatae vitae, quam nemo
<pb n="0365"/>
est qui non velit. Nemo quippe inveniri potest, qui
beatus esse nolit. Sed o si homines quomodo desiderant
mercedem, sic opus mercedis non recusarent!
Quis non alacriter currat, cum ei dicitur, Beatus eris?
Libenter audiat et cum dicitur, Si hoc feceris. Non
recusetur certamen, si diligitur praemium; et accendatur
animus ad alacritatem operis commendatione
mercedis. Quod volumus, quod desideramus, quod
petimus, post erit: quod autem jubemur ut faciamus,
propter illud quod post erit, modo sit. Ecce incipe divina
dicta recolere, et ipsa evangelica praecepta vel
munera. <hi>Beati pauperes spiritu, quoniam ipsorum est
regnum coelorum.</hi> Postea erit tuum regnum coelorum,
modo esto pauper spiritu. Vis ut postea regnum coelorum
tuum sit? Vide modo tu ipse cujus sis. Esto
pauper spiritu. Quaeris a me fortasse quid sit esse pauperem
spiritu. Omnis inflatus non est pauper spiritu:
ergo humilis pauper est spiritu. Altum est regnum
coelorum: sed, <hi>Qui se humiliat, exaltabitur <note>(Luc.
XIV, 11)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Mitis quis.</hi> Attende quod sequitur: <hi>Beati,</hi> 
 inquit, <hi>mites, quoniam ipsi haereditate
possidebunt terram.</hi> Jam vis possidere terram: vide
ne possidearis a terra. Possidebis mitis, possideberis
immitis. Nec cum audis praemium propositum, ut possideas
terram, extendas avaritiae sinum, qua vis possidere
modo terram, excluso etiam utcumque vicino
tuo: non te ista fallat opinio. Tunc vere possidebis
terram, quando inhaeseris ei qui fecit coelum et terram.
Hoc enim est esse mitem, non resistere Deo tuo: ut
in eo quod bene facis, ipse tibi placeat, non tu tibi;
in eo quod mala juste pateris, ipse tibi non displiceat,
sed tu tibi. Neque enim parum est quia placebis ei,
displicens tibi; displicebis autem ei, placens tibi.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Lugentes.</hi> Attende tertium: <hi>Beati
lugentes, quoniam ipsi consolabuntur.</hi> In luctu opus
est, in consolatione merces est. Nam qui lugent carnaliter,
quas consolationes habent? Molestas, metuendas.
Ibi consolatur lugens, ubi timet rursus ne lugeat.
Verbi gratia, contristat filius elatus, laetificat natus:
illum extulit, hunc suscepit; in illo tristitia, in
isto timor: in nullo ergo consolatio. Ergo illa erit vera
consolatio, qua dabitur quod non amittatur; ut
illi se postea gaudeant consolari, qui modo se lugent
peregrinari.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Esurientes.</hi> Accedat quartum
et opus et munus: <hi>Beati qui esuriunt et sitiunt justitiam,
quoniam ipsi saturabuntur.</hi> Saturari vis. Unde?
Si caro saturitatem concupiscit, digesta saturitate, famem
iterum patieris. <hi>Et qui biberit,</hi> inquit, <hi>ex hac
aqua, sitiet iterum <note>(Joan. IV, 13)</note>
            </hi>. Medicamentum
quod ad vulnus ponitur, si sanaverit, jam non dolet:
quod autem ponitur contra famem, hoc est, esca, ita
ponitur ut ad modicum relevet. Transacta enim saturitate,
redit fames. Accedit quidem quotidie remedium
saturitatis, sed non est sanatum vulnus infirmitatis.
Esuriamus ergo sitiamusque justitiam, ut ipsa justitia
<pb n="0366"/>
saturemur, quam nunc esurimus et sitimus. Inde enim
saturabimur, quod esurimus et sitimus. Interior homo
noster esuriat et sitiat: habet enim cibum suum, habet
potum suum. <hi>Ego sum,</hi> inquit, <hi>panis qui de coelo
descendi <note>(Joan. VI, 41)</note>
            </hi>. Habes panem esurientis, desidera
et potum sitientis: <hi>Quoniam apud te est fons vitae <note>(Psal. XXXV, 10)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Misericordes.</hi> Attende quod sequitur: <hi>Beati misericordes, quoniam ipsorum miserebitur
Deus.</hi> 
 Fac, et fiet: fac cum altero, ut fiat tecum.
Quia abundas et eges: abundas temporalibus, eges
aeternis. Mendicum hominem audis, mendicus ipse
Dei es. Petitur a te, et petis. Quod egeris cum petitore
tuo, hoc aget Deus cum suo. Et plenus et inanis
es: imple inanem de plenitudine tua, ut de Dei plenitudine
impleatur inanitas tua.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Mundicordes.</hi> Attende quod
sequitur: <hi>Beati mundicordes,</hi> hoc est, qui mundi corde
sunt; <hi>quoniam ipsi Deum videbunt.</hi> Hic est finis
amoris nostri; finis quo perficiamur, non quo consumamur.
Finitur cibus, finitur vestis: cibus, quia consumitur
edendo; vestis, quia perficitur texendo. Et
illud finitur, et illud: sed finis iste pertinet ad consumptionem,
ille ad perfectionem. Quidquid agimus,
quidquid bene agimus, quidquid nitimur quidquid
laudabiliter aestuamus, quidquid inculpabiliter desideramus,
ad Dei visionem cum venerit, plus non requiremus.
Quid enim quaerat, cui adest Deus? aut quid
sufficiat ei, cui non sufficit Deus? Videre Deum volumus,
videre Deum quaerimus, videre Deum inardescimus.
Quis non? Sed vide quid dictum est: <hi>Beati
mundicordes, quoniam ipsi Deum videbunt.</hi> Hoc para,
unde videas. Ut enim secundum carnem loquar, quid
desideras ortum solis cum oculis lippis? Sani sint
oculi, et erit lux illa gaudium: non sint oculi sani,
erit lux illa tormentum. Non enim corde non mundo
videre permitteris, quod non videtur nisi corde mundo.
Repelleris, aufereris, non videbis. <hi>Beati</hi> enim <hi>mundicordes,
quoniam ipsi Deum videbunt.</hi> Quoties beatos
jam numeravit? quas beatitudinis causas, quae opera,
quae munera, quae merita, quae praemia? Nusquam dictum
est, <hi>Ipsi Deum videbunt. Beati pauperes spiritu,
quoniam ipsorum est regnum coelorum. Beati mites:
ipsi haereditate possidebunt terram. Beati lugentes: ipsi
consolabuntur. Beati esurientes et sitientes justitiam:
ipsi saturabuntur. Beati misericordes: ipsi misericordiam
consequentur.</hi> Nusquam dictum est, <hi>Ipsi Deum
videbunt.</hi> Ventum est ad mundicordes, ibi visio Dei
promissa est. Non sine causa, nisi quia ibi sunt oculi,
unde videtur Deus. De his oculis Paulus apostolus loquens
ait: <hi>Illuminatos oculos cordis vestri <note>(Ephes. I,
18)</note>
            </hi>. Modo ergo oculi isti pro sua infirmitate illuminantur
fide: postea pro sua firmitate illuminabuntur
specie. <hi>Quamdiu</hi> enim <hi>sumus in corpore, peregrinamur
a Domino. Per fidem enim ambulamus, non per speciem <note>(II Cor. V, 6 et 7)</note>
            </hi>.
Quamdiu autem in hac fide sumus,
quid de nobis dicitur? <hi>Videmus nunc per speculum in
aenigmate; tunc autem facie ad faciem <note>(I Cor. XIII, 12)</note>
            </hi>.</p>
          </div3>
<div3>
            <head>7.</head>
            <p>
 <hi>Dei facies et manus et pedes quid.</hi> Non hic corporea
<pb n="0367"/>
facies cogitetur. Nam si accensus desiderio videndi
Deum, faciem tuam praeparaveris corporalem
ad videndum; talem faciem desiderabis et Dei. Si autem
jam saltem spiritualiter de Deo sapis, ut Deum
non cogites esse corporeum (unde diutius heri egimus,
si tamen aliquid peregimus); si in corde vestro,
tanquam in templo Dei, formae humanae fregimus
simulacrum; si jam vobis bene venit in mentem,
et viscera vestra interiora possedit, ubi detestatur
Apostolus eos qui <hi>dicentes se esse sapientes, stulti facti
sunt; et immutaverunt gloriam incorruptibilis Dei et similitudinem
imaginis corruptibilis hominis <note>(Rom. I, 22, 23)</note>
            </hi>.
</p>
          </div3>
        </div2>

<div2>
          <head>CAPUT VII.</head>
<p>Si jam tale malum detestamini, si adversamini,
si Creatori mundatis templum suum, si
vultis ut veniat et mansionem apud vos faciat: <hi>Sentite
de Domino in bonitate, et in simplicitate cordis quaerite
illum <note>(Sap. I, 1)</note>
            </hi>. Videte cui dicatis, si tamen dicitis,
si vere dicitis: <hi>Tibi dixit cor meum, Quaeram faciem
tuam.</hi> Dicat et cor tuum, et adde, <hi>Vultum tuum, Domine,
requiram <note>(Psal. XXVI, 8)</note>
            </hi>. Bene enim requiris,
quia corde requiris. Dicitur Dei vultus, dicitur Dei
brachium, dicitur Dei manus, dicuntur Dei pedes,
dicitur Dei sedes, dicitur scabellum pedum ejus: sed
noli membra humana cogitare. Si vis esse templum
veritatis, frange idolum falsitatis. Manus Dei, potentia
Dei. Facies Dei, notitia Dei. Pedes Dei, praesentia Dei.
Sedes Dei, si vis, tu es. An forte negare audebis Deum
esse Christum? Non, inquis. Concedis et hoc, Christum
Dei virtutem et Dei sapientiam <note>(I Cor. I, 24)</note>?
Concedo, inquis. Audi: <hi>Anima justi sedes est sapientiae <note>(Sap. I)</note>
            </hi>.
Ubi enim sedem habet Deus, nisi ubi
habitat? Ubi autem habitat, nisi in templo suo? <hi>Templum
enim Dei sanctum est, quod estis vos <note>(I Cor. III,
17)</note>
            </hi>. Vide ergo quomodo excipias Deum. <hi>Spiritus
est Deus; in spiritu et veritate oportet adorare Deum <note>(Joan. IV, 24)</note>
            </hi>.
Jam in cor tuum, si placet, intret
arca testamenti, et ruat Dagon <note>(I Reg. V, 3)</note>. Audi
ergo nunc, et disce Deum desiderare, disce unde Deum
videre possis praeparare. <hi>Beati,</hi> inquit, <hi>Mundicordes,
quoniam ipsi Deum videbunt.</hi> </p>
</div2>

<div2>
          <head>CAPUT VIII.</head>
<p>Quid praeparas oculos corporis?
Si sic videbitur, in loco erit quod videbitur. Non est
in loco qui ubique totus est. Munda unde videatur.</p>
<div3>
            <head>8.</head>
            <p>
 <hi>Praemia operibus congrua in sententiis beatitudinum.</hi> 
Audi, et intellige, si ipso juvante potero explicare:
adjuvet nos ad intelligendum omnia supradicta
opera et munera, quemadmodum congruentibus
apposita sint. Ubi enim dictum est de praemio, quod
non congrueret operi, quod non consonaret? Quia
humiles quasi a regno videntur alieni: <hi>Beati,</hi> inquit, <hi>pauperes spiritu, quia ipsorum est regnum coelorum.</hi> 
Quia mites homines facile excluduntur de terra sua: <hi>Beati,</hi> 
 inquit, <hi>mites, quoniam ipsi haereditate possidebunt
terram.</hi> Jam caetera aperta sunt, clara, sua
sponte cognoscuntur: disputatore non egent, commemoratore
opus habent. <hi>Beati qui lugent.</hi> Quis lugens
<pb n="0368"/>
non consolationem desiderat? <hi>Ipsi,</hi> inquit, <hi>consolabuntur.
Beati qui esuriunt et sitiunt justitiam.</hi> Quis esuriens
et sitiens non satietatem requirit? Et <hi>ipsi,</hi> inquit, <hi>saturabuntur. Beati misericordes.</hi> 
 Quis misericors,
nisi qui optat ex ipso opere reddi sibi a Deo vicem,
ut circa se fiat, quod circa pauperem facit? <hi>Beati,</hi> inquit, <hi>misericordes, quoniam ipsorum miserebitur Deus</hi> 
Quomodo per ipsa singula singulis propria apposita
sunt, et nihil adhibitum est in praemio, quod non
congrueret praecepto? praeceptum est enim ut sis pauper
spiritu: praemium est ut habeas regnum coelorum.
Praeceptum est ut sis mitis: praemium est ut
possideas terram. Praeceptum est ut sis lugens: praemium,
ut consoleris. Praeceptum est ut esurias et sitias
justitiam: praemium, ut satureris. Praeceptum est ut
sis misericors: praemium, ut misericordiam consequaris.
Sic praeceptum est ut mundes cor: praemium,
ut videas Deum.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Visio Dei quomodo mundicordibus
speciatim promissa.</hi> Non ergo ita sapias in his praeceptis
et praemiis, ut cum audis, <hi>Beati mundicordes,
quoniam ipsi Deum videbunt,</hi> putes pauperes spiritu
non visuros, aut non visuros mites, non visuros lugentes,
non visuros esurientes et sitientes justitiam,
non visuros misericordes. Non arbitreris eos tantum
quasi visuros qui mundo sunt corde, illis a visione
separatis. Omnia enim haec iidem ipsi sunt. Ipsi videbunt,
et non ideo videbunt, quia pauperes spiritu
sunt, quia mites sunt, quia lugentes, quia esurientes
sitientesque justitiam, quia misericordes: sed quia
mundi sunt corde. Quemadmodum si corporalia
opera membris corporalibus coaptarentur, ac diceret,
verbi gratia, quisquam: Beati qui pedes habent,
quia ipsi ambulabunt: beati qui manus habent, quia
ipsi operabuntur: beati qui vocem habent, quoniam
ipsi clamabunt: beati qui os et linguam habent, quoniam
ipsi loquentur: beati qui oculos habent, ipsi
enim videbunt. Sic tanquam spiritualia membra componens,
docuit quid ad quid pertineat. Apta est humilitas
ad habendum regnum coelorum; apta mansuetudo
ad possidendam terram; aptus luctus ad consolationem;
apta fames et sitis justitiae ad saturitatem;
apta misericordia ad impetrandam misericordiam;
aptum mundum cor ad videndum Deum.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Fide cor mundatur ad videndum
Deum.</hi> Si ergo desideramus videre Deum, oculus
iste unde mundabitur? Quis enim non curet, quis
non quaerat unde mundet, quo videre possit quem
toto affectu desiderat? Expressit hoc divina testatio: <hi>Fide,</hi> 
 inquit, <hi>mundans corda eorum <note>(Act. XV, 9)</note>
            </hi>.
Mundat cor fides Dei, mundum cor videt Deum. Sed
quia ipsa fides aliquando ab hominibus, qui se ipsos
fallunt, talis determinatur, quasi sufficiat tantummodo
credere (promittunt enim sibi quidam etiam
conspectum Dei regnumque coelorum credentes et
male viventes); contra hos succensus et spirituali
charitate quodammodo stomachans Jacobus apostolus
in Epistola sua dicit, <hi>Tu credis quoniam unus est
Deus.</hi> Plaudis tibi de fide: attendis enim multos impios
<pb n="0369"/>
aestimare multos esse deos, et tu tibi gaudes credendo
quia unus est Deus. <hi>Bene facis. Et daemones
credunt, et contremiscunt <note>(Jacobi II, 19)</note>
            </hi>. Numquid et
ii Deum videbunt? Videbunt qui mundo sunt corde.
Quis antem mundicordes dicat spiritus immundos? Et
tamen <hi>credunt, et contremiscunt.</hi> </p>
          </div3>
<div3>
            <head>11.</head>
            <p>
 <hi>Fides Christianorum discernenda a fide daemonum.
Fidei comites spes et charitas.</hi> Discernenda
est fides nostra a fide daemonum. Fides enim nostra
mundat cor: fides autem illorum reos facit. Male
quippe operantur, et ideo Domino dicunt: <hi>Quid nobis
et tibi est?</hi> Cum audis hoc daemones dicere, putas
eos non agnoscere? <hi>Scimus,</hi> inquiunt, <hi>qui sis. Tu es
Filius Dei <note>(Luc. IV, 34)</note>
            </hi>. Dicit hoc Petrus, et laudatur <note>(Matth. XVI, 16, 17)</note>:
dicit hoc daemon, et damnatur.
Unde hoc, nisi quia vox par, et cor impar? Discernamus
ergo fidem nostram, nec credere sufficiat. Non
est talis fides quae mundat cor. <hi>Fide,</hi> inquit, <hi>mundans
corda eorum.</hi> Sed qua fide, quali fide, nisi quam
definit Paulus apostolus, ubi ait: <hi>Fides quae per dilectionem
operatur <note>(Galat. V, 6)</note>
            </hi>? Ista fides discernit a
fide daemonum, discernit ab hominum flagitiosis ac
perditis moribus. <hi>Fides,</hi> inquit. Quae fides? <hi>Quae per
dilectionem operatur,</hi> sperat quod Deus pollicetur. Nihil
ista definitione perpensius, nihil perfectius. Ergo
tria sunt illa. Necesse est ut in quo est <hi>fides, quae per
dilectionem operatur,</hi> speret quod Deus pollicetur. Comes
est ergo fidei spes. Necessaria quippe spes est,
quamdiu non videmus quod credimus; ne forte non
videndo et desperando deficiamus. Contristat nos,
quia non videmus: sed consolatur nos, quia visuros
nos speramus. Adest ergo spes, et est comes fidei.
Deinde et charitas, qua desideramus, qua pertingere
conamur, qua inardescimus, qua esurimus et sitimus.
Adhibetur ergo et haec: et erit fides, spes et charitas.
Quomodo enim non erit ibi charitas, cum nihil sit
aliud charitas quam dilectio? Ipsa autem fides definita
est, <hi>quae per dilectionem operatur.</hi> Tolle fidem,
perit quod credis; tolle charitatem, perit quod agis.
Fidei enim pertinet ut credas; charitati, ut agas. Si
enim credis, et non amas, non te moves ad bonum
opus: et si moves, ut servus moves, non ut filius:
timendo poenam, non amando justitiam. Illa ergo,
inquam, fides mundat cor, quae per dilectionem operatur.
</p>
          </div3>
        </div2>

<div2>
          <head>CAPUT XI.</head>
<div3>
            <head>12.</head>
            <p>
 <hi>Deus non cogitandus ut corpus.</hi> 
Et modo ipsa fides quid agit? Tantis testimoniis
Scripturarum, tam multiplici lectione, tam varia copiosaque
exhortatione quid agit, nisi ut videamus
nunc per speculum in aenigmate, postea facie ad faciem?
Sed non iterum tu redeas ad istam faciem
tuam. Faciem cordis cogita. Coge cor tuum cogitare
divina, compelle, urge. Quidquid simile corporis cogitanti
occurrerit, abjice. Nondum potes dicere, Hoc
est: saltem dic, Non est hoc. Quando enim dices,
Hoc est Deus? Nec cum videbis: quia ineffabile est
quod videbis. Raptum se dicit Apostolus in tertium
<pb n="0370"/>
coelum, et audisse ineffabilia verba <note>(II Cor. XII, 2 et 4)</note>.
Si sunt ineffabilia verba, quid est cujus sunt verba?
Cogitanti ergo tibi de Deo, occurrit aliqua fortasse in
humana specie mira et amplissima magnitudo: constituisti
eam in conspectu cogitationis tuae, tanquam
magnum aliquid, amplissimum, grande, ingentissima
mole diffusum. Finisti alicubi. Si finisti, Deus non
est. Si non finisti, facies ubi est? Cogitas molem, et
ut membra distinguas, definis molem. Aliter enim
membra distinguere non potes, nisi moli dederis finem.
Quid agis, stulta et carnalis cogitatio? Grandem
molem fecisti, et tanto grandiorem, quanto te putasti
Deum amplius honorare. Addit alius unum cubitum,
et facit majorem.
</p>
          </div3>
        </div2>

<div2>
          <head>CAPUT XII.</head>
<div3>
            <head>13.</head>
            <p>
 <hi>Locus Isaiae in speciem contrarius.</hi> 
Sed legi, inquis. Quid legisti, qui nihil intellexisti?
Et tamen dic, quid legisti? Non repellamus
parvulum corde ludentem. Dic quid legisti? <hi>Coelum
mihi thronus est, terra autem scabellum pedum
meorum <note>(Isai. LXVI, 6)</note>
            </hi>. Aio, Legi et ego: sed tu
forte potiorem te putas, quia legisti et credidisti.
Credo et ego quod dixisti. Simul credamus. Quid
dico? Simul quaeramus. Ecce tene quod legisti, et
credidisti: <hi>Coelum mihi thronus est,</hi> id est, sedes;
thronus enim graece, latine sedes est: <hi>terra autem
scabellum pedum meorum.</hi> Non legisti et illud: <hi>Quis
palmo mensus est coelum <note>(Isai. XL, 12)</note>
            </hi>? Puto te legisse:
cognoscis, et te credere confiteris. Ibi enim
utrumque legimus, utrumque credimus. Modo jam
cogita, et doce me: adhibeo te doctorem, et me parvulum
facio. Doce me, obsecro te. Quis est qui sedet
in palmo suo?
</p>
          </div3>
        </div2>

<div2>
          <head>CAPUT XIII.</head>
<div3>
            <head>14.</head>
            <p>
 <hi>Excutitur locus allatus. Coelum,
sancti. Terra, terreni. Sursum cor.</hi> Ecce figuras et
lineamenta membrorum Dei a corpore humano duxisti.
Sed forte subrepsit tibi, ut secundum corpus putares
nos factos ad imaginem Dei. Interim accipio
considerandum, discutiendum, requirendum, disputando
excutiendum. Si placet, audi me: quia in eo
quod tibi placuit, audivi te. Sedet Deus in coelo, et
palmo metitur coelum. Idem coelum fit latum, cum
sedet; et angustum, cum metitur? An ipse Deus tantus
est in sedendo, quantus in palmo? Si hoc ita est,
non ad similitudinem suam nos fecit Deus: nos enim
palmum angustiorem valde habemus, quam partem
corporis qua sedemus. Ille autem si tam latus est in
palmo suo, quam latus in sessione sua, disparia membra
nobis fecit. Non est ista similitudo. Erubescat
ergo tale idolum in corde christiano. Proinde coelum
accipe pro omnibus sanctis. Quia et terra dicitur pro
omnibus qui sunt in terra: <hi>Omnis terra adoret te <note>(Psal.
LXV, 4)</note>
            </hi>. Si bene dicimus secundum eos qui habitant
in terra, <hi>Omnis terra adoret te:</hi> bene dicimus etiam
secundum eos qui habitant in coelo, Omne coelum
portet te. Nam et sancti ipsi qui in terra habitant,
carne terram calcant, corde in coelo habitant. Non
enim frustra admonentur sursum habere cor, et cum
admoniti fuerint, ita esse respondent: aut frustra
<pb n="0371"/>
sursum versus ad caput eminet: et ea significatur
dicitur, <hi>Si consurrexistis cum Christo, quae sursum sunt
quaerite, ubi Christus est in dextera Dei sedens; quae
sursum sunt sapite, non quae super terram <note>(Coloss. III,
1 et 2)</note>
            </hi>. In quantum ergo ibi conversantur, et ipsi Deum
portant, et coelum sunt; quia Dei sedes sunt; et cum
annuntiant verba Dei, <hi>Coeli enarrant gloriam Dei <note>(Psal.
XVIII, 2)</note>
            </hi>.
</p>
          </div3>
        </div2>

<div2>
          <head>CAPUT XIV.</head>
<div3>
            <head>15.</head>
            <p>
 <hi>Latitudo, longitudo, altitudo
et profundum.</hi> Redi ergo mecum ad faciem cordis:
ipsam praepara. Intus est cui loquitur Deus. Aures,
oculi, caetera membra visibilia, interioris cujusdam
vel habitaculum vel organum sunt. Interior est homo
ubi habitat Christus interim per fidem: ibi habitaturus
praesentia divinitatis suae, cum cognoverimus quae sit
latitudo, longitudo, altitudo, profundum; cognoverimus
etiam supereminentem scientiae charitatem Christi,
ut impleamur in omnem plenitudinem Dei <note>(Ephes. III,
17-19)</note>. Nunc ergo si tibi intellectus hic non displicet,
advoca te comprehendere latitudinem, longitudinem,
altitudinem, profundum. Non discurras imaginatione
cogitationis per spatia mundana, et per molis hujus
tam magnae comprehensibilem granditatem. In te
attende quod dico. Latitudo est in bonis operibus;
longitudo est in longanimitate et perseverantia bonorum
operum; altitudo est in supernorum exspectatione
praemiorum; propter quam altitudinem tibi dicitur ut
sursum cor habeas. Bene operare, et in bonis operibus
persevera, propter beneficia Dei. Terrena pro
nihilo aestimes, ne cum tibi aliquo sapientis illius flagello
terra ista fuerit perturbata, dicas te sine causa
Deum coluisse, sine causa bona opera fecisse, sine
causa in bonis operibus perseverasse. Faciendo enim
bona opera, quasi habuisti latitudinem: perseverando
in eis, quasi habuisti longitudinem: sed terrena conquirendo,
non habuisti altitudinem. Attende profundum:
gratia Dei est in occulto voluntatis ejus. <hi>Quis
enim cognovit sensum Domini? aut quis consiliarius
ejus fuit <note>(Rom. XI, 34)</note>
            </hi>? Et, <hi>Judicia tua sicut multa
abyssus <note>(Psal. XXXV, 7)</note>
            </hi>.
</p>
          </div3>
        </div2>

<div2>
          <head>CAPUT XV.</head>
<div3>
            <head>16.</head>
            <p>
 <hi>Crucis quatuor dimensiones.</hi> 
Hanc conversationem bene operandi, in ea perseverandi,
superna exspectandi, gratiam Dei occulte dandi,
sapientia, non stultitia; nec reprehendendi quare
alius sic, alius autem sic; non enim est iniquitas
apud Deum <note>(II Par. XIX, 7, et Rom. IX, 14)</note>: hanc
ergo conversationem, si placet, coapta etiam cruci
Domini tui. Non enim frustra talem mortem elegit,
in cujus potestate erat vel mori vel non mori. Si in
potestate erat mori et non mori, quare non in potestate
sic vel sic mori? Non frustra ergo crucem elegit,
ubi te huic mundo crucifigeret. Nam latitudo est in
cruce transversum lignum, ubi figuntur manus: propter
bonorum operum significationem. Longitudo est
in ea parte ligni, quae ab ipso transverso ad terram
tendit. Ibi enim corpus crucifigitur, et quodam modo
stat: et ipsa statio perseverantiam significat. Altitudo
autem in illo ligno est, quod ab eodem transverso
<pb n="0372"/>
supernorum exspectatio. Ubi profundum, nisi in ea
parte quae terrae defixa est? Occulta est enim gratia,
et in abdito latet. Non videtur, sed inde eminet quod
videtur. Post haec si comprehenderis haec omnia, non
solum intelligendo, verum etiam agendo <note>( <hi>intellectus</hi> 
enim <hi>bonus omnibus qui faciunt eum [Psal. CX, 10]</hi> )</note>;
tunc jam extende te, si potes, ad agnoscendam agnitionem
charitatis Christi supereminentem scientiae.
Cum perveneris, impleberis in omnem plenitudinem
Dei. Tunc erit illud facie ad faciem. Impleberis autem
in omnem plenitudinem Dei, non ut tui plenus
sit Deus, sed ut tu sis plenus Deo. Quaere ibi, si
potes, faciem corporalem. Jam tollantur nugae a mentis
aspectu. Abjiciat puer parvulus ludicra, discat
tractare majora. Et nos in multis parvuli sumus: et
cum plus quam sumus essemus, a majoribus tolerati
sumus. <hi>Pacem sectamini cum omnibus, et sanctificationem,
sine qua nemo poterit videre Deum <note>(Hebr. XII, 14)</note>
            </hi>.
Hac enim et cor mundatur: quia ibi est fides quae per
dilectionem operatur. Hinc, <hi>Beati mundicordes, quoniam
ipsi Deum videbunt.</hi> 
</p>
          </div3>
        </div2>
      </div1>

<div1>
        <head>SERMO LIV . <hi>De eo quod scriptum est in Evangelio Matthaei, cap.</hi> V, 16. Sic luceat lumen vestrum coram hominibus, ut videant bona opera vestra, et glorificent Patrem vestrum qui in coelis est: <hi>et contra, cap.</hi> VI, 1, Attendite ne justitiam vestram faciatis coram homibus, ut videamini ab eis.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Praecepta in speciem contraria.</hi> 
Solet multos movere, charissimi, quod Dominus
noster Jesus Christus in Sermone evangelico,
eum prius dixisset, <hi>Luceat lumen vestrum coram hominibus,
ut videant bona opera vestra, et glorificent Patrem
vestrum, qui in coelis est,</hi> postea dixit, <hi>Attendite
ne justitiam vestram faciatis coram hominibus, ut videamini
ab eis.</hi> Turbatur enim mens parum intelligentis,
et praecepto utique obaudire cupientis, et per diversa
et adversa distenditur. Tam enim nemo potest quamvis
uni domino obtemperare repugnantia jubenti,
quam nemo potest etiam duobus dominis servire:
quod eodem Sermone Salvator ipse testatus est <note>(Matth.
VI, 24)</note>. Quid ergo faciet animus nutans, cum se obtemperare
non posse existimat, et non obtemperare
formidat? Si enim bona opera sua in luce posuerit
hominibus intuenda, ut faciat quod praeceptum est, <hi>Sic luceat lumen vestrum coram hominibus, ut videant
bona opera vestra, et glorificent Patrem vestrum, qui in
coelis est;</hi> 
 reum se teneri arbitrabitur, quia contra
praeceptum fecit, ubi dicitur, <hi>Attendite ne justitiam
vestram faciatis coram hominibus, ut videamini ab eis.</hi> 
Rursusque si hoc timens et cavens, ea quae bene facit
<pb n="0373"/>
absconderit, non se putabit servire imperanti et dicenti, <hi>Luceat lumen vestrum coram hominibus, ut videant
bona opera vestra.</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Utrumque praeceptum implet Apostolus.</hi> 
Qui recte autem intelligit, utrumque implet,
et serviet universissimo Domino, qui servum pigrum
non damnaret, si ea quae fieri nullo modo poterant,
imperaret. Audite enim Paulum servum Christi Jesu,
vocatum Apostolum, segregatum in Evangelium Dei,
utrumque et facientem et docentem. Videte quemadmodum
luceat lumen ejus coram hominibus, ut videant
bona opera ejus. <hi>Commendamus,</hi> inquit, <hi>nosmetipsos
ad omnem conscientiam hominum in conspectu
Dei <note>(II Cor. IV, 2)</note>
            </hi>: et iterum, <hi>Providemus enim bona,
non solum coram Deo, sed etiam coram hominibus <note>(Id.
VIII, 21)</note>
            </hi>: et iterum, <hi>Placete omnibus per omnia, sicut
et ego omnibus per omnia placeo <note>(I Cor. X, 33)</note>
            </hi>. Videte
rursus quemadmodum attendat, ne faciat justitiam
suam coram hominibus, ut videatur ab eis. <hi>Opus autem
suum probet,</hi> inquit, <hi>unusquisque; et tunc in semetipso
habebit gloriam, et non in altero <note>(Galat. VI, 4)</note>
            </hi>:
et iterum, <hi>Nam gloria nostra haec est, testimonium conscientiae
nostrae <note>(II Cor. I, 12)</note>
            </hi>: et illud quod nihil est
manifestius, <hi>Si adhuc,</hi> inquit, <hi>hominibus placerem,
Christi servus non essent <note>(Galat. I, 10)</note>
            </hi>. Sed ne quisquam
eorum qui de praeceptis quasi repugnantibus
ipsius Domini moventur, multo magis Apostolo ejus
ingerat quaestionem, et dicat, Quomodo tu dicis, <hi>Placete
omnibus per omnia, sicut et ego omnibus per omnia
placeo:</hi> et tu idem dicis, <hi>Si adhuc hominibus placerem,
Christi servus non essem?</hi> Adsit ipse Dominus, qui
etiam in servo suo et Apostolo loquebatur, et aperiat
nobis voluntatem suam, et tribuat obediendi facultatem.</p>
          </div3>
<div3>
            <head>3.</head>
            <p>
 <hi>Conciliantur duo illa praecepta.</hi> Ipsa quippe
verba evangelica secum portant expositiones suas;
nec intercludunt ora esurientium, quia pascunt corda
pulsantium. Intentio quippe cordis humani quo dirigatur,
et quo spectet, intuendum est. Si enim qui
vult videri ab hominibus bona opera sua, gloriam et
utilitatem suam ponit ante homines, et hanc in conspectu
hominum quaerit; nihil eorum, quae de hac re
Dominus praecepit, implevit: quia et attendit facere
justitiam suam coram hominibus, ut videretur ab eis;
et non sic eluxit lumen ejus coram hominibus, ut ad
hoc viderent bona opera ejus, ut glorificarent Patrem
qui in coelis est. Se quippe voluit glorificari, non
Deum; et suam quaesivit utilitatem, non dilexit Domini
voluntatem. De qualibus dicit Apostolus: <hi>Omnes
enim quae sua sunt quaerunt, non quae Jesu Christi <note>(Philipp. II, 21)</note>
            </hi>.
Itaque non illic sententia terminata
est, ubi ait, <hi>Sic luceat lumen vestrum coram hominibus,
ut videant bona opera vestra:</hi> sed continuo subjunxit
cur faciendum sit, <hi>ut glorificent,</hi> inquit, <hi>Patrem vestrum,
qui in coelis est:</hi> ut homo cum bene faciens videtur
ab hominibus, intentionem boni facti habeat in
conscientia sua, intentionem vero innotescendi non
<pb n="0374"/>
habeat nisi in laudibus Dei, propter eorum quibus innotescit
utilitatem; quibus hoc prodest, ut Deus placeat,
qui hoc praestitit homini; atque ita non desperent,
etiam sibi si voluerint hoc posse praestari. Itaque
aliam sententiam, ubi ait, <hi>Attendite ne justitiam
vestram faciatis coram hominibus,</hi> non alibi terminavit,
quam ubi dixit, <hi>ut videamini ab eis:</hi> nec addidit, <hi>Et
glorificent Patrem vestrum qui in coelis est;</hi> sed potius
addidit, <hi>Alioquin mercedem non habebitis apud Patrem
vestrum qui in coelis est.</hi> Hinc enim ostendit eos qui tales
sunt, quales fideles suos esse non vult, in eo ipso
mercedem quaerere, quod videntur ab hominibus, ibi
constituere bonum suum; ibi oblectare vanitatem
cordis sui, ibi exinaniri et inflari, ibi tumescere et
contabescere. Cur enim non sufficit, ut diceret, <hi>Attendite
ne faciatis justitiam vestram coram hominibus;</hi> sed
addidit, <hi>ut videamini ab eis:</hi> nisi quia sunt quidam,
qui sic faciunt justitiam suam coram hominibus, non
ut videantur ab eis, sed ut ipsa opera videantur, et
glorificetur Pater qui est in coelis, qui ea justificatis
impiis donare dignatus est?
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Quisnam vere praeceptum utrumque
implevit.</hi> Qui tales sunt, nec suam justitiam deputant,
sed ejus ex cujus fide vivunt. Unde et Apostolus
dicit, <hi>Ut Christum lucrifaciam, et inveniar in
illo, non habens meam justitiam, quae ex Lege est, sed
eam quae est per fidem Christi, quae est ex Deo, justitia ex
fide <note>(Philipp. III, 8 et 9)</note>
            </hi>: et in alio loco, <hi>Ut nos simus
justitia Dei in illo <note>(II Cor. V, 21)</note>
            </hi>. Unde et Judaeos ita
reprehendit: <hi>Ignorantes,</hi> inquit, <hi>Dei justitiam, et suam
volentes constituere, justitiae Dei non sunt subjecti <note>(Rom. X, 3)</note>
            </hi>.
Quisquis ergo ita vult videri hominibus
opera sua, ut ille glorificetur, a quo ea quae in illo videntur
accepit, et sic ad imitandum bonum iidem
ipsi qui vident pietate fidei provocentur, vere lumen
ejus lucet coram hominibus: quia lux de illo charitatis
radiatur, non superbiae fumus evomitur: et in
eo ipso cavet, ne justitiam suam faciat coram hominibus,
ut videatur ab eis; quia nec suam deputat illam
justitiam, nec ideo facit ut ipse videatur; sed ut
ille intelligatur, qui laudatur in homine justificato, ut
faciat et in laudante quod laudatur in altero, id est,
ut laudantem faciat esse laudabilem. Attendite et
Apostolum, cum dixisset, <hi>Placete omnibus per omnia,
sicut et ego omnibus per omnia placeo;</hi> quomodo non
ibi remansit, quasi ibi constituerit finem intentionis
suae, ut placeret hominibus; alioquin falsum dixisset, <hi>Si adhuc hominibus placerem, Christi servus non essem:</hi> 
sed statim subjunxit quare hominibus placeret. <hi>Non
quaerens,</hi> inquit, <hi>quod mihi utile est, sed quod multis, ut
salvi fiant <note>(I Cor. X, 33)</note>
            </hi>. Ita et non placebat hominibus
propter suam utilitatem, ne Christi servus non
esset; et placebat hominibus propter illorum salutem,
ut Christi esset dispensator idoneus: quia et illi coram
Deo conscientia sufficiebat, et de illo coram hominibus
quod imitarentur, elucebat.
</p>
          </div3>
        </div2>
      </div1>

<div1>
        <head>SERMO LV *. <hi>De verbis Evangelii Matthaei, cap.</hi> V, 22, Qui dixerit fratri suo, Fatue, reus erit gehennae ignis, <hi>etc.,</hi>.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0375"/> <hi>Timor utilis.</hi> Sancti Evangelii
capitulum, quod modo cum legeretur audivimus,
valde nos terruit, si fidem habemus: eos
autem non terruit, qui fidem non habent. Et quia non
terret eos, volunt esse perverse securi, nescientes distribuere
et distinguere tempora timoris et securitatis.
Timeat ergo qui ducit modo vitam cum fine, quo
possit in illa vita habere securitatem sine fine. Ergo
timuimus. Quis enim non timeat loquentem Veritatem
et dicentem, <hi>Qui dixerit fratri suo, Fatue, reus
erit gehennae ignis?</hi> Linguam autem nullus hominum
domare potest. Et homo domat feram, non domat
linguam: domat leonem, et non refrenat sermonem:
domat ipse, et non domat se ipsum: domat quod timebat;
et ut se domet, non timet quod timere debebat.
Sed quid fit? Sententia vera, et ista processit
de oraculo veritatis: <hi>Linguam autem nullus hominum
domare potest <note>(Jacobi III, 7, 8)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Divini auxilii necessitas ad domandam
linguam.</hi> Quid ergo faciemus, fratres mei?
Video me quidem ad multitudinem loqui: sed quia
unum sumus omnes in Christo, tanquam in secreto
consilium capiamus. Nullus nos audit extraneus,
unum sumus, quia in unum sumus. Quid faciemus? <hi>Qui dixerit fratri suo, fatue, reus erit gehennae ignis:
Linguam autem nullus hominum domare potest.</hi> 
 Ibunt
ergo omnes in gehennam ignis? Absit. <hi>Domine, refugium
factus es nobis, a generatione in generationem <note>(Psal. LXXXIX, 1)</note>
            </hi>.
Ira tua justa est: neminem in gehennam
mittis injuste. <hi>Quo ibo a spiritu tuo, et a te
quo fugiam <note>(Psal. CXXXVIII, 7)</note>
            </hi>, nisi ad te? Ergo intelligamus,
charissimi, quia si linguam nullus hominum
domare potest, ad Deum confugiendum est, qui domet
linguam nostram. Si enim tu eam domare volueris,
non potes, quia homo es? <hi>Linguam nullus hominum
domare potest.</hi> Attendite similitudinem ab ipsis
bestiis quas domamus. Equus non se domat; camelus
non se domat; elephantus non se domat; aspis non
se domat; leo non se domat: sic et homo non se domat.
Sed ut dometur equus, bos, camelus, elephantus,
leo, aspis, quaeritur homo. Ergo Deus quaeratur,
ut dometur homo.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Deus linguae domitor.</hi> Ergo, <hi>Domine,
refugium factus es nobis.</hi> Conferimus nos ad te,
et bene nobis erit de te. Malum est enim nobis de nobis.
Quia dimisimus te, dimisisti nos nobis. Inveniamur
ergo in te, quia perieramus in nobis. <hi>Domine,
refugium factus es nobis.</hi> Quid ergo, fratres mei, dubitare
debemus, quia mansuetos nos faciet Dominus,
si nos domandos ei praebeamus? Domuisti leonem,
<pb n="0376"/>
quem non fecisti; non domat te, qui fecit te? Unde
enim bestias tam immanes domare potuisti? Numquid
eis aequaris viribus corporis? Qua ergo virtute ingentes
bestias domare potuisti? Ipsa jumenta quae dicuntur,
bestiae sunt. Non enim indomita tolerantur. Sed
quia non eas novit consuetudo, nisi in manibus hominum
et sub frenis hominum et sub potestate hominum,
putas eas mansuetas nasci potuisse? Certe feras
immanes attende. Fremit leo, quis non timeat? Et tamen
unde te intelligis fortiorem? Non corporis virtute,
sed mentis ratione interiore. Fortior es leone,
unde factus es ad imaginem Dei. Imago Dei domat feram;
et non domat Deus imaginem suam?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Ferendum flagellum Dei domitoris.</hi> 
In illo spes est, ei nos subdamus, et misericordiam
precemur. In illo spem nostram ponamus, et donec
domemur et perdomemur, id est, perficiamur, domitorem
feramus. Plerumque enim profert domitor noster
etiam flagella. Si enim tu ad domanda jumenta
tua profers virgam, profers flagellum; Deus non profert
ad domanda jumenta sua, quod sumus nos, qui
de jumentis suis faciet filios suos? Domas equum
tuum: quid daturus es equo tuo, cum te coeperit
portare mansuetus, ferre disciplinam tuam, obedire
imperio tuo, esse jumentum, hoc est, adjumentum
infirmitatis tuae? Quid ei retribuis, quem nec saltem
sepelis cum mortuus fuerit, sed discerpendum volatilibus
projicis? Domito tibi Deus haereditatem servat,
quod est ipse Deus: et ad tempus mortuum, resuscitat
te. Carnem tuam usque ad numerum capillorum
reddet tibi: et constituet te cum Angelis in aeternum,
ubi jam non indigeas domari, sed tantummodo a
piissimo possideri. Erit enim tunc Deus omnia in
omnibus <note>(I Cor. XV, 28)</note>: nec erit ulla infelicitas quae
nos exerceat, sed felicitas sola quae pascat. Ipse autem
pastor noster, Deus noster: ipse potus noster,
Deus noster; honor noster, Deus noster; divitiae nostrae,
Deus noster. Quaecumque hic varia qnaeris, ipse
tibi unus omnia erit.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Quam in spem hic domamur.</hi> Ad
hanc spem homo domatur, et domitor intolerabilis
habetur? Ad hanc spem homo domatur, et contra
istum utilem domitorem, si forte flagellum proferat,
murmuratur? Audistis exhortantem Apostolum: <hi>Si
separetis vos a disciplina, ergo nothi, et non estis filii.</hi> 
Nothi sunt adulteri. <hi>Quis enim est filius, cui non det
disciplinam pater ejus? Et carnis quidem nostrae,</hi> inquit, <hi>patres habebamus correptores, et reverebamur</hi>;
<hi>non multo magis subjiciemur Patri spirituum, et vivemus <note>(Hebr. XII, 7-9)</note>
            </hi>?
Quid enim tibi potuit praestare
pater tuus, quia corripuit te, quia verberavit te, quia
flagellum protulit et cecidit te? Numquid praestare
potuit ut viveres in aeternum? Quod non potuit praestare
sibi, quando praestaret tibi? Propter pecuniam
suam quantulamcumque, quam de usuris et labore
collegit, erudiebat te flagellis, ne tibi dimissus labor
ejus te male vivente disperderetur. Et cecidit filium,
timens perire labores suos: quoniam reliquit tibi,
<pb n="0377"/>
quod nec tenere hic poterat, nec auferre. Non enim
hic aliquid tibi dimisit quod ipsius esse possit: cessit,
ut sic accederes. Deus autem tuus, redemptor
tuus, domitor tuus, castigator tuus, pater tuus, erudit
te. Quo? Ut accipias haereditatem, ubi non efferas
patrem, sed haereditatem habeas ipsum patrem. Ad
hanc spem erudiris, et murmuras? et si quid triste
acciderit, fortasse blasphemas? Quo ibis a spiritu ejus?
Ecce dimittit te, et non flagellat: deserit blasphemantem,
non senties judicantem? Nonne melius est ut flagellet
te, et recipiat te, quam parcat tibi, et deserat te?
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Refugium nostrum Deus.</hi> Dicamus
ergo Domino Deo nostro, <hi>Domine, refugium factus
es nobis, in generatione et generatione.</hi> In prima
generatione et altera generatione, refugium factus es
nobis. Tu refugium ut nasceremur, qui non eramus:
tu refugium ut renasceremur, qui mali eramus: tu
refugium ut pasceres desertores tuos: tu refugium ut
erigas et dirigas filios tuos: tu refugium factus es nobis.
A te non recedemus, cum liberaveris nos ab omnibus
malis nostris, et impleveris nos bonis tuis. Bona
das, blandiris, ne fatigemur in via: corripis, caedis,
percutis, dirigis, ne aberremus a via. Sive ergo blandiris,
ne fatigemur in via; sive castigas, ne aberremus
a via; <hi>Domine, refugium factus es nobis.</hi> 
</p>
          </div3>
        </div2>
      </div1>

<div1>
        <head>SERMO LVI . <hi>De Evangelio Matthaei, cap.</hi> VI, 7-13, <hi>de oratione Dominica, ad Competentes.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Symbolum et Oratio
christianis traditur.</hi> Beatus Apostolus tempora ista,
quando futurum erat ut omnes gentes in Deum crederent,
praenuntiata ostendens fuisse a Prophetis,
hoc testimonium posuit quod scriptum est, <hi>Et erit:
omnis homo qui invocaverit nomen Domini, salvus erit <note>(Joel. II, 32)</note>
            </hi>.
Antea enim apud solos Israelitas invocabatur
nomen Domini, qui fecit coelum et terram: caeterae
gentes idola muta et surda invocabant, a quibus
non audiebantur; aut daemones, a quibus malo suo
audiebantur. At ubi venit plenitudo temporis, impletur
quod praedictum est, <hi>Et erit: omnis qui invocaverit
nomen Domini, salvus erit.</hi> Deinde quia invidebant
ipsi Judaei Gentibus Evangelium, etiam illi qui crediderunt
in Christum, et dicebant non debere annuntiari
Evangelium Christi eis qui circumcisi non fuissent;
quia contra istos posuit hoc testimonium apostolus
Paulus, <hi>Et erit: omnis quicumque invocaverit
nomen Domini, salvus erit:</hi> subjunxit statim ad illos
convincendos, qui nolebant evangelizari Gentibus, et
ait, <hi>Quomodo autem invocabunt, in quem non crediderunt?
aut quomodo credent, quem non audierunt? Quomodo
autem audient sine praedicante? aut quomodo
praedicabunt, si non mittantur <note>(Rom. X, 13-15)</note>
            </hi>? Quia
ergo dixit, <hi>Quomodo invocabunt, in quem non crediderunt:</hi> 
ideo non accepistis prius Orationem, et postea
symbolum; sed prius symbolum ubi sciretis quid crederetis,
et postea Orationem, ubi nossetis quem invocaretis.
<pb n="0378"/>
Symbolum ergo pertinet ad fidem, Oratio ad
precem: quia qui credit, ipse exauditur invocans.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Duo cavenda invocanti.</hi> Multi
autem petunt quod petere non deberent, ignorantes
quid eis expediat. Duas ergo res, qui invocat, cavere
debet: ne petat quod non debet, et ne ab illo petat a
quo non debet. A diabolo, ab idolis, a daemonibus
non est petendum aliquid: a Domino Deo nostro Jesu
Christo, Deo Patre Prophetarum, Apostolorum et
martyrum, a Patre Domini nostri Jesu Christi, a Deo
qui fecit coelum et terram, mare et omnia quae in eis
sunt, ab illo petendum est, si quid petendum est. Sed
cavendum est, ne et ab illo petatur quod petere non
debemus. Vitam humanam quia petere debemus, si
petas ab idolis surdis et mutis, quid tibi prodest? Item
a Deo Patre, qui est in coelis, si optas mortem inimicorum
tuorum, quid tibi prodest? Non audisti vel legisti
in Psalmo, in quo praedictus est damnabilis traditor
Judas, quomodo prophetia dixit de illo, <hi>Oratio
ejus fiat illi in peccatum <note>(Psal. CVIII, 7)</note>
            </hi>? Si ergo
surgis et oras mala inimicis tuis, oratio tua fiet in
peccatum.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Non optanda mala malis, sed ut
boni fiant orandum.</hi> In Psalmis sanctis legistis, veluti
multa imprecari mala inimicis suis, eum qui loquitur
in Psalmis. Et utique, ait aliquis, qui loquitur
in Psalmis, justus est: quare tam mala optat inimicis
suis? Non optat, sed praevidet: prophetia est praenuntiantis,
non votum male dicentis. In spiritu enim illi
noverant quibus habebat evenire male, quibus bene:
et per prophetiam dicebant, tanquam optarent quod
praevidebant. Tu autem unde scis, ne melior te futurus
sit, cui hodie male petis? Sed scio illum malignum,
dicis. Et te scis malignum. Quamvis forte audeas et de
corde alterius judicare quod nescis: sed et te scis malignum.
Non audis Apostolum dicentem, <hi>Qui prius fui
blasphemus, et persecutor, et injuriosus; sed misericordiam
consecutus sum, quia ignorans feci in incredulitate <note>(I Tim. I, 13)</note>
            </hi>?
Quando Paulus apostolus persequebatur
Christianos, ligans ubi inveniebat, audiendos ad sacerdotes
et puniendos attrahebat; quid putatis, fratres,
Ecclesia contra illum orabat, an pro illo? Utique Ecclesia
Dei, quae didicerat a Domino suo, qui pendens
in cruce dixit, <hi>Pater, ignosce illis, quia nesciunt quid
faciunt <note>(Luc. XXIII, 34)</note>
            </hi>, talia precabatur pro Paulo,
imo adhuc pro Saulo, ut hoc in illo fieret, quod et
factum est. Nam quia dicit, <hi>Eram autem ignotus facie
Ecclesiis Judaeae quae sunt in Christo; tantum autem
audiebant quia ille qui aliquando nos persequebatur,
nunc evangelizat fidem quam aliquando vastabat, et in
me magnificabant Deum <note>(Galat. I, 22 24)</note>
            </hi>: quare magnificabant
Deum, nisi quia antequam esset factum,
rogabant Deum?</p>
          </div3>
<div3>
            <head>4.</head>
            <p>
 <hi>Multiloquium in oratione vitandum. Ad quid
oratio nostra. Desideriorum forma in Dominica oratione.</hi> 
Dominus ergo noster primo amputavit multiloquium,
<pb n="0379"/>
ne multa verba afferas ad Deum, quasi
velis multis verbis docere Deum. Quando ergo rogas,
pietate opus est, non verbositate. <hi>Scit enim Pater
vester quid vobis necessarium sit, priusquam petatis ab
eo.</hi> Nolite ergo multum loqui: quia novit quid vobis
necessarium sit. Sed ne forte hic aliquis dicat: Si
novit quid nobis sit necessarium, utquid vel pauca
verba dicimus? utquid oramus? Ipse scit: det quod
scit nobis necessarium. Sed ideo voluit ut ores, ut
desideranti det, ne vilescat quod dederit: quia et
ipsum desiderium ipse insinuavit. Verba ergo quae
Dominus noster Jesus Christus in Oratione docuit,
forma est desideriorum. Non tibi licet petere aliud,
quam quod ibi scriptum est.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Prima petitio.--Vos ergo,</hi> inquit, <hi>dicite: Pater noster, qui es in coelis.</hi> 
 Ubi vos (videtis)
Deum Patrem habere coepistis. Sed habebitis,
cum nati fueritis. Quanquam et modo antequam nascamini,
illius semine concepti estis, tanquam utero
Ecclesiae in fonte pariendi. <hi>Pater noster, qui es in
coelis.</hi> Mementote, vos Patrem habere in coelis. Mementote,
vos de patre Adam natos in mortem, de
Patre Deo regenerandos ad vitam. Quae et dicitis, in
cordibus vestris dicite. Sit orantis affectus, et erit
exaudientis effectus. <hi>Sanctificetur nomen tuum.</hi> Quid
rogas ut sanctificetur nomen Dei? Sanctum est. Quid
rogas, quod jam sanctum est? Deinde cum rogas ut
sanctificetur nomen ipsius, nonne quasi pro illo illum
rogas, et non pro te? Intellige, et pro te rogas. Hoc
enim rogas, ut quod semper sanctum est in se, sanctificetur
in te. Quid est, <hi>sanctificetur?</hi> Sanctum habeatur,
non contemnatur. Ergo vides quia cum optas,
tibi bonum optas. Tibi enim malum est si contempseris
nomen Dei, non Deo.</p>
          </div3>
<div3>
            <head>6.</head>
            <p>
 <hi>Secunda petitio. Veniat regnum tuum.</hi> Cui
dicimus? Et si non petamus, non est venturum regnum
Dei? De illo enim regno dicitur quod erit post
finem saeculi. Nam regnum semper habet Deus; et
nunquam est sine regno, cui servit universa creatura.
Sed quod regnum optas? De quo scriptum est in
Evangelio, <hi>Venite, benedicti Patris mei, percipite regnum
quod vobis paratum est ab initio saeculi.</hi> Ecce de
quo dicimus, <hi>Veniat regnum tuum.</hi> Ut in nobis veniat,
optamus; ut in illo inveniamur, optamus. Nam ecce
veniet: sed quid tibi prodest, si ad sinistram te inveniet?
Ergo et hic tibi bene optas, pro te oras. Hoc
desideras, hoc cupis orando, ut sic vivas, quomodo
ad regnum Dei, quod est omnibus sanctis dandum,
pertineas. Ergo, ut bene vivas, tibi oras cum dicis, <hi>Veniat regnum tuum.</hi> 
 Pertineamus ad regnum tuum:
veniat et nobis quod venturum est sanctis et justis
tuis.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Tertia petitio.--Fiat voluntas tua.</hi> 
Si non illud tu dicas, non faciet Deus voluntatem
suam? Memento quod in symbolo reddidisti: Credo
<pb n="0380"/>
in Deum Patrem omnipotentem. Si omnipotens est,
cur oras ut fiat voluntas ejus? Quid est ergo, <hi>Fiat voluntas
tua?</hi> Fiat in me, ut non resistam voluntati
tuae. Ergo et hic pro te oras, et non pro Deo. Fiet
enim voluntas Dei in te, etsi non fit a te. Nam et
quibus dicturus est, <hi>Venite, benedicti Patris mei, percipite
regnum quod vobis paratum est ab origine mundi,</hi> 
fiet in illis voluntas Dei, ut justi et sancti accipiant
regnum: et quibus dicturus est, <hi>Ite in ignem aeternum,
qui paratus est diabolo et angelis ejus <note>(Matth. XXV, 34,
41)</note>
            </hi>; fiet in illis voluntas Dei, ut mali damnentur in
ignem sempiternum. Aliud est, ut fiat a te. Ut ergo
fiat in te, non sine causa oras, nisi ut bene sit tibi.
Sive ergo bene sit tibi, sive male sit tibi, fiet in te:
sed fiat et a te. Quare ergo dico, <hi>Fiat voluntas tua in
coelo et in terra:</hi> et non dico, Fiat voluntas tua a coelo
et a terra? Quia quod fit a te, ipse facit in te. Nunquam
fit a te, quod non ipse facit in te. Sed aliquando
facit in te, quod non fit a te: nunquam autem aliquid
fit a te, si non facit in te.</p>
          </div3>
<div3>
            <head>8.</head>
            <p>
 <hi>De eadem petitione.</hi> Quid est autem, <hi>in coelo et
in terra,</hi> vel, <hi>sicut in coelo et in terra?</hi> Faciunt Angeli
voluntatem tuam, faciamus et nos. <hi>Fiat voluntas tua,
sicut in coelo et in terra.</hi> Mens coelum est, caro terra
est. Quando dicis, si tamen dicis, quod ait Apostolus, <hi>Mente servio legi Dei, carne autem legi peccati 
 <note>(Rom.
VII, 25)</note>
            </hi>; fit voluntas Dei in coelo, sed nondum in terra.
Cum vero caro menti consenserit, et absorpta fuerit
mors in victoriam <note>(I Cor. XV, 54)</note>, ut nulla desideria
carnalia remaneant cum quibus mens confligat;
cum transierit rixa in terra, cum transierit bellum
cordis, cum transierit quod dictum est, <hi>Caro concupiscit
adversus spiritum, et spiritus adversus carnem; haec
enim invicem adversantur, ut non ea quae vultis faciatis <note>(Galat. V, 17)</note>
            </hi>:
cum ergo hoc bellum transierit,
omnisque concupiscentia in charitatem fuerit commutata,
nihil in corpore remanebit quod spiritui resistat,
nihil quod dometur, nihil quod frenetur, nihil quod
calcetur; sed totum per concordiam perget ad justitiam;
fiet voluntas Dei in coelo et in terra. <hi>Fiat voluntas
tua in coelo et in terra.</hi> Perfectionem optamus,
quando hoc oramus. Item, <hi>Fiat voluntas tua, sicut in
coelo, et in terra.</hi> In Ecclesia spirituales coelum sunt,
carnales terra sunt. <hi>Fiat</hi> ergo <hi>voluntas tua, sicut in
coelo et in terra:</hi> ut quomodo tibi serviunt spirituales,
sic tibi mutati in melius serviant et carnales. <hi>Fiat
voluntas tua, sicut in coelo et in terra.</hi> Est et alius
sensus pius valde. Moniti enim sumus orare pro inimicis
nostris. Ecclesia, coelum est: inimici Ecclesiae,
terra sunt. Quid est ergo, <hi>Fiat voluntas tua, sicut in
coelo, et in terra?</hi> Credant inimici nostri, quomodo et
nos in te credimus: fiant amici, finiant inimicitias.
Terra sunt, ideo nobis adversantur: coelum fiant, et
nobiscum erunt.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 <hi>Quarta petitio. Omnes sumus mendici
Dei.--Panem nostrum quotidianum da nobis hodie.</hi> 
Et hic jam manifestum est quod pro nobis oramus.
Quando dicis, <hi>Sanctificetur nomen tuum;</hi> exponendum
est tibi quia pro te oras, non pro Deo. Quando dicis,
<pb n="0381"/> <hi>Fiat voluntas tua,</hi> 
 et hoc exponendum tibi est, ne putes
quod Deo bene optas, ut fiat voluntas ipsius, et non
potius pro te oras. Quando dicis, <hi>Veniat regnum tuum;</hi> 
et hoc exponendum est, ne putes quia Deo bene optas,
ut regnet. Ab isto autem loco et deinceps usque in finem
Orationis, apparet quia pro nobis rogamus Deum.
Quando dicis, <hi>Panem nostrum quotidianum da nobis hodie,</hi> 
profiteris te mendicum Dei. Sed noli erubescere:
quantumlibet quis sit dives in terra, mendicus Dei
est. Stat mendicus ante domum divitis: sed et ipse
dives stat ante domum magni divitis. Petitur ab illo,
et petit. Si non egeret, aures Dei oratione non pulsaret.
Et quid eget dives? Audeo dicere, ipso pane
quotidiano eget dives. Quare enim abundant illi omnia?
unde, nisi quia Deus dedit? Quid habebit, si Deus subtrahat
manum suam? Nonne multi dormierunt divites,
et surrexerunt pauperes? Et quod illi non deest, misericordiae
Dei est, non potentiae ipsius.</p>
          </div3>
<div3>
            <head>10.</head>
            <p>
 <hi>Panis quotidianus, sermo Dei. Eucharistia.</hi> 
Sed istum panem, charissimi, quo venter impletur,
quo caro quotidie reficitur; istum ergo panem videtis
Deum dare, non solum laudatoribus suis, sed etiam
blasphematoribus: qui facit solem suum oriri super
bonos et malos, et pluit super justos et injustos <note>(Matth. V, 45)</note>.
Laudas, pascit te: blasphemas, pascit
te. Ut poenitentiam agas, exspectat te: sed si non
te mutaveris, damnat te. Quia ergo panem istum accipiunt
a Deo et boni et mali, putas non est aliquis
panis quem petunt filii, de quo dicebat Dominus in
Evangelio, <hi>Non est bonum tollere panem filiorum, et
mittere canibus <note>(Matth. XV, 26)</note>
            </hi>? Est plane. Quis est iste
panis? et quare dicitur quotidianus? Et iste necessarius
est: etenim sine illo vivere non possumus; sine
pane non possumus. Impudentia est ut a Deo petas
divitias: non est impudentia ut petas panem quotidianum.
Aliud est unde superbias, aliud est unde vivas.
Tamen quia iste panis visibilis et tractabilis datur
et bonis et malis; est panis quotidianus quem
petunt filii. Ipse est sermo Dei, qui nobis quotidie
erogatur. Panis noster quotidianus est: inde vivunt
non ventres, sed mentes. Necessarius est nobis etiam
nunc operariis in vinea; cibus est, non merces.
Operario enim duas res debet, qui illum conducit ad
vineam, cibum, ne deficiat; et mercedem, unde gaudeat.
Cibus noster quotidianus in hac terra, sermo
Dei est, qui semper erogatur Ecclesiis: merces nostra
post laborem vita aeterna nominatur. Iterum in
isto pane nostro quotidiano si intelligas quod fideles
accipiunt, quod accepturi estis baptizati; bene rogamus
et dicimus, <hi>Panem nostrum quotidianum da nobis
hodie:</hi> ut sic vivamus, ne ab illo altari separemur.
</p>
          </div3>
        </div2>

<div2>
          <head>CAPUT VII.</head>
<div3>
            <head>11.</head>
            <p>
 <hi>Quinta petitio. Omnes hic sumus
debitores. Peccata quotidiana baptizatorum.--Et
dimitte nobis debita nostra, sicut et nos dimittimus debitoribus
nostris.</hi> Et ista petitio non est exponenda quia
pro nobis petimus. Nobis enim debita demitti postulamus.
Debitores enim sumus, non pecuniarum, sed
peccatorum. Dicis modo forte: Et vos? Respondemus:
<pb n="0382"/>
Et nos. Et vos, episcopi sancti, debitores estis?
Et nos debitores sumus. Et vos? Absit, domine, noli
tibi facere injuriam. Non injuriam mihi facio, sed verum
dico: debitores sumus. <hi>Si dixerimus quia peccatum
non habemus, nos ipsos decipimus, et veritas in nobis
non est <note>(I Joan. I, 8)</note>
            </hi>. Et baptizati sumus, et debitores
sumus. Non quia aliquid remansit quod nobis
in Baptismo non dimissum fuerit: sed quia vivendo
contrahimus quod quotidie dimittatur. Qui baptizantur
et exeunt, sine debito ascendunt, sine debito
pergunt. Qui autem baptizantur et tenentur in hac
vita, de fragilitate mortali contrahunt aliquid, unde
et si non naufragatur, tamen oportet ut sentinetur.
Quia si non sentinatur, paulatim ingreditur unde tota
navis mergatur. Et hoc orare, sentinare est. Non
tantum autem debemus orare, sed et eleemosynam
facere: quia quando sentinatur ne navis mergatur,
et vocibus agitur et manibus. Vocibus agimus, cum
dicimus, <hi>Dimitte nobis debita nostra, sicut et nos dimittimus
debitoribus nostris.</hi> Manibus autem agimus, cum
facimus, <hi>Frange esurienti panem tuum, et egenum sine
tecto induc in domum tuam <note>(Isai. LVIII, 29)</note>
            </hi>. <hi>Include eleemosynam
in corde pauperis, et ipsa pro te exorabit ad
Dominum <note>(Eccli. XXIX, 15)</note>
            </hi>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>12.</head>
            <p>
 <hi>Peccatorum quotidianorum mundatio.
Minuta peccata non contemnenda, quia plura.</hi> 
Dimissis ergo peccatis omnibus per lavacrum regenerationis,
in magnas angustias contrusi fuerimus, si
non nobis daretur quotidiana mundatio sanctae orationis.
Eleemosynae et orationes mundant peccata;
tantum ne talia committantur, unde necesse sit separari
nos a pane quotidiano; vitantes debita, quibus
debetur certa et severa damnatio. Nolite vos justos
dicere, quasi non habeatis unde dicatis, <hi>Dimitte nobis
debita nostra, sicut et nos dimittimus debitoribus nostris.</hi> 
Abstinentes ab idololatria, a constellationibus mathematicorum,
a remediis incantatorum; abstinentes a
deceptionibus haereticorum, a conscissionibus schismaticorum;
abstinentes ab homicidiis, ab adulteriis et
fornicationibus, a furtis et rapinis, a falsis testimoniis;
et si qua forte alia, non dico quae exiriales exitus
habent, unde necesse sit praecidi ab altari, et ligari
in terra ut ligetur in coelo, valde periculose et
mortifere, nisi solvatur in terra quod solvatur in coelo:
istis ergo exceptis, non deest unde homo peccet.
Quod non oportet videndo libenter, peccat. Et quis
teneat oculi velocitatem? Quandoquidem dicitur oculus
inde accepisse nomen, a velocitate. Quis teneat
aurem vel oculum? Oculi, cum volueris, claudi possunt,
et cito clauduntur: aures cum conatu claudis,
manum levas, pervenis ad illas: et si tibi aliquis manus
teneat, patent; nec potes eas claudere adversus
verba maledica, impura, blandientia et decipientia.
Cum aliquid, quod non oportet, audieris, etsi non
feceris, nonne aure peccas? Audis mali aliquid libenter.
Lingua mortifera quanta peccata committit? Aliquando
<pb n="0383"/>
talia, quibus homo ab altari separetur. Ad
illam pertinet materies blasphemiarum: et multa etiam
inania dicuntur, quae ad rem non pertinent. Nihil
mali faciat manus; non currat pes ad aliquid mali;
non dirigatur oculus in lasciviam; non auris libenter
pateat turpitudini; non moveatur lingua ad id quod
non decet: dic, cogitationes quis tenet?
</p>
          </div3>
        </div2>

<div2>
          <head>CAPUT IX.</head>
<p>Fratres mei, plerumque oramus, et
aliunde cogitamus, quasi obliti ante quem stemus,
aut ante quem proni jaceamus. Ista omnia si colligantur
contra nos, num ideo non premunt, quia minuta
sunt? Quid interest, utrum te plumbum premat, an
arena? Plumbum una massa est, arena minuta grana
sunt, sed copia te premunt. Minuta sunt peccata:
non vides de guttis minutis flumina impleri, et fundos
trahi? Minuta sunt, sed multa sunt.</p>
<div3>
            <head>13.</head>
            <p>
 <hi>Pactum donandi debita.</hi> Quotidie ergo dicamus;
et corde vero dicamus, et quod dicimus faciamus: <hi>Dimitte nobis debita nostra, sicut et nos dimittimus
debitoribus nostris.</hi> 
 Sponsionem facimus cum
Deo, pactum et placitum. Hoc tibi dicit Dominus Deus
tuus: Dimitte, et dimitto. Non dimisisti: tu contra te
tenes, non ego. Sane, charissimi filii mei, quoniam
scio quid vobis expediat in oratione dominica, et
maxime in tota oratione ista sententia, <hi>Dimitte nobis
debita nostra, sicut et nos dimittimus debitoribus nostris:</hi> 
audite me. Baptizandi estis, omnia dimittite: quisque
quod habet adversus aliquem in corde suo, dimittat
ex corde. Sic intrate, et certi estote omnia prorsus
vobis dimitti quae contraxistis, et ex parentibus
nascendo secundum Adam cum originali peccato,
propter quod peccatum cum parvulis curritis ad gratiam
Salvatoris, et quidquid vivendo addidistis, dictis,
factis, cogitationibus, omnia dimittuntur: et exibitis
inde tanquam a conspectu Domini vestri, cum securitate
omnium debitorum.
</p>
          </div3>
        </div2>

<div2>
          <head>CAPUT X.</head>
<div3>
            <head>14.</head>
            <p>
 <hi>Hortatur ad dilectionem inimicorum.</hi> 
Jam propter illa quotidiana peccata, de quibus
locutus sum, quia necessarium est vobis dicere,
velut quotidiana mundatione ista, <hi>Dimitte nobis debita
nostra, sicut et nos dimittimus debitoribus nostris;</hi> quid
facietis? Habetis inimicos: Quis enim vivat in hac
terra non habens inimicum? Intendite vobis, diligire
illos. Nullo modo tibi potest nocere saeviens inimicus,
quantum tibi noces, si non diligis inimicum. Ille
enim nocere potest aut villae tuae, aut pecori tuo, aut
domui tuae, aut servo tuo, aut ancillae tuae, aut filio
tuo, aut conjugi tuae; aut, ut multum, si illi data
fuerit potestas, carni tuae? Numquid, quomodo tu,
animae tuae? Extendite vos ad istam perfectionem,
charissimi, exhortor vos. Sed numquid ego illud donavi
vobis? Ille vobis donavit, cui dicitis, <hi>Fiat voluntas
tua, sicut in coelo, ita et in terra.</hi> Tamen non vobis
videatur impossibile: ego scio, ego novi, ego probavi
esse homines christianos, qui diligunt inimicos suos.
Si vobis impossibile visum fuerit, non faciatis. Primo
credite posse fieri: et orate, ut fiat in vobis voluntas
Dei. Quid enim tibi prodest malum inimici tui? Si
malum nullum haberet, nec inimicus tuus esset. Bonum
<pb n="0384"/>
illi opta, finiat mala, et non erit tibi inimicus.
Non enim inimica est tibi in illo natura humana, sed
culpa. Numquid ideo tibi est inimicus, quod habet
animam et carnem? Hoc est quod tu: animam habes,
animam habet; carnem habes, carnem habet. Consubstantialis
tuus est: simili de terra facti estis; a
Domino animati estis. Hoc est ille quod tu: respice
fratrem tuum. Primi duo parentes nostri erant, Adam
et Eva; ille pater, illa mater: ergo nos fratres. Omittamus
originem primam: Deus pater, Ecclesia mater:
ergo nos fratres. Sed inimicus meus Paganus est, Judaeus
est, haereticus est; et unde jamdudum dixi, <hi>Fiat
voluntas tua, sicut in coelo, ita et in terra.</hi> O Ecclesia,
inimicus tuus est Paganus, Judaeus, haereticus: terra
est. Si coelum es, invoca Patrem qui est in coelis, et
pro inimicis tuis ora: quia et Saulus inimicus erat
Ecclesiae; sic oratum est pro illo, factus est amicus.
Non solum destitit esse persecutor, sed laboravit ut
esset adjutor. Et si verum quaeras, oratum est contra
illum: sed contra ejus malitiam, non naturam. Ora et
tu contra malitiam inimici tui: illa moriatur, et ille
vivat. Si enim mortuus fuerit inimicus tuus, quasi
inimico caruisti, sed nec amicum invenisti. Si autem
mortua fuerit malitia ejus: et inimicum amisisti, et
amicum invenisti.
</p>
          </div3>
        </div2>

<div2>
          <head>CAPUT XI.</head>
<div3>
            <head>15.</head>
            <p>
 <hi>Inimicos diligere paucorum est,
sed tamen ab omnibus id praestandum.</hi> Adhuc dicitis:
Quis potest? quis illud fecit? Deus illud faciat in
cordibus vestris. Et ego scio, pauci illud faciunt,
magni sunt qui faciunt, spirituales faciunt. Numquid
tales sunt omnes in Ecclesia fideles ad altare accedentes,
corpus et sanguinem Christi sumentes? numquid
tales sunt omnes? Et tamen omnes dicunt, <hi>Dimitte
nobis debita nostra, sicut et nos dimittimus debitoribus
nostris.</hi> Si respondeat illis Deus: Quid a me
petitis ut faciam quod promisi, quando vos non facitis
quod praecepi? Quid promisi? Dimittere debita vestra.
Quid praecepi? Ut et vos dimittatis debitoribus vestris.
Quomodo potestis hoc facere, si non diligatis inimicos?
Quid ergo facturi sumus, fratres? Ad tantam
paucitatem redigitur grex Christi? Si soli illi debent
dicere, <hi>Dimitte nobis debita nostra, sicut et nos dimittimus
debitoribus nostris,</hi> qui diligunt inimicos; nescio
quid faciam, nescio quid dicam. Dicturus enim vobis
sum: Si non diligitis inimicos vestros, nolite orare?
Non audeo: imo ut diligatis, orate. Sed numquid vobis
dicturus sum: Si non diligitis inimicos vestros,
nolite in oratione dominica dicere, <hi>Dimitte nobis debita
nostra, sicut et nos dimittimus debitoribus nostris?</hi> Puta
quia dico, Nolite dicere. Si non dixeritis, non dimittuntur:
si dixeritis, et non feceritis, non dimittuntur.
Ergo dicendum est et faciendum, ut dimittantur.
</p>
          </div3>
        </div2>

<div2>
          <head>CAPUT XII.</head>
<div3>
            <head>16.</head>
            <p>
 <hi>Inimico saltem petenti detur
venia.</hi> Video aliquid unde possum, non paucitatem
christianam, sed multitudinem consolari: et scio quia
hoc desideratis audire. <hi>Dimittite, ut dimittatur vobis,</hi> 
Christus dixit <note>(Luc. VI, 37)</note>. Et vos in oratione quid
<pb n="0385"/>
dicitis? unde modo tractamus: <hi>Dimitte nobis debita
nostra, sicut et nos dimittimus debitoribus nostris.</hi> Sic
dimitte, Domine, quomodo dimittimus. Hoc dicis:
Sic dimitte, Pater, qui es in coelis, debita nostra,
quomodo et nos dimittimus debitoribus nostris. Hoc
enim facere debetis: quod si non feceritis, peribitis.
Quando inimicus veniam petit, continuo dimittatis.
Et hoc multum ad vos? Multum ad te erat, inimicum
diligere saevientem: multum est ad te, hominem diligere
supplicantem? Quid dicis? Saeviebat, et oderas.
Mallem nec tunc odisses: mallem tunc, cum saevientem
patereris, Dominum recordareris dicentem, <hi>Pater,
ignosce illis, quia nesciunt quid faciunt <note>(Luc. XXIII,
34)</note>
            </hi>. Hoc ergo magnopere vellem, ut etiam eo tempore,
cum in te saeviebat inimicus, respiceres Dominum
Deum tuum ista dicentem. Sed forte dicturus es:
Fecit ille, sed ut Dominus, quia Christus, quia Dei
Filius, quia Unigenitus, quia Verbum caro factum.
Quid ego malus et invalidus homo? Si multum est ad
te Dominus tuus, cogitetur a te conservus tuus. Stephanus
sanctus lapidabatur: et inter lapides genu
fixo pro inimicis orabat, et ait, <hi>Domine, ne statuas
illis hoc peccatum <note>(Act. VII, 59)</note>
            </hi>. Illi lapides mittebant,
non veniam postulabant: et ille pro eis orabat. Talem
te esse volo: extende te. Quid trahis semper cor in
terra? Audi, Sursum cor: extende, dilige inimicos.
Si non potes diligere saevientem, dilige vel petentem.
Dilige hominem qui tibi dicit: Frater, peccavi, ignosce
mihi. Tunc si non ignoveris, non dico, deles orationem
de corde tuo; sed deleberis de libro Dei.
</p>
          </div3>
        </div2>

<div2>
          <head>CAPUT XIII.</head>
<div3>
            <head>17.</head>
            <p>
 <hi>Disciplina sine odio. Inimico
veniam negans nihil ipsi nocet, sed sibi.</hi> Si autem
vel tunc ignoveris, vel tunc ex corde dimiseris odium:
odium dico dimittas ex corde, non disciplinam. Quid
si ille qui petit veniam, castigandus est a me? Fac
quod vis: puto enim quod filium tuum diligis et
quando caedis. Lacrymas vapulantis non curas; quia
ei haereditatem servas. Ego hoc dico, ut de corde dimittas
odium, quando a te veniam petit inimicus. Sed
forte dicis: Mentitur, fingit. O judex cordis alieni,
dic mihi cogitationes patris tui, dic mihi hesternas
tuas. Rogat, veniam petit: dimitte, prorsus dimitte.
Si non dimiseris, non illi noces, sed tibi. Nam ille
scit quid est facturus. Non vis tu dimittere conservus
conservo tuo: ibit ad Dominum vestrum, et dicet ei,
Domine, rogavi conservum meum, ut dimitteret mihi,
et noluit dimittere; tu mihi dimitte. Numquid non
licet Domino debita relaxare servi sui? Ille accepta
venia a Domino recedit absolutus, tu remanes obligatus.
Quomodo obligatus? Venturum est tempus orationis,
venturum est ut dicas, <hi>Dimitte nobis debita
nostra, sicut et nos dimittimus debitoribus nostris:</hi> respondebit
tibi Dominus, <hi>Serve nequam, cum tanta mihi
deberes, rogasti me, et dimisi tibi; nonne oportebat et
te misereri conservi tui, sicut et ego tui misertus sum <note>(Matth. XVIII, 32, 33)</note>
            </hi>.
De Evangelio sunt verba ista,
non de corde meo. Si autem rogatus dimiseris veniam
<pb n="0386"/>
postulanti, jam potes dicere orationem istam. Et si
nondum idoneus es diligere saevientem, tamen orationem
istam potes dicere, <hi>Dimitte nobis debita nostri,
sicut et nos dimittimus debitoribus nostris.</hi> Transeamus
ad reliqua.</p>
          </div3>
<div3>
            <head>18.</head>
            <p>
 <hi>Sexta petitio.--Et ne nos inferas in tentationem.
Dimitte nobis debita nostra, sicut et nos dimittimus
debitoribus nostris,</hi> propter praeterita peccata dicimus,
quae non possumus facere, ut facta non sint.
Potes agere, ut non facias quod fecisti: quid agis,
ut non sit factum quod fecisti? Propter illa quae jam
facta sunt, ista tibi sententia orationis subvenit: <hi>Dimitte nobis debita nostra, sicut et nos dimittimus
debitoribus nostris.</hi> 
 Propter illa in quae potes incidere,
quid facies? <hi>Ne nos inferas in tentationem; sed libera
nos a malo. Ne nos inferas in tentationem; sed libera
nos a malo;</hi> hoc est, ab ipsa tentatione.
</p>
          </div3>
        </div2>

<div2>
          <head>CAPUT XIV.</head>
<div3>
            <head>19.</head>
            <p>
 <hi>Petitiones tres aeternam vitam,
et tres hujus vitae necessitates respiciunt.</hi> Et erunt
petitiones illae tres, <hi>Sanctificetur nomen tuum. Veniat
regnum tuum, Fiat voluntas tua, sicut in coelo et in
terra:</hi> tres istae petitiones sunt propter vitam humanam.
Semper enim sanctificatum in nobis debet
esse nomen Dei, semper in regno ejus esse debemus,
semper voluntatem ejus facere debemus. Hoc in
aeternum erit. Panis quotidianus modo est necessarius.
Jam ab hoc articulo caetera quae oramus, ad
praesentis vitae necessitatem pertinent. Panis quotidianus
in hac vita necessarius est; dimitti debita
nostra in hac vita necessarium est. Nam cum ad
illam veniemus, debita finimus. In hac terra tentatio
est, in hac terra periculose navigatur, in hac terra
per rimas fragilitatum subintrat aliquid, quod debeat
sentinari. Cum autem facti fuerimus aequales Angelis
Dei, absit ut dicamus, absit ut rogemus Deum, ut
dimittat debita nostra, quae nulla erunt. Hic ergo
panis quotidianus, hic ut debita dimittantur, hic ut
non intremus in tentationem; quia in illa vita tentatio
non intrat: hic ut liberemur a malo; quia in
illa vita malum nullum, sed bonum sempiternum
permanebit.
</p>
          </div3>
        </div2>
      </div1>

<div1>
        <head>SERMO LVII . <hi>Rursum in Matthaei caput</hi> VI, 9-13, <hi>de oratione Dominica, ad Competentes.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Symbolum prius, tum Oratio
tradenda.</hi> Ordo est aedificationis vestrae, ut discatis
prius quid credatis, et postea quid petatis. Sic enim
dicit Apostolus, <hi>Erit: omnis qui invocaverit nomen
Domini, salvus erit.</hi> Hoc testimonium beatus Paulus
posuit de propheta: quia praedicta sunt per prophetam
ista tempora, quando omnes invocaturi erant
Deum: <hi>Qui invocaverit nomen Domini, salvus erit.</hi> 
Et adjunxit: <hi>Quomodo autem invocabunt, in quem
non crediderunt? aut quomodo credent, quem non audierunt?
Quomodo autem audient, sine praedicante? aut
quomodo praedicabunt, si non mittantur (Joel. II, 32;
<pb n="0387"/>
Rom. X, 13-15)</hi>? Missi sunt ergo praedicatores, praedicaverunt
Christum. Illis praedicantibus populi audierunt,
audiendo crediderunt, credendo invocaverunt.
Quia ergo rectissime et verissime dictum est, <hi>Quomodo
invocabunt, in quem non crediderunt?</hi> ideo
prius didicistis quod crederetis: hodie didicistis cum
invocare, in quem credidistis.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Filius Dei fratres suos nos esse
voluit.</hi> Filius Dei Dominus noster Jesus Christus
docuit nos orationem: et cum sit ipse Dominus,
sicut in Symbolo accepistis et reddidistis, Filius
Dei unicus, tamen noluit esse unus. Unicus est, et
unus esse noluit: fratres habere dignatus est. Quibus
enim dicit, <hi>Dicite, Pater noster, qui es in coelis?</hi> Quem voluit a nobis appellari Patrem nostrum, nisi
Patrem suum? Numquid invidit nobis? Parentes aliquando
cum genuerint unum filium, duos, tres; jam
timent generare, ne faciant alios mendicare. Sed
quia talis est haereditas quam nobis promittit, quam
multi obtineant, et angustias nemo patiatur; ideo in
suam fraternitatem vocavit populos gentium, et habet
Unicus innumerabiles fratres qui dicant, <hi>Pater
noster qui es in coelis.</hi> Dixerunt ista qui fuerunt ante
nos: dicturi sunt qui erunt post nos. Videte quantos
fratres habeat Unicus in sua gratia, communicans
cum illis hereditatem, pro quibus pertulit mortem.
Habebamus patrem et matrem in terra, ut nasceremur
ad labores et mortem: invenimus alios parentes,
Deum Patrem et matrem Ecclesiam, a quibus nascamur
ad vitam aeternam. Cogitemus, charissimi, cujus
filii esse coepimus: et sic vivamus, quomodo decet
eos qui talem habent Patrem. Videte, quia Creator
noster dignatus est esse Pater noster.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Quid a Patre petendum.</hi> Audivimus
quem invocare debeamus, qua spe haereditatis
aeternae Patrem in coelis habere coepimus: audiamus
quid ab illo petamus. A tali Patre quid petituri
sumus? Numquid non ab illo et hodie et heri et
nudiustertius pluviam petimus? Nihil magnum est
quod a tali Patre quaesivimus: et tamen videtis cum
quanto gemitu, cum quanto desiderio pluviam petamus,
cum mors timetur, et hoc timetur quod evadere
nullus potest. Omnis enim homo citius serius moriturus
est: et gemimus, rogamus, parturimus, clamamus
ad Deum, ut paulo serius moriamur. Quanto
magis ad illum debemus clamare, ut veniamus ubi
nunquam moriamur?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Prima petitio.</hi> Ideo, <hi>Sanctificetur
nomen tuum,</hi> dictum est. Hoc etiam ab illo
petimus, ut sanctificetur nomen ejus in nobis: nam
semper est sanctum. Quomodo autem sanctificatur
nomen ejus in nobis, nisi dum nos efficit sanctos?
Nos enim fuimus non sancti, et per nomen ejus efficimur
sancti: ipse autem semper sanctus, et nomen
ipsius semper sanctum. Pro nobis rogamus, non pro
Deo. Non enim bene optamus Deo, cui nihil mali
potest aliquando evenire. Sed optamus nobis bonum,
<pb n="0388"/>
ut sanctificetur sanctum nomen ejus: quod semper
sanctum est, sanctificetur in nobis.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Secunda petitio. Veniat regnum
tuum.</hi> Petamus, non petamus, venire habet. Habet
quidem regnum Deus sempiternum. Quando enim
non regnavit? Quando regnare coepit? Quando
regnum ejus initium non habet, nec finem habebit.
Sed ut sciatis quia et hoc pro nobis oramus, non pro
Deo (non enim sic dicimus, <hi>Veniat regnum tuum,</hi> 
quasi optantes, ut regnet Deus); regnum ipsius nos
erimus, si in illum credentes in eo profecerimus.
Omnes fideles redempti sanguine Unici ipsius, erunt
regnum ipsius. Venturum est autem ipsum regnum,
cum facta fuerit resurrectio mortuorum: tunc enim
veniet ipse. Et cum resurrexerint mortui, dividet
eos, sicut ipse dicit, et ponet alios ad dexteram,
alios ad sinistram. Dicet eis qui ad dexteram erunt: <hi>Venite, benedicti Patris mei, percipite regnum.</hi> 
 Hoc
est quod optamus et rogamus, quando dicimus, <hi>Veniat regnum tuum,</hi> 
 ut nobis veniat. Nam si nos
reprobi fuerimus, illud regnum aliis venturum est,
non nobis. Si autem in eo numero fuerimus, qui pertinent
ad membra unigeniti Filii ejus, nobis veniet
regnum ejus: et non tardabit. Numquid enim saecula
tanta restant, quanta transierunt? Apostolus Joannes
dixit: <hi>Filioli, novissima hora est <note>(I Joan. II, 18)</note>
            </hi>.
Sed pro ipso die magno longa est hora: et ipsa
hora novissima videte quot annos ducat. Tamen sic
vobis sit quasi qui vigilet, dormiat, surgat et regnet.
Modo vigilemus, morte dormiemus, in fine resurgemus,
sine fine regnabimus.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Tertia petitio. Hujus petitionis
interpretatio multiplex.--Fiat voluntas tua, sicut in
coelo, ita et in terra.</hi> Tertio petimus, <hi>Fiat voluntas
tua, sicut in coelo, ita et in terra.</hi> Et hoc nobis bene
optamus. Nam voluntas Dei necesse est ut fiat. Voluntas
Dei est ut regnent boni, damnentur mali.
Numquid potest ista voluntas non fieri? Sed quid nobis
bene optamus, quando dicimus, <hi>Fiat voluntas
tua, sicut in coelo, ita et in terra?</hi> Audite. Multis enim
modis haec petitio intelligi potest, et multa sunt cogitanda
in ista petitione; quando rogamus Deum, <hi>Fiat
voluntas tua, sicut in coelo, ita et in terra.</hi> Quomodo
te non offendunt Angeli tui, sic te non offendamus et
nos. Iterum quomodo intelligitur, <hi>Fiat voluntas tua,
sicut in coelo, ita et in terra?</hi> Sancti omnes Patriarchae,
omnes Prophetae, omnes Apostoli, spirituales omnes
tanquam coelum sunt Deo: nos autem in comparatione
ipsorum terra sumus. <hi>Fiat voluntas tua, sicut in
coelo, ita et in terra:</hi> sicut in illis, ita et in nobis.
Item, <hi>Fiat voluntas tua, sicut in coelo, ita et in terra.</hi> 
Ecclesia Dei coelum est, inimici ejus terra sunt. Bene
optamus inimicis nostris, ut credant et ipsi, et fiant
christiani: et fiat voluntas Dei, sicut in coelo, ita et
in terra. Item, <hi>Fiat voluntas tua, sicut in coelo, ita et
in terra.</hi> Spiritus noster coelum est, caro terra, quomodo
innovatur spiritus noster credendo, sic caro
innovetur resurgendo: et fiat voluntas Dei, sicut in
coelo, ita et in terra. Item, mens nostra qua videmus
<pb n="0389"/>
veritatem, et condelectamur ipsi veritati, coelum est.
Ecce coelum: <hi>Condelector legi Dei secundum interiorem
hominem.</hi> Quid est terra? <hi>Video aliam legem in
membris meis, repugnantem legi mentis meae <note>(Rom.
VII, 22, 23)</note>
            </hi>. Quando ista pugna transierit, et concordia
plena carnis et spiritus facta fuerit, fiet voluntas
Dei, sicut in coelo, ita et in terra. Quando petitionem
istam dicimus, omnia ista cogitemus, et omnia
ista a Patre petamus. Omnia autem ista, charissimi,
tria quae diximus, tres petitiones istae ad vitam aeternam
pertinent. Quod enim sanctificatur in nobis nomen
Dei nostri, aeternum erit. Quod regnum ipsius
veniet, ubi semper vivemus, aeternum erit. Quod
voluntas ejus fit, sicut in coelo, ita et in terra, omnibus
modis, quos exposui, aeternum erit.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Quarta petitio. Panis quotidianus
duplex est, corporalis et spiritualis. Eucharistia. Sermones,
lectiones et hymni sacri, quotidianus panis.</hi> 
Restant petitiones pro ista vita peregrinationis nostrae:
ideo sequitur, <hi>Panem nostrum quotidianum da
nobis hodie.</hi> Da aeterna, da temporalia. Promisisti regnum,
noli negare subsidium. Dabis apud te sempiternum
ornamentum, da in terra temporale alimentum.
Ideo <hi>quotidie,</hi> ideo <hi>hodie,</hi> id est, hoc tempore.
Cum transierit vita ista, numquid petemus panem
quotidianum? Tunc enim non vocabitur <hi>quotidie;</hi> sed <hi>hodie.</hi> 
 Nunc vocatur <hi>quotidie,</hi> quando transit dies, et venit alius dies. Numquid vocabitur <hi>quotidie,</hi> quando
erit aeternus unus dies? Sane duobus modis intelligenda
est ista petitio de pane quotidiano: sive pro
necessitate carnalis victus, sive etiam pro necessitate
spiritualis alimoniae. Carnalis cibi necessitas, propter
quotidianum victum, sine quo vivere non possumus.
Victus est et tegumentum, sed a parte totum
intelligitur. Quando panem petimus, ibi omnia accipimus.
Norunt etiam spiritualem alimoniam fideles,
quam et vos scituri estis, accepturi de altare Dei.
Panis erit et ipse quotidianus, huic vitae necessarius.
Numquid enim Eucharistiam accepturi sumus, cum
ad ipsum Christum venerimus, et cum illo in aeternum
regnare coeperimus? Ergo Eucharistia panis
noster quotidianus est: sed sic accipiamus illum, ut
non solum ventre, sed et mente reficiamur. Virtus
enim ipsa quae ibi intelligitur, unitas est, ut redacti
in corpus ejus, effecti membra ejus, simus quod accipimus.
Tunc erit vere panis noster quotidianus. Et
quod vobis tracto, panis quotidianus est: et quod
in Ecclesia lectiones quotidie auditis, panis quotidianus
est: et quod hymnos auditis et dicitis, panis
quotidianus est. Haec enim sunt necessaria peregrinationi
<pb n="0390"/>
nostrae. Numquid illuc quando venerimus, codicem
sumus audituri? Ipsum Verbum visuri, ipsum
Verbum audituri, ipsum manducaturi, ipsum bibituri,
quomodo Angeli modo. Numquid Angelis codices
sunt necessarii, aut disputatores, aut lectores?
Absit. Videndo legunt: vident enim ipsam Veritatem,
et illo fonte satiantur, unde nos irroramur. Dictum
est ergo de pane quotidiano; quia in ista vita nobis
est necessaria haec petitio.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Quinta petitio.--Dimitte nobis
debita nostra, sicut et nos dimittimus debitoribus nostris.</hi> 
Numquid necessaria est nisi hic? Ibi enim debita
non habebimus. Debita enim quid sunt, nisi peccata?
Ecce baptizabimini, omnia ibi vestra peccata delebuntur:
nullum omnino ibi remanebit. Si quid mali aliquando
gessistis, fecistis, dixistis, concupistis, cogitastis,
totum delebitur. Et tamen si in ista vita posteriori
securitas esset, talem orationem non disceremus,
ubi diceremus, <hi>Dimitte nobis debita nostra.</hi> Sed plane
faciamus quod sequitur, <hi>Sicut et nos dimittimus debitoribus
nostris.</hi> Maxime ergo vos qui intraturi estis ad
accipiendam plenam indulgentiam debitorum vestrorum,
videte ne aliquid in cordibus vestris adversus
alterum teneatis, ut procedatis inde securi, quasi
liberi et ab omnibus debitis absoluti; et incipiatis vos
velle vindicare de inimicis vestris, qui vobis ante injurias
fecerunt. Dimittite, quomodo vobis dimittitur.
Deus nulli fecit injuriam, et tamen dimittit qui nihil
debet. Quomodo debet dimittere cui dimittitur, quando
ille omnia dimittit, qui non debet quod ei dimittatur?
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Sexta petitio. Tentatio duplex.
Deserente Deo continuo possidet tentator. Concupiscentiae
remanent post Baptismum.--Ne nos inferas in
tentationem; sed libera nos a malo.</hi> Numquid et hoc
necessarium erit in illa vita? Non dicitur, <hi>Ne nos inferas
in tentationem,</hi> nisi ubi potest esse tentatio. In
sancti Job libro legimus, <hi>Numquid non tentatio est vita
humana super terram <note>(Job. VII, 1)</note>
            </hi>? Quid ergo rogamus?
Quid, audite. Apostolus Jacobus dicit, <hi>Nemo
cum tentatur dicat quod a Deo tentatur <note>(Jacobi I, 13)</note>
            </hi>.
Tentationem istam malam dixit, qua quisque decipitur,
et diabolo subjugatur; ipsam dixit tentationem.
Est enim alia tentatio, quae appellatur probatio: de
ipsa tentatione scriptum est, <hi>Tentat vos Dominus Deus
vester, ut sciat si diligitis eum <note>(Deut. XIII, 3)</note>
            </hi>. Quid est, <hi>ut sciat?</hi> 
 Ut scire vos faciat: nam ipse novit. In illa
tentatione qua quisque decipitur et seducitur, neminem
tentat Deus: sed plane judicio suo alto et occulto
quosdam deserit. Cum ille deseruerit, invenit quid
faciat tentator. Non enim invenit adversus se luctatorem,
sed continuo illi se exhibet possessorem, si
deserat Deus. Ne deserat ergo nos, ideo dicimus, <hi>Ne
nos inferas in tentationem. Unusquisque enim tentatur,</hi> 
ait idem apostolus Jacobus, <hi>a concupiscentia sua abstractus
et illectus: deinde concupiscentia cum conceperit,
parit peccatum; peccatum autem cum consummatum
fuerit, generat mortem (Jacobi, I, 14 et 15)</hi>. Quid
<pb n="0391"/>
nos docuit? Ut pugnemus contra concupiscentias nostras.
Etenim in Baptismo sancto peccata dimissuri
estis: concupiscentiae remanebunt, cum quibus regenerati
pugnetis. Restat enim conflictus in vobis ipsis.
Nullus hostis metuatur extrinsecus: te vince, et
mundus est victus. Quid tibi facturus est tentator
extraneus, sive diabolus, sive minister diaboli? Quicumque
homo proponit lucrum, ut seducat, avaritiam
in te non inveniat: quid facit propositor lucri? Si autem
avaritia in te inventa fuerit, viso lucro inardescis,
vitiosae escae caperis laqueo. Si autem non in te invenerit
avaritiam, remansit frustra extenta muscipula.
Proponit tibi tentator pulcherrimam feminam:
adsit intus castitas, victa est foris iniquitas. Ut ergo
non te capiat proposita pulchritudine mulieris alienae,
cum tua libidine intus pugna. Non sentis hostem
tuum, sed sentis concupiscentiam tuam. Diabolum
non vides, sed quid te delectet, vides. Vince intus
quod tu sentis. Pugna, pugna; quia qui te regeneravit,
judex est: proposuit luctam, parat coronam.
Sed quia sine dubio vinceris, si illum adjutorem non
habueris, si te deseruerit; ideo proponis in Oratione, <hi>Ne nos inferas in tentationem.</hi> 
 Ira judicis donavit quosdam
concupiscentiis suis: et dicit illud Apostolus, <hi>Tradidit
illos Deus in concupiscentiam cordis illorum <note>(Rom.
I, 24)</note>
            </hi>. Quomodo tradidit? Non cogendo, sed deserendo.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Liberatio a malo.--Libera nos
a malo:</hi> potest ad eamdem ipsam sententiam pertinere.
Ideo sic est, ut intelligas unam sententiam, <hi>Ne
nos inferas in tentationem; sed libera nos a malo.</hi> Ideo
addidit <hi>sed:</hi> ut ostenderet hoc totum ad unam sententiam
pertinere, <hi>ne nos inferas in tentationem; sed
libera nos a malo.</hi> Quomodo? Singula illa proponam: <hi>Ne nos inferas in tentationem; sed libera nos a malo.</hi> 
Liberando nos a malo, non nos infert in tentationem:
non nos inferendo in tentationem, liberat nos a malo.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Magna tentatio, horrenda tentatio,
velle vindicari.</hi> Magna vero tentatio est, charissimi,
magna tentatio est in hac vita, quando illud
nostrum tentatur, quo meremur veniam, sicubi tentati
lapsi fuerimus. Horrenda tentatio est, quando
nobis tollitur, unde ab aliarum tentationum vulneribus
sanari possimus. Scio nondum vos intellexisse:
adeste animo, ut intelligatis. Puta, tentat avaritia,
victus est quisquam (quia et luctator aliquando et bonus
praeliator vulneratur) in aliqua una tentatione:
vicit hominem avaritia, etiam bonum luctatorem; et
fecit nescio quid avarum. Transiit libido, non adduxit
ad stuprum, non pervenit ad adulterium. Illud
enim quando fuerit, et ab adulterio homo prohibendus
est. Sed vidit mulierem ad concupiscendum, cogitavit
aliquid delectabilius quam debuit; accepit pugnam,
etiam optimus praeliator percussus est: sed
non consensit, repercussit motum lascivum, doloris
amaritudine castigavit, repercussit et vicit. Tamen
<pb n="0392"/>
eo ipso quod lapsus erat, habet unde dicat, <hi>Dimitte
nobis debita nostra.</hi> Sic de caeteris omnibus tentationibus,
difficile est ut non sit unde dicamus, <hi>Dimitte
nobis debita nostra.</hi> Quae est ergo illa, quam posui,
horrenda tentatio, molesta, tremenda, omnibus viribus,
omni virtute vitanda? quae est ista? Quando
nobiscum agitur, ut vindicemus nos. Ira exasperatur;
et frendet homo vindicari: horrenda tentatio. Unde
accepturus enim veniam fueras pro caeteris delictis,
hoc perdis. Si quid aliis sensibus, aliis cupiditatibus
peccaveras, hinc erat sanandum, quia dicturus eras, <hi>Dimitte
nobis debita nostra sicut et nos dimittimus debitoribus
nostris.</hi> Qui te instigat ut vindiceris, perdet tibi quod dicturus
eras, <hi>Sicut et nos dimittimus debitoribus nostris.</hi> 
Illo perdito, cuncta tenebuntur: omnino nihil dimittitur.
</p>
          </div3>
        </div2>

<div2>
          <head>CAPUT XII.</head>
<div3>
            <head>12.</head>
            <p>
 <hi>Commendatio charitatis erga inimicos.
Debita quotidiana.</hi> Hanc periculosam tentationem in
ista vita sciens Dominus, Magister et Salvator noster
cum doceret nos in hac Oratione sex vel septem petitiones,
nullam sibi assumpsit unde tractaret, et quam nobis
vehementius commendaret, nisi hanc unam. Numquid
non diximus, <hi>Pater noster, qui es in coelis,</hi> et
caetera subsequentia? Quare post finitam Orationem
non aliquid nobis inde tractavit, vel quod a capite
posuit, vel quod in fine conclusit, vel quod in medio
collocavit? Si enim non in vobis sanctificatum
fuerit nomen Dei, aut si non pertinueritis ad regnum
Dei, aut si non in vobis facta fuerit voluntas Dei sicut
in coelo, aut si non vos Deus custodierit ne intretis
in tentationem: quare nihil horum? Sed quid? <hi>Amen
dico vobis, quia si dimiseritis peccata hominibus <note>(Matth. VI, 14)</note>
            </hi>:
propter illud, <hi>Dimitte nobis debita
nostra, sicut et nos dimittimus debitoribus nostris.</hi> Praetermissis
omnibus petitionibus quas nos docuit, illam
maxime docuit. Non multum fuerant illa commendanda,
in quibus si peccator est, unde curetur agnocat:
commendandum, in quo si peccaveris, caetera
non est unde sanari. Hoc enim debes dicere, <hi>Dimitte
nobis debita nostra.</hi> Quae debita? Non deest: homines
sumus. Paulo plus locutus sum quam debui,
dixi aliquid quod non debui, risi plus quam debui,
bibi amplius quam debui, comedi amplius quam debui,
audivi libenter quod non debui, vidi libenter
quod non debui, cogitavi libenter quod non debui: <hi>Dimitte nobis debita nostra, sicut et nos dimittimus debitoribus
nostris.</hi> 
 Peristi, si hoc perdidisti.
</p>
          </div3>
        </div2>

<div2>
          <head>CAPUT XIII.</head>
<div3>
            <head>13.</head>
            <p>
 <hi>Hortatio.</hi> Videte, fratres
mei; videte, filii mei; videte filii Dei; videte, quia
dico vobis. Pugnate cum corde vestro, quantum potestis.
Et si videritis iram vestram stare adversus
vos, rogate contra illam Deum: faciat te Deus victorem
tui; faciat te Deus victorem, non inimici forinsecus
tui, sed intrinsecus animi tui. Aderit enim et
faciet. Plus vult ut hoc ab illo petamus, quam pluviam.
Videtis enim, charissimi, quot petitiones docuit
<pb n="0393"/>
nos Dominus Christus, et vix illic invenitur una quae
sonet de pane quotidiano: ut omnia quae cogitamus,
propter vitam futuram cogitemus. Quid enim timemus
ne non nobis exhibeat ille qui promisit, et dixit: <hi>Quaerite primum regnum et justitiam Dei, et haec omnia
apponentur vobis? Novit enim Pater vester, quia
ista necessaria sunt vobis, priusquam petatis ab eo. Quaerite
primum regnum et justitiam Dei, et haec omnia
apponentur vobis 
 <note>(Matth. VI, 33, 32, 8)</note>
            </hi>. Nam multi
etiam fame tentati sunt, et aurum inventi, et a Deo
non deserti. Perirent fame, si desereret cor eorum
panis interior quotidianus. Ipsum maxime esuriamus. <hi>Beati</hi> 
 enim <hi>qui esuriunt et sitiunt justitiam, quoniam
ipsi saturabuntur <note>(Id. V, 6)</note>
            </hi>. Potest autem infirmitatem
nostram misericorditer intueri, et videre
nos, quomodo dictum est: <hi>Memento quia pulvis sumus <note>(Psal. CII, 14)</note>
            </hi>.
Qui de pulvere hominem fecit et
animavit, pro isto figmento Unicum ad mortem dedit.
Quantum nos amet, quis potest explicare, quis potest
saltem digne cogitare?
</p>
          </div3>
        </div2>
      </div1>

<div1>
        <head>SERMO LVIII . <hi>Item in Matthaei caput</hi> VI, 9-13, <hi>de oratione Dominica, ad Competentes.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Symbolum et Dominica
oratio.</hi> Symbolum reddidistis, quo breviter comprehensa
continetur fides. Jam et antea dixi vobis,
quod ait apostolus Paulus, <hi>Quomodo invocabunt, in
quem non crediderunt <note>(Rom. X, 14)</note>
            </hi>? Quia ergo quomodo
credatur in Deum, et accepistis, et tenuistis,
et reddidistis: accipite hodie quomodo invocetur
Deus. Ipse Filius sicut audistis, cum Evangilium legeretur,
docuit discipulos suos et fideles suos hanc Orationem.
Spem habemus obtinendae causae nostrae, quando
talis jurisperitus nobis Preces dictavit. Assessor Patris,
sicut confessi estis, qui sedet ad dexteram Patris:
ipse est advocatus noster, qui futurus est judex noster.
Inde enim venturus est judicare vivos et mortuos. Tenete
ergo et hanc Orationem, quam reddituri estis ad octo
dies. Quicumque autem vestrum non bene Symbolum
reddiderunt, habent spatium, teneant: quia die
sabbati audientibus omnibus qui aderunt reddituri
estis, die sabbati novissimo, quo die baptizandi estis.
Ad octo autem dies ab hodierno die reddituri estis
hanc Orationem, quam hodie accepistis.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Omnium unus pater.</hi> Cujus caput
est, <hi>Pater noster, qui es in coelis.</hi> Invenimus Patrem
in coelis: attendamus quemadmodum vivamus
in terris. Sic enim debet vivere, qui invenit talem
Patrem, ut dignus sit venire ad ejus haereditatem.
Dicimus autem communiter, <hi>Pater noster.</hi> Quanta dignatio?
Hoc dicit imperator, hoc dicit mendicus;
hoc dicit servus, hoc dicit dominus ejus. Simul dicunt, <hi>Pater noster, qui es in coelis.</hi> 
 Intelligunt ergo
se esse fratres, quando unum habent Patrem. Sed
non dedignetur fratrem habere servum suum dominus
ejus, quem fratrem voluit habere Dominus Christus.
<pb n="0394"/>
</p>
          </div3>
<div3>
            <head>3. </head>
            <p>
<hi>Prima et secunda petitio.--Sanctificetur nomen
tuum,</hi> dicimus, <hi>Veniat regnum tuum.</hi> Sanctificatio
nominis Dei est, qua efficimur nos sancti. Nam
nomen ejus semper est sanctum. Optamus etiam venire
regnum ejus: veniet, et si nolumus; sed optare et
orare ut veniat regnum ejus, nihil est aliud quam
optare ab illo, ut dignos nos faciat regno suo, ne forte,
quod absit, veniat, et non nobis veniat. Multis
enim non est venturum, quod tamen venturum est.
Eis enim venturum est, quibus dicetur, <hi>Venite, benedicti
Patris mei, percipite regnum quod vobis paratum
est ab origine mundi.</hi> Illis non veniet quibus dicetur. <hi>Discedite a me, maledicti, in ignem aeternum <note>(Matth. XXV, 34, 41)</note>
            </hi>.
Cum ergo dicimus, <hi>Veniat regnum
tuum,</hi> oramus ut nobis veniat. Quid est, ut nobis
veniat? Ut bonos nos inveniat. Hoc ergo oramus,
ut bonos nos faciat: tunc enim nobis veniet regnum
ejus.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Tertia petitio. Hujus petitionis interpretatio
triplex.</hi> Addimus, <hi>Fiat voluntas tua, sicut
in coelo, ita et in terra.</hi> Serviunt tibi Angeli in
coelo, nos serviamus tibi in terra. Non te offendunt
Angeli in coelo, non te offendamus in terra. Quomodo
illi faciunt voluntatem tuam, sic faciamus et nos. Et
hic quid oramus, nisi ut boni simus? Quando enim
facimus voluntatem Dei (nam ipse sine dubio facit
suam), tunc fit voluntas ejus in nobis. Et aliter bene
intelligimus, <hi>Fiat voluntas tua, sicut in coelo, ita et in
terra.</hi> Accipimus praeceptum Dei, et placet nobis,
placet menti nostrae. Condelectamur enim legi
Dei secundum interiorem hominem <note>(Rom. VII, 22)</note>.
Tunc fit voluntas ejus in coelo. Coelo enim comparatur
spiritus noster, terrae autem caro nostra. Quid
est ergo, <hi>Fiat voluntas tua, sicut in coelo, ita et in
terra.</hi> Ut quomodo menti nostrae placet tua jussio, sic
ei consentiat caro nostra; et tollatur rixa illa de medio,
quae describitur ab Apostolo: <hi>Caro enim concupiscit
adversus spiritum, spiritus autem adversus carnem <note>(Galat. V, 17)</note>
            </hi>.
Quando contra carnem concupiscit
spiritus, jam facta est voluntas ejus in coelo:
quando contra spiritum non concupiscit caro, jam
facta est voluntas ejus in terra. Erit autem plena
concordia, quando ipse voluerit: sit mundo pugna,
ut possit esse victoria. Etiam sic bene intelligi potest, <hi>Fiat voluntas tua, sicut in coelo, ita et in terra:</hi> 
ut coelum ponamus Ecclesiam, quia portat Deum;
terram autem infideles, quibus dictum est, <hi>Terra es,
et in terram ibis <note>(Gen. III, 19)</note>
            </hi>. Quando ergo oramus
pro inimicis nostris, inimicis Ecclesiae, inimicis nomini
Christiano, hoc oramus, ut fiat voluntas ejus, <hi>sicut in coelo, ita et in terra,</hi> 
 id est, sicut in tuis fidelibus,
sic et in tuis blasphematoribus; ut omnes coelum
fiant.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Quarta petitio. Quotidianus panis,
<pb n="0395"/>
victus, Eucharistia. Verbum Dei.</hi> Sequitur, <hi>Panem nostrum
quotidianum da nobis hodie.</hi> Potest simpliciter accipi
orationem istam nos fundere pro victu quotidiano,
ut abundet nobis; et si non abundat, non desit nobis. <hi>Quotidianum</hi> 
 autem dixit, quamdiu <hi>hodie</hi> vocatur <note>(Hebr. III, 13)</note>.
Quotidie vivimus, quotidie surgimus,
quotidie saturamur, quotidie esurimus. Det nobis
panem quotidianum. Quare non dixit et tegumentum?
Victus enim noster in cibo est et potu, tegumentum
in vestitu et tecto. Nihil homo plus desideret.
Quandoquidem dicit Apostolus: <hi>Nihil intulimus
in hunc mundum; sed nec auferre aliquid possumus:
victum et tegumentum habentes, his contenti simus <note>(I Tim. VI, 7 et 8)</note>
            </hi>.
Pereat avaritia, et dives est natura.
Ergo si ad quotidianum victum pertinet, quia et hoc
bene intelligitur, quod dicimus, <hi>Panem notrum quotidianum
da nobis hodie;</hi> non miremur, si nominato
pane et caetera necessaria intelligantur. Quomodo
quando Joseph invitavit fratres suos: <hi>Homines illi,</hi> 
inquit, <hi>hodie mecum manducabunt panem <note>(Gen. XLIII,
16)</note>
            </hi>. Quare panem solum manducari erant? Sed a
solo pane intellecta sunt caetera. Sic quando rogamus
panem quotidianum, quidquid nobis propter carnem
nostram in terra necessarium est, postulamus. Sed
quid ait Dominus Jesus? <hi>Quaerite primum regnum Dei
et justitiam, et haec omnia apponentur vobis <note>(Matth. VI,
33)</note>
            </hi>. Intelligitur etiam hoc valde bene, <hi>Panem nostrum
quotidianum da nobis hodie,</hi> Eucharistiam tuam,
quotidianum cibum. Norunt enim fideles quid accipiant,
et bonum est eis accipere panem quotidianum
huic tempori necessarium. Pro se rogant, ut boni
fiant, ut in bonitate et fide et vita bona perseverent.
Hoc optant, hoc orant: quia si non perseveraverintin
vita bona, separabuntur ab illo pane. Ergo, <hi>Panem
nostrum quotidianum da nobis hodie,</hi> quid est? Sic vivamus,
ut ab altari tuo non separemur. Et verbum
Dei quod quotidie vobis aperitur, et quodam modo
frangitur, panis quotidianus est. Et quomodo illum
panem ventres, sic istum esuriunt mentes. Et hunc
ergo petimus simpliciter, et quidquid animae nostrae
et carni nostrae in hac vita necessarium est, quotidiano
pane concluditur.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Quinta petitio.--Dimitte nobis
debita nostra,</hi> dicimus, et dicamus; quia verum dicimus.
Quis enim hic vivit in carne, et non habet debita?
Quis est homo sic vivens, ut ei non sit ista Oratio
necessaria? Inflare se potest, justificare non potest.
Bonum est illi ut imitetur Publicanum, nec tumescat
sicut Pharisaeus, qui ascendit in templum, et jactavit
merita sua, texit vulnera sua. Ille autem scivit quare
ascenderit, qui dicebat, <hi>Domine, propitius esto mihi
peccatori <note>(Luc. XVIII, 10-13)</note>
            </hi>. Hoc Dominus Jesus:
considerate, fratres mei: hoc Dominus Jesus orare
docuit discipulos suos, illos magnos primos Apostolos
suos, arietes nostros. Si ergo pro peccatis suis
dimittendis arietes orant, agni quid debent facere, de
quibus dictum est, <hi>Afferte Domino filios arietum (Psal.
<pb n="0396"/>
XXVIII, 1)</hi>? Hoc ergo scitis vos in Symbolo reddidisse,
quia inter caetera nominastis remissionem peccatorum.
Remissio peccatorum una est, quae semel datur;
alia, quae quotidie datur. Remissio peccatorum una
est, quae semel datur in sancto Baptismate; alia, quae
quamdiu vivimus hic, datur in Dominica oratione.
Propter quod dicimus, <hi>Dimitte nobis debita nostra.</hi> 
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>De eadem petitione.</hi> Et induxit
nobiscum Deus pactum et placitum, firmumque chirographum,
ut dicamus, <hi>Sicut et nos dimittimus debitoribus
nostris.</hi> Qui vult dicere efficaciter, <hi>Dimitte nobis
debita nostra;</hi> dicat veraciter, <hi>Sicut et nos dimittimus
debitoribus nostris.</hi> Si hoc quod est posterius, aut non
dicit, aut fallaciter dicit; illud quod prius est, inaniter
dicit. Maxime vobis dicimus, Dimittite omnia de cordibus
vestris, qui ad sanctum Baptisma acceditis. Et
vos, fideles, qui per hanc occasionem auditis hanc
Orationem et nostram expositionem, dimittite totum
quidquid adversus aliquem habetis de cordibus vestris:
ibi dimittite, ubi Deus videt. Aliquando enim
homo dimittit ore, et tenet corde: dimittit ore propter
homines, et tenet corde, non timens oculos Dei.
Prorsus dimittite; quidquid est quod usque ad istos
dies tenuistis, saltem his diebus dimittite. Non debuit
occidere sol super iracundiam vestram, et multi
soles transierunt. Transeat aliquando et iracundia
vestra, dies magni solis modo celebramus: illius solis
de quo dicit Scriptura, <hi>Orietur vobis sol justitiae, et
sanitas in pennis ejus <note>(Malach. IV, 2)</note>
            </hi>. Quid est, <hi>in
pennis ejus?</hi> In protectione ejus. Unde in Psalmo dicitur, <hi>Sub umbra alarum tuarum protege me 
 <note>(Psal.
XVI, 8)</note>
            </hi>. Alii autem, qui in die judicii futuri sunt sero
poenitentes, et infructuose dolentes, praedicti a Sapientia,
quid tunc dicturi sunt poenitentiam agentes,
et prae angustia spiritus gementes? <hi>Quid nobis profuit
superbia? et divitiarum jactantia quid contulit nobis?
Transierunt illa omnia tanquam umbra.</hi> Et inter caetera: <hi>Ergo erravimus a via veritatis, et justitiae lumen non luxit
nobis, et sol non est ortus nobis 
 <note>(Sap. V, 3, 9)</note>
            </hi>. Ille sol
justis oritur: istum autem solem visibilem facit Deus
quotidie oriri super bonos et malos <note>(Matth. V, 45)</note>. Ad
illum videndum solem justi pertinent: modo in cordibus
nostris habitat sol iste per fidem. Si ergo irasceris;
ne occidat sol iste in corde tuo super iracundiam
tuam: <hi>Non occidat sol super iracundiam vestram <note>(Ephes. IV, 26)</note>
            </hi>;
ne forte irascaris, et occidat tibi sol
justitiae, et in tenebris remaneas.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Contra iram et odium.</hi> Ne putetis
autem quia nihil sit iracundia. <hi>Turbatus est,</hi> inquit
propheta, <hi>prae ira oculus meus.</hi> Utique cui turbatur
oculus, solem videre non potest: et si conatus fuerit
videre, poena illi est, non voluptas. Quid est ira?
Libido vindictae. Libet hominem vindicari; et nondum
est Christus vindicatus, nondum sunt sancti martyres
vindicati! Adhuc exspectat patientia Dei. ut convertantur
inimici Christi, convertantur martyrum inimici:
<pb n="0397"/>
nos qui sumus, ut vindictam quaeramus? Si
quaereret illam Deus de nobis, ubi remaneremus?
Ille qui nihil nos laesit, non vult se vindicare de nobis:
et nos quaerimus vindicari, qni pene quotidie
Deum offendimus! Ergo dimittite: dimittite ex corde.
Iratus es, noli peccare: <hi>Irascimini, et nolite peccare <note>(Psal. IV, 5)</note>
            </hi>.
 <hi>Irascimini</hi> quasi homines, si vincimini; <hi>et nolite peccare,</hi> 
 ut iram in corde teneatis (quia si tenetis,
contra vos tenetis), ne in illud lumen intretis.
Ergo dimittite. Quid est ira? Libido vindictae. Quid
est odium? Ira inveterata. Ira inveterata si facta est,
jam odium dicitur. Quod videtur confiteri ille, qui
cum dixisset, <hi>Turbatus est prae ira oculus meus;</hi> addidit, <hi>Inveteravi in omnibus inimicis meis 
 <note>(Psal. VI, 8)</note>
            </hi>.
Quod erat ira, cum esset nova, odium factum est;
quia in vetustatem conversum est. Ira festuca est,
odium trabes est. Aliquando reprehendimus irascentem,
et odium tenemus in corde; et dicit nobis Christus, <hi>Festucam in oculo fratris tui vides, et trabem in
oculo tuo non vides 
 <note>(Matth. VII, 3)</note>
            </hi>. Unde crevit festuca,
ut trabem faceret? Quia non statim evulsa est.
Quia passus es exire et intrare solem toties super iracundiam
tuam, fecisti illam veterem; attraxisti malas
suspiciones, et rigasti festucam, rigando nutristi,
nutriendo trabem fecisti. Expavesce vel quando dicitur, <hi>Qui odit fratrem suum, homicida est 
 <note>(I Joan. III,
15)</note>
            </hi>. Gladium non eduxisti, non vulnus in carne fecisti,
non corpus plaga aliqua trucidasti: cogitatio
sola odii in corde tuo est, et teneris homicida; reus
es ante oculos Dei. Ille vivit, et tu occidisti. Quantum
ad te pertinet, occidisti quem odisti. Emenda te,
corrige te. Si in domibus vestris scorpiones essent
aut aspides, quantum laboraretis, ut domus vestras
purgaretis, et securi habitare possetis? Irascimini, et
inveterantur irae in cordibus vestris, fiunt tot odia,
tot trabes, tot scorpii, tot serpentes; et domum Dei,
cor vestrum, purgare non vultis? Ergo facite quod
dictum est, <hi>Sicut et nos dimittimus debitoribus nostris:</hi> 
et securi dicite, <hi>Dimitte nobis debita nostra.</hi> Quia sine
debitis in hac terra vivere non potestis. Sed alia sunt
illa magna crimina, quae vobis bonum est in Baptismo
dimitti, et a quibus semper alieni esse debetis: alia
quotidiana peccata, sine quibus hic homo vivere non
potest, propter quae necessaria est quotidiana oratio,
cum suo pacto, cum suo placito: ut quomodo hilariter
dicitur, <hi>Dimitte nobis debita nostra;</hi> sic veraciter
dicatur, <hi>Sicut et nos dimittimus debitoribus nostris.</hi> 
Deinde ista diximus de peccatis praeteritis, quid de
caetero?
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Concupiscentiae resistendum.--
Ne nos inferas in tentationem:</hi> dimitte quae fecimus,
et da ut alia non committamus. Quicumque enim
tentatione vincitur, peccatum ipse committit. Etenim,
inquit apostolus Jacobus, <hi>Nemo cum tentatur,
dicat quoniam a Deo tentatur. Deus enim intentator malorum
est: ipse autem neminem tentat. Unusquisque autem
<pb n="0398"/>
tentatur a concupiscentia sua abstractus et illectus.
Deinde concupiscentia cum conceperit, parit peccatum:
peccatum vero cum consummatum fuerit, generat mortem <note>(Jacobi I, 13-15)</note>
            </hi>.
Ergo ne abstraharis a concupiscentia:
noli consentire concupiscentiae tuae. Non
est unde concipiat, nisi de te. Consensisti: quasi
concubuisti in corde tuo. Surrexit concupiscentia:
nega te illi, noli eam sequi. Illicita est, lasciva est,
turpis est, alienat te a Deo. Noli dare consensionis
amplexum, ne plangas partum: quia si consenseris,
id est, cum amplexatus fueris, concipit. <hi>Cum concupiscentia
conceperit, parit peccatum.</hi> Nondum times? <hi>Peccatum generat mortem:</hi> 
 vel mortem time. Si peccatum
non times, time quo perducit peccatum. Dulce
est peccatum: sed amara est mors. Ipsa est infelicitas
hominum: propter quod peccant, morientes hic dimittunt,
et ipsa peccata secum portant. Peccas propter
pecuniam, hic dimittenda est: peccas propter
villam, hic dimittenda est: peccas propter mulierem,
hic dimittenda est: et quidquid est propter quod peccas,
quando oculos in mortem clauseris, hic dimittis,
et ipsum peccatum quod committis tecum portas.
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Peccata minuta non contemnenda.
Alae duae orationis geminae eleemosynae.</hi> Dimittantur peccata:
dimittantur praeterita, cessent futura. Sed non potes
hic vivere sine ipsis: vel minora vel minuta sint,
vel levia sint. Sed ipsa levia et minuta non contemnantur.
De minutis guttis flumina implentur. Non contemnantur
vel minora. Per angustas rimulas navis insudat
aqua, impletur sentina, et si contemnatur sentina,
mergitur navis. Sed non cessatur a nautis
ambulant manus: ambulant, ut quotidie sentinae
exhauriantur. Sic et tuae manus ambulent, ut quotidie
sentines. Quid est, ambulent manus? Dent,
fac opera bona, ambulent manus tuae. <hi>Frange esurienti
panem tuum, et egenum sine tecto induc in domum
tuam: si videris nudum, vesti <note>(Isai. LVIII, 7)</note>
            </hi>. Fac
quantum potes, fac unde potes, fac hilariter, et securus
mitte orationem. Habebit alas duas, geminas
eleemosynas. Quid est, geminas eleemosynas? <hi>Dimittile,
et dimittetur vobis; date, et dabitur vobis <note>(Luc. VI,
37, 38)</note>
            </hi>. Una eleemosyna est, quae fit de corde,
quando fratri tuo dimittis peccatum. Altera eleemosyna
est, quae fit de substantia, quando pauperi panem
porrigis. Ambas fac, ne sine una ala remaneat
oratio tua.</p>
          </div3>
<div3>
            <head>11.</head>
            <p>
 <hi>Liberatio a malo.</hi> Ergo cum dixerimus. <hi>Ne
nos inferas in tentationem;</hi> sequitur, <hi>Sed libera nos a
malo.</hi> Qui vult liberari a malo, testatur quia in malo
est. Ideo dicit Apostolus, <hi>Redimentes tempus, quoniam
dies mali sunt <note>(Ephes. V, 16)</note>
            </hi>. Sed <hi>quis est qui vult vitam,
et diligit videre dies bonos?</hi> Quando omnis homo
in hac carne non habet nisi dies malos; quis non vult?
Fac quod sequitur, <hi>Cohibe linguam tuam a malo, et labia
tua ne loquantur dolum; declina a malo, et fac bonum;
<pb n="0399"/>
quaere pacem, et sequere eam <note>(Psal. XXXIII, 13, 14,
15)</note>
            </hi>: et caruisti diebus malis, et impletur quod orasti, <hi>Libera nos a malo.</hi> 
</p>
          </div3>
        </div2>

<div2>
          <head>CAPUT X.</head>
<div3>
            <head>12.</head>
            <p>
 <hi>Petitionum discrimen. Oratio Dominica
quotidie dicitur ad altare.</hi> Tres ergo petitiones superiores <hi>Sanctificetur nomen tuum, Veniat regnum tuum,
Fiat voluntas tua, sicut in coelo, et in terra,</hi> 
 aeternae sunt.
Quatuor autem sequentes ad istam vitam pertinent. <hi>Panem nostrum quotidianum da nobis hodie:</hi> 
 numquid
quotidie petituri sumus panem quotidianum, quando
ad illam satietatem venerimus? <hi>Dimitte nobis debita
nostra:</hi> numquid in illo regno dicemus, quando debita
non habebimus? <hi>Ne nos inferas in tentationem:</hi> numquid
tunc dicere poterimus, quando nulla erit tentatio? <hi>Libera nos a malo:</hi> 
 numquid dicemus, quando
nullum erit unde liberemur? Quatuor ergo ista propter
vitam nostram quotidianam nobis necessaria sunt,
tria vero illa propter aeternam. Sed omnia petamus,
ut ad illam perveniamus; et hic rogemus ne ab illa
separemur. Oratio quotidie dicenda est vobis, cum
baptizati fueritis. In ecclesia enim ad altare Dei quotidie
dicitur ista Dominica oratio, et audiunt illam
fideles. Non ergo timemus, ne minus diligenter eam
teneatis: quia et si quis vestrum non poterit tenere
perfecte, audiendo quotidie tenebit.
</p>
          </div3>
        </div2>

<div2>
          <head>CAPUT XI.</head>
<div3>
            <head>13.</head>
            <p>
 <hi>Symbolum memoria tenendum.
Tanquam speculum quotidie inspiciatur.</hi> Ideo die
sabbati, quando vigilaturi sumus in Dei misericordia,
reddituri estis, non Orationem, sed Symbolum. Modo
enim nisi teneatis Symbolum, in ecclesia, in populo
Symbolum quotidie non auditis. Cum autem tenueritis,
ut non obliviscamini, quotidie dicite; quando
surgitis, quando vos ad somnum collocatis, reddite
Symbolum vestrum, reddite Domino, commemorate
vos ipsos, non pigeat repetere. Bona est enim repetitio,
ne subrepat oblivio. Ne dicatis: Dixi heri, dixi hodie,
quotidie dico, teneo illud bene. Commemora
fidem tuam, inspice te: sit tanquam speculum tibi
Symbolum tuum. Ibi te vide, si credis omnia quae te
credere confiteris, et gaude quotidie in fide tua. Sint
divitiae tuae, sint quotidiana ista quodam modo indumenta
mentis tuae. Numquid non quando surgis vestis
te? Sic et commemorando Symbolum tuum vesti
animam tuam, ne forte eam nudet oblivio, et remaneas
nudus, et fiat quod ait Apostolus, quod absit a
te: <hi>Si tamen exspoliati</hi>, <hi>non nudi inveniamur <note>(II
Cor. V, 3)</note>
            </hi>. Vestiti enim erimus fide nostra; et ipsa
fides et tunica est et lorica: tunica, contra confusionem;
lorica, contra adversitatem. Cum autem venerimus
ad illum locum ubi regnabimus, non opus
est ut dicamus Symbolum: Deum videbimus, ipse
<pb n="0400"/>
Deus nobis visio erit; visio Dei fidei hujus merces
erit.
</p>
          </div3>
        </div2>
      </div1>

<div1>
        <head>SERMO LIX . <hi>Item in Matthaei cap.</hi> VI, 9-13, <hi>de oratione Dominica, ad Competentes.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Symbolum regula fidei.</hi> Reddidistis
quod creditis, audite quid oretis. Quoniam invocare
non possetis, in quem non credidissetis, Apostolo
dicente, <hi>Quomodo invocabunt, in quem non crediderunt <note>(Rom. X, 14)</note>
            </hi>?
ideo prius Symbolum didicistis, ubi
est regula fidei vestrae brevis et grandis: brevis, numero
verborum; grandis pondere sententiarum. Oratio
autem quam hodie accipitis tenendam, et ad
octo dies reddendam, sicut audistis cum Evangelium
legeretur, ab ipso Domino dicta est discipulis ipsius,
et ab ipsis pervenit ad nos; quoniam in omnem terram
exivit sonus eorum <note>(Psal. XVIII, 5)</note>.</p>
          </div3>
<div3>
            <head>2.</head>
            <p>
 <hi>Omnium unus pater.</hi> Ergo nolite inhaerere
terrenis, qui Patrem invenistis in coelis. Dicturi enim
estis, <hi>Pater noster, qui es in coelis.</hi> Ad magnum genus
pertinere coepistis. Sub isto Patre fratres sunt dominus
et servus: sub isto Patre fratres sunt imperator
et miles: sub isto Patre fratres sunt dives et pauper.
Omnes Christiani fideles diversos in terra habent patres,
alii nobiles, alii ignobiles: unum vero Patrem
invocant, qui est in coelis. Si ibi est Pater noster, ibi
nobis praeparatur haereditas. Talis est autem iste Pater,
cum quo possideamus quod donat. Dat enim
haereditatem, sed non moriens illam nobis derelinquit.
Non enim ipse discedit, sed ille permanet, ut
nos accedamus. Quia ergo audivimus a quo petamus,
sciamus et quid petamus, ne forte talem Patrem male
petendo offendamus.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Prima petitio.</hi> Quid ergo nos docuit
Dominus Jesus Christus petere a Patre, qui est
in coelis? <hi>Sanctificetur nomen tuum.</hi> Quale beneficium
est, quod petimus a Deo, ut sanctificetur nomen
ejus? Nomen Dei semper est sanctum: quare ergo petimus
ut sanctificetur, nisi ut nos per ipsum sanctificemur?
Quod ergo semper sanctum est, ut in nobis
sanctificetur oramus. Sanctificetur in vobis nomen
Dei, quando baptizamini. Utquid hoc orabitis, cum
baptizati fueritis, nisi ut quod accipietis perseveret in
vobis?</p>
          </div3>
<div3>
            <head>4.</head>
            <p>
 <hi>Secunda petitio.</hi> Sequitur alia petitio: <hi>Veniat
regnum tuum.</hi> Sive petamus, sive non petamus, venturum
est regnum Dei. Quare ergo petimus, nisi ut
veniat et nobis, quod venturum est omnibus sanctis;
ut et nos Deus in numero sanctorum suorum habeat,
quibus venturum est regnum ejus?</p>
          </div3>
<div3>
            <head>5.</head>
            <p>
 <hi>Tertia petitio.</hi> Dicimus tertia petitione, <hi>Fiat
<pb n="0401"/>
voluntas tua, sicut in coelo, et in terra.</hi> Quid est hoc?
Ut quomodo tibi serviunt Angeli in coelo, et nos tibi
serviamus in terra. Angeli autem ipsius sancti obediunt
illi, non illum offendunt; faciunt jussa amando
eum. Hoc ergo oramus, ut et nos praecepta Dei charitate
faciamus. Iterum verba ista aliter intelliguntur. <hi>Fiat voluntas tua, sicut in coelo, et in terra.</hi> 
Coelum in nobis anima est, terra in nobis corpus est.
Quid est ergo, <hi>Fiat voluntas tua, sicut in coelo, et in
terra?</hi> Sicut et nos audimus praecepta tua, sic nobis
consentiat caro nostra; ne dum contendunt caro et
spiritus, praecepta Dei minus implere possimus.
</p>
          </div3>
        </div2>

<div2>
          <head>CAPUT III.</head>
<div3>
            <head>6.</head>
            <p>
 <hi>Quarta petitio.</hi> Sequitur in Oratione: <hi>Panem nostrum quotidianum da nobis hodie.</hi> 
Sive exhibitionem corpori necessariam petamus a
Patre, in pane significantes quidquid nobis est necessarium,
sive quotidianum panem illum intelligamus,
quem accepturi estis de altari, bene petimus ut det
nobis eum. Quid est enim quod oramus, nisi ne mali
aliquid admittamus, unde a tali pane separemur? Et
verbum Dei quod quotidie praedicatur, panis est. Non
enim quia non est panis ventris, ideo non est panis
mentis. Cum autem vita ista transierit, nec panem
illum quaeremus quem quaerit fames; nec Sacramentum
altaris habemus accipere, quia ibi erimus cum
Christo, cujus corpus accipimus; nec verba nobis
ista dici habent, quae dicimus vobis, nec codex legendus
est, quando ipsum videbimus quod est Verbum
Dei, per quod facta sunt omnia, quo pascuntur Angeli,
quo illuminantur Angeli, quo sapientes fiunt
Angeli, non quaerentes verba locutionis anfractuosae;
sed bibentes unicum Verbum, unde impleti ructuant
laudes, et non deficiunt in laudibus. <hi>Beati</hi> enim, ait
Paslmus, <hi>qui habitant in domo tua; in saecula saeculorum
laudabunt te <note>(Psal. LXXXIII., 5)</note>
            </hi>.
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 <hi>Quinta petitio.</hi> Ergo in hac vita
petimus quod sequitur: <hi>Dimitte nobis debita nostra,
sicut et nos dimittimus debitoribus nostris.</hi> In Baptismo
omnia debita, id est, peccata prorsus dimittuntur nobis.
Sed quia nemo hic potest vivere sine peccato, et
si non magno crimine unde separetur ab illo pane,
tamen nemo potest sine peccatis esse in hac terra, et
non possumus accipere nisi unum Baptismum semel;
in Oratione accipimus, unde quotidie lavemur, ut nobis
peccata nostra quotidie dimittantur: sed si faciamus
quod sequitur, <hi>Sicut et nos dimittimus debitoribus
nostris.</hi> Itaque, fratres mei, moneo vos, in Dei gratia
filios meos, et sub illo Patre fratres meos, moneo vos,
ut quando aliquis offendit et peccat in vos, et venit
et confitetur, et petit a vobis veniam, ignoscatis illi,
et continuo ex corde dimittatis; ne vobis a Deo veniam
venientem prohibeatis. Si enim non dimittitis
vos, nec ille dimittet vobis. Ergo et hoc in ista vita
petimus: quia et hic possunt dimitti, ubi possunt haberi
peccata. In illa autem vita non dimittuntur, quia
nec habentur.
</p>
          </div3>
        </div2>

<div2>
          <head>CAPUT V.</head>
<div3>
            <head>8.</head>
            <p>
 <hi>Sexta petitio.</hi> Deinde petimus
<pb n="0402"/>
dicentes, <hi>Ne nos inferas in tentationem; sed libera nos
a malo.</hi> Et hoc in ista vita nobis necessarium est petere,
ne inferamur in tentationem, quia hic sunt tentationes;
et liberemur a malo, quia hic est malum. Ac
per hoc omnes istae petitiones septem, tres ad vitam
aeternam pertinent, quatuor ad vitam praesentem. <hi>Sanctificetur nomen tuum:</hi> 
 semper erit. <hi>Veniat regnum
tuum:</hi> hoc regnum semper erit. <hi>Fiat voluntas tua,
sicut in coelo, et in terra:</hi> semper erit. <hi>Panem nostrum
quotidianum da nobis hodie:</hi> non semper erit. <hi>Dimitte
nobis debita nostra:</hi> non semper erit. <hi>Ne nos inferas
in tentationem:</hi> non semper erit. <hi>Sed libera nos a
malo:</hi> non semper erit; sed ubi est tentatio, et ub
est malum, ibi necessarium est ut petamus.
</p>
          </div3>
        </div2>
      </div1>

<div1>
        <head>SERMO LX . <hi>De verbis Evangelii, Matthaei, cap.</hi> VI, 19-21, Nolite vobis condere thesauros in terra, etc., <hi>exhortatorius ad faciendas eleemosynas</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>In hujus mundi tribulatione
consilium a Christo capiendum.</hi> Omnis homo
in tribulatione aliqua constitutus, et in sua causa deficiens,
prudentem aliquem quaerit, a quo consilium
accipiat, et norit quid agat. Existimemus ergo, universum
mundum quasi esse hominem unum. Evadere
mala quaerit, et facere bona piget: ac per hoc crebrescentibus
tribulationibus suis in sua causa deficiens,
quem potest ad accipiendum consilium prudentiorem
invenire, quam Christum? Certe meliorem inveniat,
et quod vult agat. Si autem non habet ubi meliorem
inveniat, ad hunc veniat, quem ubicumque inveniat,
consulat, accipiat consilium, servet mandatum bonum,
evadat magnum malum. Praesentia enim mala
temporalia, quae multum homines exhorrent, sub quibus
plurimum murmurant, et murmurando offendunt
emendatorem, ne inveniant Salvatorem: praesentia
ergo mala sine dubio transitoria sunt; aut illa per nos
transeunt, aut nos per illa transimus; aut transeunt
nobis viventibus, aut dimittuntur nobis morientibus.
Non est in tribulatione magnum, quod tempore breve
est. Quisquis cogitas crastinum diem, non revocas
hesternum diem. Minente die perendino, hesternus
erit et crastinus. Verumtamen si curis tantis homines
aestuant ad evadendas temporales et transcurrentes,
vel potius transvolantes tribulationes; quid est cogitandum
ut homo evadat manentes et sine fine durantes?
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Vita hic laboriosa. Consilium vanitatis,
quo hic thesaurizatur.</hi> Dura causa est vita
mortalis. Quid est aliud hic nasci, nisi ingredi laboriosam
<pb n="0403"/>
vitam? De labore futuro nostro, testis est ipse
fletus infantis. Ab isto molesto convivio nemo est excusatus.
Bibendum fuit quod propinavit Adam. Facti
quidem sumus manibus veritatis: sed propter peccatum
projecti in dies vanitatis. Facti sumus ad imaginem
Dei <note>(Gen. I, 27)</note>: sed detrivimus eam transgressione
peccati. Ideo Psalmus nos admonet, quomodo
facti fuerimus, et quo pervenerimus. Ait enim: <hi>Quanquam
in imagine Dei ambulet homo.</hi> Ecce quod factus
est. Quo pervenit? Audi quod sequitur: <hi>Tamen vane
conturbabitur.</hi> In imagine ambulat veritatis, et conturbatur
in consilio vanitatis. Denique vide conturbationem
ejus; vide, et tanquam in speculo displice
tibi. <hi>Quanquam,</hi> inquit, <hi>in imagine Dei ambulet homo;</hi> 
et ideo magna res sit homo: <hi>tamen vane conturbabitur.</hi> 
Et quasi quaereremus, Unde, rogo te, unde vane conturbabitur? <hi>Thesaurizat,</hi> 
 inquit, <hi>et ignorat cui congreget
ea <note>(Psal. XXXVIII, 7)</note>
            </hi>. Ecce ille homo, id est, universum
genus humanum, quasi unus homo, qui in causa
sua defecit, consilium perdidit, de via sanae mentis
erravit: <hi>Thesaurizat, et nescit cui congreget ea.</hi> Quid
dementius? quid infelicius? Certe enim sibi? Non.
Quare sibi non? Quia moriturus est, quia brevis vita
hominis est; quia thesaurus durat, et cito transit qui
cengregat. Ideo miseratus hominem in imagine Dei
ambulantem, vera fatentem, vana sectantem: <hi>Vane,</hi> 
inquit, <hi>conturbabitur.</hi> Doleo: <hi>thesaurizat, et ignorat cui
congregat ea.</hi> Sibi ea? Non: quia moritur homo, perdurante
thesauro. Cui ergo? Consilium habes; da et
mihi. Non habes consilium quod mihi des; nec tu
ergo tenes. Proinde si ambo non habemus, ambo quaeramus,
ambo accipiamus, ambo tractemus. Conturbatur,
thesaurizat, cogitat, laborat, curis invigilat. Per
diem vexaris laboribus, per noctem agitaris timoribus.
Ut saccellus tuus impleatur nummis, anima tua febrit
curis.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Varie conturbatur qui thesaurizat.
Cui colligat, nescit.</hi> Video, doleo: conturbaris, et
sicut dicit qui fallere nescit, vane conturbaris. Thesaurizas
enim: ut bene proveniat quidquid agis, ut
damna taceamus, ut tanta pericula et in singulis lucris
singulas mortes: mortes dico non corporum, sed
malarum cogitationum; ut accedat aurum, perit fides;
ut foris vestiaris, intus exspoliaris: ut ista omittamus,
ut alia taceamus, ut adversa praetereamus,
prospera sola cogitemus; ecce thesaurizas, ecce undique
lucra confluunt, et more fontium nummi currunt;
ubique ardet inopia, undique fluit copia. Non
audisti, <hi>Divitiae si affluant, ne apponatis cor <note>(Psal.
LXI, 11)</note>
            </hi>? Ecce acquiris, non infructuose conturbaris,
tamen vane conturbaris. Quare, inquis, vane conturbor?
Ecce saccos impleo, parietes mei vix capiunt
quod acquiro: quare ego vane conturbor? Thesaurizas,
et ignoras cui congreges ea. Aut si scis cui; obsecro
te, dic et mihi. Audiam te; cui? Si non vane
conturbaris, dic cui thesaurizas. Mihi, inquis. Hoc
audes dicere moriturus? Filiis meis, inquis. Hoc audes
dicere de morituris? Magna pietas, quod thesaurizat
<pb n="0404"/>
pater filiis: imo magna vanitas; thesaurizat moriturus
morituris. Si propter te, quia moriturus dimittis,
quid colligis? Haec causa et filiorum; successuri sunt,
non permansuri. Omitto dicere qualibus filiis, ne forte
quod congregavit avaritia, perdat luxuria. Alius
fluendo perdit, quod tu laborando congregasti. Sed
omitto hoc. Forte boni erunt filii, luxuriosi non erunt;
servabunt quod dimisisti, augebunt quod servasti,
non perdent quod congregasti. Filii tui tecum sunt
pariter vani, si hoc faciunt, si te patrem in hoc imitantur.
Illis dico quod tibi dicebam. Filio tuo dico
cui servas, illi dico, Thesaurizas, et ignoras cui congreges
ea. Sicut enim tu nescisti, sic et ille nescit. Si
in illo permansit vanitas, numquid ad ipsum defecit
veritas?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Furi forte thesaurizat.</hi> Omitto
dicere, quia forte dum vivis, thesaurizas furi. Una
nocte venit, et tot diebus ac noctibus congregatum
paratum invenit. Thesaurizas forte latroni, forte praedoni.
Nolo amplius dicere, ne commemorem et refricem
perpessorum dolorem. Quam multa quae congregavit
inanis vanitas, parata invenit hostilis crudelitas?
Non est enim meum optare, sed omnium est timere.
Avertat hoc Deus. Sufficiant flagella ipsius. Omnes
oremus, avertat hoc Deus. Parcat nobis, quem rogamus.
Sed si dicat quibus, quid respondemus? Tu
ergo, o homo, o omnis homo, tu qui vane thesaurizas,
unde mihi respondes tractanti tecum, et tecum quaerenti
consilium in causa communi? Dicebas enim et
respondebas: Thesaurizo mihi, filiis meis, posteris
meis. Dixi quanta sint et in ipsis filiis metuenda. Sed
omitto poenaliter victuros filios, sicut optat inimicus:
sic vivant sicut optat pater. Quam multi in hos casus
inciderunt, dixi, commemoravi: horruisti, et non
correxisti. Quid enim responsurus es, nisi hoc dicas:
Forte non? Et ego sic sum locutus: Forte, inquam,
furi, forte latroni, forte praedoni. Non dixi, Certe;
sed, Forte. Inter forte fiet, forte non fiet: nescis ergo
quid fiet; vane conturbaris. Vides quam verum dixerit
veritas, quam inaniter conturbetur vanitas. Audisti,
tandem aliquando sapuisti, quia hoc ipsum cum
dicis, Forte filiis meis; non autem audes dicere, Certus
sum quia filiis meis; nescis cui congreges ea. Ecce
ergo ut video, et ut ante dicebam, defecisti in causa
tua; non invenis quod mihi respondeas: sed nec ego
quid tibi.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Consilium a Christo petendum.</hi> 
Ambo itaque quaeramus, ambo consilium petamus.
Habemus copiam, non sapientis, sed ipsius
Sapientiae. Audiamus ambo Christum: <hi>Judaeis scandalum,
Gentibus stultitiam; ipsis autem vocatis Judaeis
et Graecis Christum Dei Virtutem et Dei Sapientiam <note>(I Cor. I, 23, 24)</note>
            </hi>.
Quid paras munimenta divitiis
tuis? Audi Virtutem Dei: nihil fortius. Quid paras
argumenta divitiis tuis? Audi Sapientiam Dei: nihil
prudentius. Forte enim cum dixero, scandalizaberis,
Judaeus eris; quia Christus Judaeis scandalum. Forte
cum dixero, stultum tibi videbitur, Gentilis eris; quia
Christus Gentibus stultitia. Christianus es, vocatus es:
<pb n="0405"/>
vocatis autem Judaeis et Graecis Christus Dei Virtus est
et Dei Sapientia. Nolite contristari, cum dixero; nolite
scandalazari, nolite velut insipientiae meae ore
torto insultare. Audiamus. Quod enim dicturus sum,
Christus dixit. Contemnis praeconem: time judicem.
Quid ergo ego dicam? Jam me propemodum Evangelii
lector paulo ante hac cura liberavit. Non ego lego,
sed lecta recolo. Consilium quaerebas in causa tua
deficiens: vide quid dicat fons recti consilii, fons
unde quidquid imples, venenum non times.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Thesaurus in coelo condendus.--
Nolite vobis condere thesauros in terra, ubi tinea et comestura exterminat, et ubi fures effodiunt et furantur:
sed thesaurizate vobis thesauros in coelo, quo fur non
accedit, neque tinea corrumpit. Ubi est enim thesaurus
tuus, ibi erit et cor tuum.</hi> Quid exspectas amplius? Res
aperta est. Consilium patet, sed cupiditas latet: imo
non latet, sed etiam ipsa, quod pejus est, patet. Non
enim cessat rapina grassari: non enim cessat fraudare
avaritia: non enim cessat perjurare malitia. Totum
ut quid? Ut thesaurizetur. Et ubi ponatur? In
terra. Recte quidem a terra in terram. Homini enim,
a quo nobis dixi laborem fuisse propinatum, peccanti
dictum est, <hi>Terra es, et in terram ibis <note>(Gen. III, 19)</note>
            </hi>.
Merito thesaurus in terra, quia cor in terra. Ubi est
ergo quod habemus ad Deum? Dolete qui intellexistis:
corrigimini, si doluistis. Quamdiu laudare, et non
facere? Verum est, nihil verius. Fiat ergo quod verum
est. Unum Deum laudamus, et non mutamur, ut non
etiam in hoc vane conturbemur.</p>
          </div3>
<div3>
            <head>7.</head>
            <p>
 <hi>Migrandae e terra in coelum divitiae.</hi> Ergo, <hi>Nolite
vobis condere thesaurum in terra;</hi> sive experti quomodo
pereat quod in terra reconditur, sive non experti,
sed et vos saltem metuentes experiri. Quem non corrigunt
verba, corrigant experimenta. Non surgitur,
non proceditur, nisi ut una voce dicatur ab omnibus:
Vae nobis, ruit mundus. Si ruit, quare non migras?
Si tibi architectus diceret, ruituram domum tuam;
nonne prius migrares, quam murmurares? Structor
mundi dicit tibi ruiturum mundum, et non credis?
</p>
          </div3>
        </div2>

<div2>
          <head>CAPUT VII.</head>
<p>Audi vocem praedicentis, audi consilium
commonentis. Vox praedicentis est, <hi>Et coelum
et terra transibunt <note>(Matth. XXIV, 35)</note>
            </hi>. Vox commonentis
est, <hi>Nolite vobis condere thesaurum in terra.</hi> Ergo
si creditis Deo praedicenti, si non contemnitis commonentem,
fiat quod dicit. Non enim ille te fallit, qui
tale consilium dedit. Non perdes quod dedisti, sed
sequeris quo misisti. Consilium ergo do: <hi>Da pauperibus,
et habebis thesaurum in coelo.</hi> Non sine thesauro
remanebis: sed quod habes in terra sollicitus, habebis
in coelo securus. Migra ergo. Consilium do servandi,
non perdendi. <hi>Habebis,</hi> inquit, <hi>thesaurum in
coelo: et veni, sequere me <note>(Id. XIX, 21)</note>
            </hi>; ut ducam
te ad thesaurum tuum. Non est hoc dispendium,
<pb n="0406"/>
sed compendium. Evigilent homines. Audiant
vel experti quod timeant, faciant unde non
timeant, migrent in coelum. Frumentum ponis in
terra; venit amicus tuus, qui novit frumenti et terrae
naturam, docet tuam imperitiam, dicit tibi: Quid
fecisti? Frumentum in terra in inferioribus posuisti:
humidus locus est, putrescit quod posuisti, perdes
laborem tuum. Respondes: Quid ergo faciam? migra
inquit, in superiora. Audis ergo amicum consilium
dantem de frumento tuo, et contemnis Deum consilium
dantem de corde tuo? Frumentum tuum times ponere in
terra, et cor tuum perdis in terra? Ecce Dominus
Deus tuus, cum dat tibi consilium de corde tuo, <hi>Ubi
enim,</hi> inquit, <hi>fuerit thesaurus tuus, illic erit et cor tuum.</hi> 
Leva, inquit, cor in coelum, ne computrescat in terra.
Consilium est ejus qui vult servare, non perdere.</p>
</div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Laturarii nostri pauperes sunt.</hi> 
Si ergo ita est, quomodo poenitet eos qui non fecerunt?
Modo quid sibi dicunt? In coelo haberemus quod
in terra perdidimus. Invasit hostis domum, numquid
invaderet coelum? Occidit servum custodem, numquid
occideret Dominum servatorem? <hi>Quo fur non accedit,
neque tinea corrumpit?</hi> Quam multi dicunt: Ibi haberemus,
ibi nostros thesauros reconderemus, quo
eos securi post paululum sequeremur? Quare non
audivimus Dominum nostrum? Quare contempsimus
Patrem monentem, et hostem sensimus invadentem?
Ergo si consilium est hoc, non simus pigri in tam
bono consilio: et si migranda sunt quae habemus, in
eum locum transferamus, unde non ea perdamus.
Quid sunt pauperes quibus damus, nisi laturarii nostri,
per quos in coelum de terra migramus? Da: laturario
tuo das, ad coelum portat quod das. Quomodo,
inquis, ad coelum portat? En video quia manducando
consumit. Prorsus, non tenendo, sed manducando
transportat. An excidit tibi, <hi>Venite, benedicti Patris
mei, percipite regnum: esurivi enim, et dedistis mihi
manducare;</hi> et, <hi>Cum uni ex minimis meis fecistis, mihi
fecistis?</hi> Si ante te mendicantem non contempsisti,
attende ad quem pervenerit quod dedisti. <hi>Cum uni,</hi> inquit, <hi>ex minimis meis fecistis, mihi fecistis.</hi> 
 Christus accepit
quod dedisti. Ille accepit, qui tibi unde dares dedit:
ille accepit, qui in fine tibi se ipsum dabit.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Opera misericordiae sola commemoranda
sunt in judicio.</hi> Nam et hoc aliquando, fratres,
commonui Charitatem vestram, quod me, fateor, in
Scriptura Dei plurimum movet, et saepius debeo
commonere. Rogo vos ut cogitetis, quod ait ipse Dominus
noster Jesus Christus, in fine saeculi, cum venerit
ad judicium, congregaturum se omnes gentes in
conspectu suo, et divisurum homines in duas partes,
ad dexteram alios, et ad sinistram alios positurum,
<pb n="0407"/>
dextrisque dicturum, <hi>Venite, benedicti Patris mei,
percipite regnum quod vobis paratum est ab origine mundi.</hi> 
Sinistris autem, <hi>Ite in ignem aeternum, qui praeparatus
est diabolo et angelis ejus.</hi> Quaere causas vel
tantae mercedis, vel tanti supplicii, <hi>percipite regnum;</hi> 
et, <hi>Ite in ignem aeternum.</hi> Quare isti percepturi regnum? <hi>Esurivi enim, et dedistis mihi manducare.</hi> 
 Quare
isti ituri in ignem aeternum? <hi>Esurivi enim, et non dedistis
mihi manducare <note>(Matth XXV, 31-42)</note>
            </hi>. Quid est
hoc, rogo? Video de his qui percepturi sunt regnum,
quia dederunt tanquam boni et fideles Christiani, verba
Domini non contemnentes, et cum fiducia promissa
sperantes, fecerunt hoc; quia si non fecissent, vitae
ipsorum bonae sterilitas ista non utique convenisset.
Forte enim casti erant, non fraudatores, non ebriosi,
abstinentes se ab operibus malis. Si hoc non adderent,
steriles remanerent. Fecissent enim, <hi>Declina
a malo:</hi> non fecissent, <hi>Et fac bonum <note>(Psal. XXXIII, 15)</note>
            </hi>.
Verumtamen etiam ipsis non ait: Venite, percipite
regnum; caste enim vixistis, nulli fraudem fecistis,
neminem pauperem oppressistis, limitem nullius invasistis,
neminem jurando fefellistis. Non dixit haec:
sed, <hi>Percipite regnum, quia esurivi, et dedistiss mihi
manducare.</hi> Quantum hoc excellit, quando caetera tacuit,
et hoc solum Dominus nominavit?
</p>
          </div3>
        </div2>

<div2>
          <head>CAPUT X.</head>
<p>Rursus ad illos: <hi>Ite in ignem aeternum,
qui praeparatus est diabolo et angelis ejus.</hi> Quam
multa posset in impios dicere, si quaererent, Quare
imus in ignem aeternum? Quare, quaeris, adulter, homicida,
fraudator, sacrilege, blasphemator, infidelis?
Nihil horum: sed, <hi>Quia esurivi, et non dedistis mihi
manducare.</hi> </p>
<div3>
            <head>10.</head>
            <p>
 <hi>Ratio cur de eleemosynis tantum agatur in judicio.</hi> 
Video vos moveri sicut moveor. Et vere mira res. Hujus
autem admirabilis rei rationem colligo ut possum, quam
vos non celabo. Scriptum est: <hi>Sicut aqua exstinguit
ignem, sic eleemosyna exstinguit peccatum <note>(Eccli. III, 33)</note>
            </hi>.
Item scriptum est: <hi>Include eleemosynam in corde pauperis,
et ipsa pro te deprecabitur Dominum <note>(Id. XXIX,
15)</note>
            </hi>. Item scriptum est: <hi>Consilium meum audi, Rex,
et peccata tua eleemosynis redime <note>(Dan. IV, 24)</note>
            </hi>. Et
alia multa sunt divini eloquii documenta, quibus
ostenditur multum valere eleemosynam ad exstinguenda
et delenda peccata. Proinde illis quos damnaturus
est, imo plus illis quos coronaturus est, solas eleemosynas
imputabit, tanquam dicens: Difficile est, ut
si examinem vos et appendam vos, scruter diligentissime
facta vestra, non inveniam unde vos damnem:
sed ite in regnum, <hi>esurivi enim, et dedistis mihi manducare.</hi> 
Non ergo itis in regnum, quia non peccastis:
sed quia vestra peccata eleemosynis redemistis. Rursus
et illis: <hi>Ite in ignem aeternum, qui paratus est diabolo
et angelis ejus.</hi> Et illi tanquam noxii, olim rei,
sero trementes, attendentes peccata sua, quando auderent
dicere, immerito se damnari, immerito in
se hanc depromi a judice tam justo sententiam?
Considerando conscientias suas, considerando omnia
<pb n="0408"/>
vulnera animae suae, quando auderent dicere, Injuste
damnamur? De quibus ante in Sapientia dictum est: <hi>Traducent eos ex adverso iniquitates eorum 
 <note>(Sap. IV,
20)</note>
            </hi>. Sine dubio videbunt se juste damnari pro sceleribus
et criminibus suis: et quasi eis diceret,
Non, non inde unde putatis; sed <hi>quia esurivi, et non dedistis
mihi manducare.</hi> Si enim ab illis omnibus vestris
factis aversi, et ad me conversi, illa omnia crimina
atque peccata eleemosynis redemissetis, ipsae eleemosynae
modo liberarent vos, et a reatu tantorum
criminum absolverent. <hi>Beati</hi> enim <hi>misericordes, quoniam
ipsis misericordia praestabitur <note>(Matth. V, 7)</note>
            </hi>. Modo
autem <hi>ite in ignem aeternum. Judicium sine misericordia,
ei qui non fecit misericordiam <note>(Jacobi II, 13)</note>
            </hi> 
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Deus egere voluit in pauperibus.</hi> 
Commendaverim vobis, fratres mei: date panem
terrenum, et pulsate ad coelestem. Dominus panis est: <hi>Ego sum panis,</hi> 
 inquit, <hi>vitae <note>(Joan. VI, 35)</note>
            </hi>. Quomodo
dabit tibi, qui non das egenti? Eget ad te alter, eges
ad alterum: et cum eges ad alterum et eget ad te
alter, ille ad egentem eget. Nam ad quem tu eges,
nullius eget. Fac quod circa te fiat. Non enim quomodo
inter se solent improperare quodam modo beneficia
amici: Ego tibi praestiti hoc; respondetur, Et
ego tibi hoc: vult ut praestemus ei, quia et ipse praestitit
nobis. Nullius indiget, ideo verus est Dominus. <hi>Dixi Domino: Deus meus es tu, quoniam bonorum meorum
non eges 
 <note>(Psal. XV, 2)</note>
            </hi>. Cum ergo sit Dominus et
verus Dominus, et bonorum nostrorum non egeat;
tamen ut aliquid etiam erga illum faceremus, esurire
dignatus est in pauperibus suis. <hi>Esurivi,</hi> inquit, <hi>et dedistis
mihi manducare. Domine, quando te vidimus esurientem?
Cum uni ex minimis meis fecistis, mihi fecistis.</hi> 
Breviter ergo audiant homines, digneque considerent
quantum sit meritum, Christum pavisse esurientem; et
quale sit crimen, Christum contempsisse esurientem.</p>
          </div3>
<div3>
            <head>12.</head>
            <p>
 <hi>Poenitentia sterilis nihil prodest.</hi> Mutat quidem
homines in melius poenitentia peccatorum: sed
nec ipsa videtur aliquid profutura, si ab operibus misericordiae
sterilis fuerit. Testatur hoc Veritas per
Joannem, qui venientibus ad se dicebat: <hi>Generatio
viperarum, quis vobis ostendit fugere ab ira ventura?
Facite ergo dignos fructus poenitentiae. Et ne dicatis,
Patrem habemus Abraham. Dico enim vobis, quia potens
est Deus de lapidibus istis suscitare filios Ahrahae.
Jam enim securis ad radicem arborum posita est. Omnis
ergo arbor non faciens fructum bonum, excidetur, et in
ignem mittetur.</hi> De hoc utique fructu superius ait. <hi>Facite
fructus dignos poenitentiae.</hi> 
</p>
          </div3>
        </div2>

<div2>
          <head>CAPUT XII.</head>
<p>Quisquis itaque istos fructus non
fecerit, sine causa putat per sterilem poenitentiam se
mereri veniam peccatorum. Qui sint autem isti fructus,
ipse consequenter ostendit. Nam post haec ejus
verba interrogabant eum turbae, dicentes: <hi>Quid ergo
faciemus?</hi> id est, qui sunt isti fructus, quos ut faciamus
hortaris, et terres? Respondens autem dicebat
illis: <hi>Qui habet duas tunicas, det non habenti; et qui
habet escas, similiter faciat <note>(Luc. III, 7-11)</note>
            </hi>. Quid manifestius,
fratres mei? quid certius? quid expressius?
<pb n="0409"/>
Quid ergo aliud sonat, quod superius ait, <hi>Omnis arbor
non faciens fructum bonum, excidetur, et in ignem
mittetur:</hi> nisi quod sinistri audituri sunt, <hi>Ite in ignem
aeternum; esurivi enim, et non dedistis mihi manducare?</hi> 
Parum est itaque recedere a peccatis, si praeterita
curare neglexeris: sicut scriptum est, <hi>Fili, peccasti,
ne adjicias iterum.</hi> Et ne hoc solo securum se esse
putaret: <hi>Et de pristinis,</hi> inquit, <hi>deprecare, ut tibi dimittantur <note>(Eccli. XXI, 1)</note>
            </hi>.
Sed quid proderit deprecari,
si te non dignum feceris exaudiri, non faciendo frutus
dignos poenitentiae; ut tanquam sterilis arbor excidaris,
et in ignem mittaris? Si ergo vultis exaudiri,
cum deprecamini pro peccatis vestris, <hi>Dimittite, et dimittetur
vobis, date, et dabitur vobis <note>(Luc. VI, 37 et 38)</note>
            </hi>.</p>
</div2>
      </div1>

<div1>
        <head>SERMO LXI . <hi>De verbis Evangelii Matthaei</hi> VII, 7-11, Petite, et dabitur vobis, <hi>etc. Exhortatorius ad faciendas eleemosynas</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Pater noster Deus est.</hi> 
In lectione sancti Evangelii hortatus est nos Dominus
ad orandum. <hi>Petite,</hi> inquit, <hi>et dabitur vobis;
quaerite, et invenietis; pulsate, et aperietur vobis. Omnis
enim qui petit, accipit; et quaerens invenit, et pulsanti
aperietur. Aut quis est ex vobis homo, a quo petit filius
ejus panem, numquid lapidem porriget ei? Aut si
piscem petierit, numquid serpentem porriget ei? Aut cum
petit ovum, numquid scorpionem porriget ei? Si ergo
vos,</hi> inquit, <hi>cum sitis mali, nostis bona data dare filiis
vestris; quanto magis Pater vester, qui in coelis est, dabit
bona petentibus se? Cum sitis,</hi> inquit, <hi>mali, nostis
bona data dare filiis vestris.</hi> Miranda res, fratres: mali
sumus, et bonum Patrem habemus. Quid evidentius?
Audivimus nomen nostrum: <hi>Cum sitis,</hi> inquit, <hi>mali
bona data nostis dare filiis vestris.</hi> Et quos dixit malos,
videte qualem Patrem illis ostendit: <hi>Quanto magis
Pater vester?</hi> Quorum Pater? Certe malorum. Et qualis
Pater? <hi>Nemo bonus, nisi solus Deus <note>(Luc. XVIII, 19)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Homo de malo bonus non fit
nisi a Deo. Pelagianos redarguit.</hi> Ergo, fratres, ideo
mali bonum Patrem habemus, ne semper mali remaneamus.
Nemo malus facit bonum. Si nemo malus
facit bonum, homo malus quomodo se facit bonum?
Facit de malo bonum, qui semper est bonus. <hi>Sana
me, Domine,</hi> inquit, <hi>et sanabor; salvum me fac, et salvus
ero <note>(Jerem. XVII, 14)</note>
            </hi>. Quid mihi dicunt vani vana:
Tu te salvum facis, si volueris? <hi>Sana me, Domine, et
sanabor.</hi> Nos boni conditi sumus a bono: fecit enim
Deus hominem rectum <note>(Eccle. VII, 30)</note>; arbitrio autem
nostro facti sumus mali. Potuimus esse ex bonis
mali, et poterimus esse ex malis boni. Sed qui semper
est bonus, ipse facit ex malo bonum: quia ipse
homo voluntate sua se sanare non potuit. Non quaeris
medicum, ut vulneres te: sed cum vulneraveris te,
quaeris qui sanet te. Bona ergo secundum tempus,
bona temporalia, corporalia, carnalia novimus dare
filiis nostris, etiam cum simus mali. Bona enim sunt
<pb n="0410"/>
et ista, quis dubitet? Piscis, ovum, panis, pomum,
frumentum, lux ista, aer iste quem ducimus, bona
sunt haec: ipsae divitiae in quibus homines extolluntur,
et pares suos homines alios non agnoscunt: in
quibus, inquam, homines extolluntur, magis amantes
vestem fulgentem, quam cogitantes communem cutem;
ipsae ergo divitiae bonae sunt: sed ista omnia bona
quae commemoravi, a bonis et malis haberi possunt;
et cum bona sint, bonos tamen facere non possunt.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Bonum duplex.</hi> Est ergo bonum,
quod faciat bonum: et est bonum, unde facias bonum.
Bonum quod facit bonum, Deus est. Non enim facit
hominem bonum, nisi ille qui semper est bonus. Ergo
ut sis bonus, Deum invoca. Aliud autem bonum est
unde facias bonum: id est, quidquid habueris. Aurum
est, argentum est; bonum est, non quod te faciat bonum,
sed unde facias bonum. Habes aurum, habes argentum;
et concupiscis aurum et concupiscis argentum.
Et habes, et concupiscis; et plenus es, et sitis.
Morbus est, et non opulentia. Sunt homines in morbo,
humore pleni sunt, et semper sitiunt. Humore
pleni sunt, et humorem sitiunt. Quomodo ergo delectas
opulentiam, qui habes hydropem concupiscentiam?
Habes ergo aurum, bonum est: habes, non
unde sis bonus, sed unde facias bonum. Quod bonum,
inquis, facturus sum de auro? Non audisti Psalmum? <hi>Dispersit,</hi> 
 inquit, <hi>dedit pauperibus; justitia ejus manet
in saeculum saeculi <note>(Psal. CX, 9)</note>
            </hi>. Hoc est bonum, hoc
est bonum unde bonus es, justitia. Si habes bonum
unde sis bonus; fac bonum de bono unde non es bonus.
Habes pecuniam, eroga. Erogando pecuniam,
auges justitiam. <hi>Dispersit</hi> enim, distribuit, <hi>dedit pauperibus;
justitia ejus manet in saeculum saeculi.</hi> Vide
quid minuatur, et quid augeatur. Minuitur pecunia,
augetur justitia. Illud minuitur quod eras dimissurus,
illud minuitur quod eras relicturus: illud augetur quod
in aeternum es possessurus.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Eroganda pecunia, ut habeatur
justitia. Mendicus Dei. Ad petendum similitudinibus
Deus hortatur.</hi> Consilium do lucrorum, disce mercari.
Laudas enim mercatorem, qui vendit plumbum, et
acquirit aurum; et non laudas mercatorem qui erogat
pecuniam, et acquirit justitiam? Sed ego, inquis, non
erogo pecuniam, quia non habeo justitiam. Eroget pecuniam,
qui habet justitiam: ego non habeo justitiam,
habeam vel pecuniam. Ergo quia non habes justitiam,
ideo non vis erogare pecuniam? Magis eroga pecuniam,
ut habeas justitiam. A quo enim habebis justitiam,
nisi a Deo fonte justitiae? Ergo si vis habere justitiam,
esto mendicus Dei, qui te paulo ante ex
Evangelio ut peteres, quaereres, pulsares, monebat.
Mendicum suum sciebat, et ecce paterfamilias et magnus
dives, divitiarum scilicet spiritualium et aeternarum,
hortatur, et dicit tibi: Pete, quaere, pulsa. <hi>Qui
petit accipit: quaerens invenit: pulsanti aperietur.</hi> Hortatur
ut petas: negabit quod petis?
<pb n="0411"/>
</p>
          </div3>
<div3>
            <head>5. </head>
            <p>
<hi>Vidua ad judicem.</hi> Attende a contrario similitudinem
vel comparationem, sicut de illo divite ini
quo, hortantem nos ad orationem, quando ait Dominus: <hi>Erat quidam judex in civitate, qui nec Deum timebat,
nec hominem reverebatur. Quaedam vidua interpellabat
eum quotidie, et dicebat, Vindica me. Nolebat ille
per tempus:</hi> 
 illa interpellare non desinebat; et fecit
taedio, quod nolebat beneficio <note>(Luc. XVIII, 1-8)</note>. Sic
enim a contrario nos admonuit ut petamus.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Amicus ad amicum. Venit,</hi> inquit, <hi>ad amicum suum,</hi> 
 cui hospes venerat; <hi>et coepit pulsare,
et dicere: Hospes mihi venit, commoda mihi tres panes.
Respondit ille: Jam requiesco, et mecum servi mei requiescunt.</hi> 
Ille non cessat, astat, instat, pulsat; et tanquam
amicus ab amico mendicat. Et quid ait, <hi>Dico
vobis, quia surgit, et non propter amicitiam ejus, sed
propter improbitatem dat illi quantos voluerit <note>(Id. XI, 5-15)</note>
            </hi>. <hi>Non propter amicitiam,</hi> 
 quamvis amicus sit, <hi>sed
propter improbitatem.</hi> Quid est, <hi>propter improbitatem?</hi> 
Quia pulsare non destitit: quia et cum esset negatum,
non se avertit. Ille qui nolebat dare, quod petebatur
fecit, quia ille in petendo non defecit. Quanto magis
dabit bonus, qui nos hortatur ut petamus; cui displicet,
si non petamus? Sed cum aliquando tardius dat,
commendat dona, non negat. Diu desiderata, dulcius
obtinentur: cito autem data, vilescunt. Pete, quaere,
insta. Petendo et quaerendo crescis, ut capias. Servat
tibi Deus, quod non vult cito dare; ut et tu discas magna
magne desiderare. Inde <hi>oportet semper orare, et
non deficere <note>(Id. XVIII, 1)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Qui, a quo, quid petamus.</hi> Si ergo,
fratres mei, mendicos suos nos fecit Deus, monendo
nos, et hortando et jubendo ut petamus, quaeramus,
pulsemus; attendamus et nos qui a nobis petunt. Petimus
nos. A quo petimus? qui petimus? quid petimus?
A quo, vel qui, vel quid petimus? Petimus a
Deo bono: petimus homines mali: petimus autem justitiam,
unde simus boni. Hoc ergo petimus quod in
aeternum habeamus: quo cum saturati fuerimus, ulterius
non egeamus. Sed ut saturemur, esuriamus et sitiamus;
esuriendo et sitiendo petamus, quaeramus,
pulsemus. <hi>Beati</hi> enim <hi>qui esuriunt et sitiunt justitiam.</hi> 
Quare beati? Esuriunt et sitiunt, et beati sunt? Aliquando
enim egestas beata est? Non inde beati sunt,
quia esuriunt et sitiunt; sed <hi>quia ipsi saturabuntur <note>(Matth. V, 6)</note>
            </hi>.
Ibi erit beatitudo in saturitate, non in
fame. Sed praecedat saturitatem fames, ne fastidium
non perveniat ad panes.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Qui, a quibus, quidve petunt
hic mendici nostri.</hi> Ergo diximus, a quo petamus, qui
petamus, quid petamus. Sed petitur et a nobis. Mendici
enim Dei sumus: ut agnoscat ille mendicos suos,
agnoscamus et nos nostros. Sed et ibi etiam cogitemus,
quando petitur a nobis, qui petunt, a quibus petunt,
quid petunt. Qui petunt? Homines. A quibus
petunt? Ab hominibus. Qui petunt? Mortales. A quibus
petunt? A mortalibus. Qui petunt? Fragiles. A
quibus petunt? A fragilibus. Qui petunt? Miseri. A
quibus petunt? A miseris. Excepta substantia facultatum,
<pb n="0412"/>
tales sunt qui petunt, quales sunt a quibus petunt.
Quam frontem habes petendo ad Dominum tuum,
qui non agnoscis parem tuum? Non sum, inquit, talis:
absit a me, ut talis sim. Inflatus obsericatus ista loquitur
de pannoso. Sed ego nudos interrogo. Non interrogo
in vestibus, quales sitis, sed quales nati fueritis.
Ambo nudi, ambo infirmi, miseram vitam inchoantes,
ideo ambo plorantes.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Dives et pauper in nativitate
et morte aequales.</hi> Ecce recole, dives, primordia tua:
vide utrum huc aliquid attuleris. Jam venisti, et tanta
invenisti. Dic, rogo te, quid attulisti? Dic quid attuleris.
Aut si dicere erubescis, Apostolum audi: <hi>Nihil
intulimus in hunc mundum. Nihil,</hi> inquit, <hi>intulimus in
hunc mundum.</hi> Sed forte quia nihil attulisti, et hic
multa invenisti, aliquid hinc tecum ablaturus es? Et
hoc fortasse amore divitiarum trepidas confiteri: audi
et hoc. Et hoc Apostolus dicat, qui te non palpat. <hi>Nihil
intulimus in hunc mundum,</hi> utique quando nati sumus; <hi>sed nec auferre aliquid possumus,</hi> 
 utique quando
de mundo exiemus. Nihil attulisti, nihil hinc auferes:
quid te inflas contra pauperem? Quando nascuntur
infantes, recedant de medio parentes, servi, clientes;
recedant de medio turbae obsequentes, et agnoscantur
pueri divites flentes. Pariant simul dives et pauper,
pariant simul mulier dives et mulier pauper: non attendant
quod pariunt, discedant paululum, redeant et
agnoscant. Ecce, dives, nihil attulisti in hunc mundum:
sed nec auferre hinc aliquid potes. Quod dixi
de natis, hoc dico de mortuis. Certe quando aliquo
casu vetera sepulcra franguntur, ossa divitis agnoscantur.
Ergo dives audi Apostolum: <hi>Nihil intulimus
in hunc mundum.</hi> Agnosce, verum est. <hi>Sed nec auferre
aliquid possumus.</hi> Agnosce, et hoc verum est.
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Aliud est esse divitem, aliud velle
divitem fieri. Vermis divitiarum, superbia.</hi> Quid ergo
sequitur: <hi>Victum et tegumentum habentes, his contenti
simus. Nam qui volunt divites fieri, incidunt in tentationem
et desideria multa et noxia, quae mergunt hominem
in interitum et perditionem. Radix est enim omnium malorum
avaritia: quam quidam sequentes, a fide pererraverunt.</hi> 
Attende quid dimiserunt. Doles quia hoc dimiserunt:
vide quo se inseruerunt. Audi: <hi>A fide pererraverunt,
et inseruerunt se doloribus multis.</hi> Sed qui? <hi>Qui volunt divites fieri.</hi> 
 Aliud est, esse divitem; aliud,
velle fieri divitem. Dives est, qui a divitibus natus est:
non quia voluit, dives est, sed quia multi haereditates
dimiserunt. Video facultates, non interrogo voluptates.
Hic cupiditas accusatur, non aurum, non argentum,
non divitiae, sed cupiditas. Nam qui nolunt divites
fieri, vel qui non curant, vel non ardent cupiditatibus,
non avaritiae facibus accenduntur, sed divites
sunt, audiant Apostolum. Hodie lectum est, <hi>Praecipe
divitibus hujus mundi. Praecipe.</hi> Quid? <hi>Praecipe</hi> ante
omnia, <hi>non superbe sapere.</hi> Nihil enim est quod sic generent
divitiae, quomodo superbiam. Omne pomum,
omne granum, omne frumentum, omne lignum habet
vermem suum. Et alius est vermis mali, alius pyri,
<pb n="0413"/>
alius fabae, alius tritici. Vermis divitiarum superbia.
</p>
          </div3>
        </div2>

<div2>
          <head>CAPUT X.</head>
<div3>
            <head>11.</head>
            <p>
 <hi>Divitiarum usus ad comparandam
aeternam vitam.</hi> Ergo <hi>praecipe divitibus hujus mundi,
non superbe sapere.</hi> Exclusit vitium, doceat usum. <hi>Non
superbe sapere.</hi> Unde autem non superbe sapere? De eo
quod sequitur, <hi>Neque sperare in incerto divitiarum.</hi> Qui
non sperant in incerto divitiarum, non superbe sapiunt.
Si non altum sapiunt, timeant. Si timent, non
altum sapiunt. Quam multi heri divites, hodie pauperes?
Quam multi dormiunt divites, et venientibus latronibus
et cuncta auferentibus, evigilant pauperes?
Ergo <hi>non sperare in incerto divitiarum, sed in Deo vivo,
qui praestat nobis omnia abundanter ad fruendum:</hi> temporalia,
et aeterna. Sed magis ad fruendum, aeterna;
ad utendum temporalia. Temporalia, tanquam viatoribus;
aeterna, tanquam habitatoribus. Temporalia,
unde bona faciamus; aeterna, unde boni efficiamur.
Ergo hoc faciant divites: non superbe sapiant, neque
sperent in incerto divitiarum, <hi>sed in Deo vivo, qui
praestat nobis omnia abundanter ad fruendum:</hi> hoc faciant.
Ex eo autem quod habent quid faciant? Audi
quid: <hi>Divites sint in operibus bonis, facile tribuant.</hi> 
Habent enim unde. Quare non faciunt? Paupertas difficultas
est. <hi>Facile tribuant,</hi> habent unde. <hi>Communicent,</hi> 
id est, pares suos mortales agnoscant. <hi>Communicent,
thesaurizent sibi fundamentum bonum in futurum.</hi> 
Non enim quia dico, inquit, <hi>Facile tribuant, communicent,</hi> 
exspoliare illos volo, nudare illos volo, inanes
relinquere volo. Doceo lucrum, cum ostendo, <hi>Thesaurizent
sibi.</hi> Non enim volo ut pauperes remaneant. <hi>Thesaurizent
sibi.</hi> Non ut perdant, dico: sed quo migrent,
ostendo. <hi>Thesaurizent sibi fundamentum bonum in futurum,
ut apprehendant veram vitam <note>(I Tim. VI, 7-10,
17-19)</note>
            </hi>. Haec ergo falsa vita est: <hi>apprehendant veram
vitam. Vanitas</hi> enim <hi>vanitantium</hi>, <hi>et omnia vanitas.
Quae abundantia tanta hominis in omni labore suo, quo
ipse laborat sub sole <note>(Eccle. I, 2, 3)</note>
            </hi>? Apprehendenda
est ergo vera vita, migrandae sunt facultates nostrae ad
locum verae vitae; ut hoc ibi inveniamus, quod hic
damus. Mutat illa, qui mutat et nos.
</p>
          </div3>
        </div2>

<div2>
          <head>CAPUT XI.</head>
<div3>
            <head>12.</head>
            <p>
 <hi>Divites sic utantur superfluis
suis, ut tribuant pauperibus necessaria.</hi> Date ergo
pauperibus, fratres mei. <hi>Victum et tegumentum habentes,
his contenti simus.</hi> Nihil dives habet de divitiis
suis, nisi quod ab illo postulat pauper, victum et tegumentum.
Hinc tu quid plus habes ex omnibus quae habes?
Accepisti victum, accepisti necessarium tegumentum.
Necessarium dico, non inane, non superfluum.
Quid plus de divitiis tuis capis? Dic mihi. Certe
omnia tua superflua erunt. Quae sunt tua superflua,
sint pauperibus necessaria. Sed ego, inquis, pretiosas
epulas accipio, pretiosis cibis vescor. Pauper quid?
Vilibus. Vilibus cibis vescitur pauper; ego, inquit,
pretiosis. Interrogo vos, quando fueritis ambo satiati:
Pretiosus cibus ad te intrat; quid fit, cum intraverit?
Nonne si specularia in ventre haberemus, de omnibus
<pb n="0414"/>
cibis pretiosis erubesceremus, quibus saturatus es? Esurit
pauper, esurit dives: saturari quaerit pauper, saturari
quaerit dives. Saturatur pauper de vilibus cibis,
saturatur dives de pretiosis cibis. Saturitas aequalis
est: possessio una est, quo ambo volunt pervenire;
sed ille per compendium, ille per circuitum. Sed melius,
inquis, mihi sapiunt apparata pretiosa. Vix fastidiosus
satiaris. Nescis quomodo sapit, quod fames accendit.
Neque ita hoc dixi, ut divites cogam epulis et
cibis pauperum vesci. Utantur divites consuetudine infirmitatis
suae: sed doleant, aliter se non posse. Melius
enim possent, si aliter possent. Si ergo non extollitur
pauper de mendicitate, tu quare extolleris de
infirmitate? Utere cibis electis, pretiosis, quia sic consuesti,
quia non aliter potes; quia si consuetudinem
mutes, aegrotas. Conceditur tibi: utere superfluis, da
pauperibus necessaria; utere pretiosis, da pauperibus
vilia. Exspectat a te, exspectas a Deo: exspectat ille
manum quae facta est secum, exspectas tu manum quae
fecit te. Sed non solum te fecit, sed et pauperem tecum.
Dedit vobis unam viam istam vitam; invenistis
vos comites, unam viam ambulatis: ille nihil portat,
tu nimium oneratus es: ille nihil secum portat, tu tecum
plus portas quam opus est. Oneratus es: da illi
de eo quod habes; et illum pascis, et onus minuis.
</p>
          </div3>
        </div2>

<div2>
          <head>CAPUT XII.</head>
<div3>
            <head>13.</head>
            <p>
 <hi>Ad eleemosynas urget.</hi> Date ergo
pauperibus: rogo, moneo, praecipio, jubeo. Quidquid
vultis date pauperibus. Non enim occultabo Charitati
vestrae, quare hunc sermonem necesse habui
vobis promere. Ex quo hic sumus euntes ad ecclesiam,
et redeuntes, pauperes interpellant nos, et
dicunt ut dicamus vobis, ut aliquid accipiant a vobis.
Nos monuerunt loqui vobis: et cum se vident non
accipere a vobis, inaniter nos arbitrantur laborare in
vobis. Exspectant aliquid et a nobis. Damus quantum
habemus, damus sicut possumus: numquid tamen
ad eorum necessitatem implendam idonei sumus?
Quia ergo ad eorum necessitatem implendam idonei
non sumus, vel ad vos legati ipsorum sumus, Audistis,
laudastis: Deo gratias. Semen accepistis, verba
reddidistis. Laudes istae vestrae gravant nos potius,
et in periculum mittunt: toleramus illas, et tremimus
inter illas. Tamen, fratres mei, istae laudes vestrae
folia sunt arborum: fructus quaeritur.
</p>
          </div3>
        </div2>
      </div1>

<div1>
        <head>SERMO LXII . <hi>De verbis Evangelii Matthaei, cap.</hi> VIII, 8-12, Non sum dignus ut sub tectum meum intres, <hi>etc. Necnon de verbis Apostoli, I Cor.</hi> VIII, 10-12, Si enim quis viderit eum qui habet scientiam, in idolio recumbentem, <hi>etc.</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Centurionis humilitas.</hi> Audivimus,
<pb n="0415"/>
cum Evangelium legeretur, fidem nostram in
humilitate laudari. Ad domum quippe Centurionis
cum se promitteret Dominus Jesus iturum, ut puerum
ejus sanaret, ille respondit: <hi>Non sum dignus
ut sub tectum meum intres: sed tantum dic verbum, et
sanabitur.</hi> Dicendo se indignum, praestitit dignum;
non in cujus parietes, sed in cujus cor Christus intraret.
Neque hoc diceret cum tanta fide et humilitate,
nisi illum, quem timebat intrare in domum suam,
corde gestaret. Nam non erat magna felicitas, si Dominus
Jesus intraret in parietes ejus, et non esset in
pectore ejus. Magister quippe humilitatis et verbo et
exemplo, discubuit et in domo cujusdam pharisaei
superbi, nomine Simonis <note>(Luc. VII, 36)</note>. Et cum in
domo ejus recumberet, non erat in corde ejus ubi
caput Filius hominis reclinaret.</p>
          </div3>
<div3>
            <head>2.</head>
            <p>
 <hi>Superbus a discipulatu Christi repulsus. Vita
animae, Deus.</hi> Ita enim quemdam superbum, quantum
intelligitur ex verbis ipsius Domini, ultro secum
ire cupientem, a suo discipulatu revocavit. <hi>Sequar
te, Domine,</hi> ait, <hi>quocumque ieris.</hi> Et Dominus in ejus
corde invisibilia videns: <hi>Vulpes,</hi> inquit, <hi>foveas habent,
et volatilia coeli nidos: Filius autem hominis non
habet ubi caput suum reclinet.</hi> Hoc est, Habitant in te
insidiae sicut vulpes, habitat superbia sicut coeli volatilia:
Filius autem hominis simplex contra insidias,
humilis contra superbiam, non habet ubi caput suum
reclinet. Et ipsa reclinatio capitis, non erectio, humilitatis
magistra est. Revocat ergo istum ire cupientem,
trahit alium recusantem. Eodem quippe loco
ait cuidam: <hi>Sequere me.</hi> Et ille: <hi>Sequar te, Domine:
sed sine me primo ire et sepelire patrem meum.</hi> Pie quidem
excusavit: et ideo dignior cujus excusatio removeretur,
vocatio firmaretur. Pium erat quod volebat
facere: sed docuit magister quid deberet praeponere.
Volebat enim eum esse vivi verbi praedicatorem,
ad faciendos victuros. Erant autem alii, per quos
illa necessitas impleretur. <hi>Sine,</hi> inquit, <hi>mortuos sepelire
mortuos suos <note>(Id. IX, 57-60)</note>
            </hi>. Infideles cadaver
quando sepeliunt, mortui mortuum sepeliunt. Illius
corpus animam perdidit: illorum anima Deum. Sicut
enim vita corporis anima est: sic vita animae Deus.
Sicut exspirat corpus, cum animam emittit: ita exspirat
anima, cum Deum amittit. Deus amissus, mors
animae: anima emissa, mors corporis. Mors corporis
necessaria: mors animae voluntaria.</p>
          </div3>
<div3>
            <head>3.</head>
            <p>
 <hi>Centurionis fides in humilitate.</hi> Discumbebat
ergo Dominus in domo pharisaei cujusdam superbi.
In domo ejus erat, ut dixi; et in pectore ejus non
erat. In hujus vero Centurionis domum non intravit,
et pectus possedit. Zacchaeus vero Dominum et domo
suscepit, et animo <note>(Id. XIX, 6)</note>. Hujus tamen fides in
humilitate laudatur. Dixit enim, <hi>Non sum dignus ut
sub tectum meum intres.</hi> Et Dominus, <hi>Amen dico vobis,
non inveni tantam fidem in Israel:</hi> secundum carnem.
Nam et iste jam Israelites erat secundum spiritum.
Venerat Dominus ad Israelem carnalem, id est, ad
Judaeos, ibi primum quaerere oves perditas, in quo
populo, et de quo populo etiam corpus assumpserat:
<pb n="0416"/> <hi>Non ibi inveni tantam fidem,</hi> 
 ipse dicit. Possumus nos
metiri fidem hominum, sicut homines: ille qui interiora
cernebat, ille quem nemo fallebat, perhibuit
testimonium cordi hominis, audiens verba humilitatis,
pronuntians sententiam sanitatis.
</p>
          </div3>
        </div2>

<div2>
          <head>CAPUT II.</head>
<div3>
            <head>4.</head>
            <p>
 <hi>In centurione Gentes figuratae.</hi> 
Unde autem hoc praesumpsit? <hi>Et ego,</hi> inquit, <hi>homo
sum sub potestate constitutus, habens sub me milites;
et dico huic, Vade, et vadit; et alii, Veni, et venit;
et servo meo, Fac hoc, et facit.</hi> Potestas sum quibusdam
sub me positis, positus sub potestate quadam
super me. Si ergo ego, inquit, homo sub potestate,
jubendi habeo potestatem; quid tu possis, cui omnes
serviunt potestates? Erat autem iste de Gentibus:
erat quippe centurio. Jam Judaea gens habebat militem
Romani imperii. Ibi iste militem agebat, quantum
agere centurio poterat; et sub potestate, et habens
potestatem; subditus obediens, subditos regens.
Dominus autem (quod intendat praecipue necessario
Charitas vestra), quamvis in populo Judaico esset,
jam pronuntiabat Ecclesiam toto orbe terrarum futuram,
in quam erat missurus Apostolos: ipse a Gentibus
non visus et creditus, a Judaeis visus et occisus.
Quomodo enim domum hujus Dominus corpore non
intravit, et ejus tamen fidem atque ipsam domum
absens corpore, praesens majestate sanavit: sic et
idem Dominus in solo Judaeo populo corpore fuit;
apud alias gentes nec de virgine natus est, nec passus
est, nec pedibus ambulavit, nec humana pertulit,
nec divina mirabilia fecit. Nihil horum in caeteris
gentibus: et tamen de illo impletum est, quod dictum
erat, <hi>Populus quem non cognovi, servivit mihi.</hi> 
Quomodo, si non cognovit? <hi>In auditu auris obedivit
mihi <note>(Psal. XVII, 45)</note>
            </hi>. Judaea gens cognovit, et crucifixit:
orbis terrarum audivit, et credidit.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Mulier tangens fimbriam Christi,
cum eum turba premit.</hi> Hanc quodam modo absentiam
corporis sui et praesentiam virtutis suae in omnibus
Gentibus, et in illa muliere significavit, quae fimbriam
vestimenti ejus tetigerat, cum requirit dicens: <hi>Quis me tetigit?</hi> 
 Tanquam absens, requirit: tanquam
praesens, sanat. <hi>Turbae te,</hi> inquiunt discipuli, <hi>comprimunt,
et dicis: Quis me tetigit <note>(Luc. VIII, 43-48)</note>
            </hi>?
Quasi enim sic ambularet, ut a nullo prorsus corpore
tangeretur, ita dixit, <hi>Quis me tetigit?</hi> Et illi, <hi>Turbae te
comprimunt.</hi> Et tanquam diceret Dominus, Tangentem
quaero, non prementem. Sic etiam nunc est corpus
ejus, id est, Ecclesia ejus. Tangit eam fides paucorum,
premit turba multorum. Corpus enim Christi esse Ecclesiam,
tanquam filii ejus, audistis: et si vultis, ipsi
estis. Apostolus multis locis hoc dicit: <hi>Pro corpore,</hi> 
inquit, <hi>ejus quae est Ecclesia <note>(Coloss. I, 24)</note>
            </hi>. Et iterum: <hi>Vos autem estis corpus Christi et membra 
 <note>(I Cor. XII, 27)</note>
            </hi>.
Si ergo corpus ejus sumus, quod tunc corpus ipsius
in turba patiebatur, hoc patitur Ecclesia ipsius. A
turbis premitur: a paucis tangitur. Caro eam premit,
fides tangit. Erigite igitur oculos, obsecro vos, qui
<pb n="0417"/>
habetis unde videatis. Habetis enim quod videatis.
Erigite oculos fidei, tangite extremam fimbriam vestimenti,
sufficiet ad salutem.</p>
          </div3>
<div3>
            <head>6.</head>
            <p>
 <hi>Impletum nunc quod in Evangelio praedicebatur.
Judaei quare filii regni.</hi> Videte quod audistis ex
Evangelio tunc futurum, tunc praesens est. <hi>Ideo,</hi> inquit, <hi>dico vobis:</hi> 
 propter laudatam Centurionis fidem,
tanquam alienigenae carne, domestici corde <hi>Propterea,</hi> 
inquit, <hi>multi ab oriente et occidente venient.</hi> Non
omnes, sed <hi>multi:</hi> tamen ipsi <hi>ab oriente et occidente:</hi> 
istis duabus partibus totus orbis designatur. <hi>Multi ab
oriente et occidente venient, et recumbent cum Abraham,
et Isaac, et Jacob, in regno coelorum: filii autem regni
ejicientur in tenebras exteriores. Filii autem regni,</hi> Judaei
scilicet. Unde <hi>filii regni?</hi> Quia Legem acceperunt, ad
quos Prophetae missi sunt, apud quos templum et sacerdotium
fuit, qui celebrabant figuras omnium futurorum.
Quarum enim rerum figuras celebraverunt,
praesentiam non agnoverunt. <hi>Filii</hi> ergo <hi>regni ibunt,</hi> 
inquit, <hi>in tenebras exteriores; ibi erit ploratus et stridor
dentium.</hi> Videmus Judaeos reprobatos, videmus Christianos
ab oriente et occidente vocatos ad quoddam
convivium coeleste, ut recumbant cum Abraham et
Isaac et Jacob; ubi panis justitia, ubi potus sapientia.
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 <hi>Reprehenduntur in idolio convivantes
cum Paganis.</hi> Attendite ergo, fratres: hoc enim
estis, ex hoc populo estis, jam tunc praedicto, nunc
praesentato. De his utique estis, qui vocati sunt ab
oriente et occidente recumbere in regno coelorum,
non in templo idolorum. Estote ergo corpus Christi,
non pressura corporis Christi. Habetis vestimenti
fimbriam, quam tangatis, ut a profluvio sanguinis, id
est, carnalium voluptatum fluxu sanemini. Habetis,
inquam, vestimenti fimbriam, quam tangatis. Vestem
putate Apostolos, sub textura unitatis adhaerentes lateribus
Christi. In his Apostolis erat tanquam fimbria
minimus et novissimus Paulus: ipso dicente, <hi>Ego sum
minimus Apostolorum <note>(I Cor. XV, 9)</note>
            </hi>. In veste novissimum
et minimum, fimbria est. Fimbria cum contemptu
aspicitur: sed cum salute tangitur. <hi>Usque ad hanc
horam et esurimus, et sitimus, et nudi sumus, et colaphizamur <note>(Id. IV, 11)</note>
            </hi>.
Quid tam extremum, quid tam
contemptibile? Tange, si fluxum sanguinis pateris:
exiet virtus de illo cujus vestis est, et sanabit te. Fimbria
modo tangenda proponebatur, quando ex eodem
apostolo legebatur: <hi>Si enim quis viderit eum qui habet
scientiam, in idolio recumbentem; nonne conscientia
ejus, cum sit infirma, aedificabitur ad manducandum
idolothyta? Et peribit infirmus in tua scientia, frater,
propter quem Christus mortuus est?</hi> Quomodo putatis
decipi posse simulacris homines, quae a Christianis
honorari putant? Novit, inquit, Deus cor meum. Sed
frater tuus non novit cor tuum. Si infirmus es, cave
majorem aegritudinem: si firmus es, cura fratris infirmitatem.
Qui vident ista, aedificantur ad alia, ut non
tantum ibi manducare, sed et sacrificare desiderent.
<pb n="0418"/>
Ecce perit infirmus in tua scientia frater. Audi, frater:
si contemnebas infirmum, etiam fratrem contemnis?
Expergiscere. Quid, si in ipsum Christum peccas?
Attende enim quod nullo pacto possis contemnere. <hi>Sic
autem,</hi> inquit, <hi>peccantes in fratres, et percutientes conscientiam
eorum infirmam, in Christum peccatis.</hi> Eant
nunc, qui ista contemnunt, et recumbant in idolio:
nonne erunt prementes, non tangentes? et cum recubuerint
in idolio, veniant et impleant ecclesiam;
non salutem accepturi, sed pressuram facturi.
</p>
          </div3>
        </div2>

<div2>
          <head>CAPUT V.</head>
<div3>
            <head>8.</head>
            <p>
 <hi>Majoris alicujus metu recumbentes
in idolio. Observantia in majorem quemque sit ordinata.</hi> 
Sed timeo, inquies, ne offendam majorem. Time
prorsus, ne offendas majorem; et non offendis Deum.
Qui enim times, ne offendas majorem, vide ne forte
sit major isto, quem times offendere. Majorem certe
noli offendere. Haec tibi regula proponitur. Nonne manifestum
est, eum minime offendendum, qui major est
caeteris? Discute nunc majores tuos. Primi tibi sunt
pater et mater: si recte educantes, si in Christum
nutrientes; audiendi in omnibus, obtemperandum eis
in omni jussione; contra majorem nihil jubeant, et
serviatur illis. Quis est, inquis, major eo qui me generavit?
Ille qui te ipsum creavit. Generat enim homo,
creat Deus. Unde generat homo, nescit: quid generaturus
sit, nescit. Ille qui te vidit ut faceret, antequam
esset quem fecit, certe major est patre tuo. Major sit
patria et ipsis parentibus tuis; ut quidquid jusserint
parentes contra patriam, non audiantur. Et quidquid
jusserit patria contra Deum, non audiatur. Si enim
sanari vis, si post fluxum sanguinis, si post duodecim
annos in illo morbo, si post consumpta omnia
in medicis, et non recepta sanitate aliquando vis sana
fieri, o mulier, quam alloquor in typo Ecclesiae, jubet
illud pater tuus, et illud jubet populus tuus. Sed dicit
tibi Dominus tuus, <hi>Obliviscere populum tuum et domum
patris tui.</hi> Quo bono? quo fructu? qua mercede? <hi>Quoniam
concupivit,</hi> inquit, <hi>rex decorem tuum <note>(Psal. XLIV,
11, 12)</note>
            </hi>. Concupivit quod fecit: quoniam ut pulchram
faceret, foedam amavit. Pro infideli et foeda sanguinem
fudit, fidelem ac pulchram reddidit, dona sua
in te amavit. Quid enim sponso tuo contulisti? Quid
in dotem a priore patre et priore populo accepisti?
Nonne luxurias et pannos peccatorum? Abjecit pannos
tuos, discidit cilicium tuum: misertus est, ut ornaret;
ornavit, ut amaret.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 <hi>Scandalum fratri, peccatum est in
Christum.</hi> Quid plura, fratres? Christiani audistis,
quia <hi>peccantes in fratres, et percutientes conscientiam
eorum infirmam, in Christum peccatis.</hi> Nolite contemnere,
si non vultis deleri de libro vitae. Quamdiu conamur
luculenter et delectabiliter vobis dicere, quod
dolor noster cogit quomodocumque dicere, et tacere
non permittit? Quicumque voluerint ista contemnere,
in Christum peccant, videant quid agant. Paganos reliquos
colligi volumus, lapides estis in via; venire
volentes offendunt, et redeunt. Dicunt enim in cordibus
suis: Quare nos relinquamus deos, quos Christiani
ipsi nobiscum colunt? Absit, a me, inquit, ut ego deos
<pb n="0419"/>
Gentium colam. Novi, intelligo, credo. Quid facis de
conscientia infirmi, quam percutis? Quid facis de pretio,
si contemnis quod emptum est? Vide quanti emptum
est, <hi>Peribit,</hi> inquit, <hi>infirmus in tua scientia:</hi> quam
te dicis habere, ut scias quia nihil est idolum, et animo
cogites Deum, et sic recumbas in idolio. In hac
scientia perit infirmus. Et ne contemnas infirmum,
addidit, <hi>propter quem Christus mortuus est.</hi> Quem vis
contemnere, pretium ipsius attende, et cum morte
Christi totum mundum appende. Et ne adhuc putares
te in infirmum peccare, et leve duceres peccatum ac
parvi penderes, <hi>In Christum,</hi> inquit, <hi>peccatis.</hi> Solent
enim homines dicere: In hominem pecco, numquid
in Deum? Nega Christum Deum. Audes negare Christum
Deum? An aliud, in idolio cum recumberes, didicisti?
Non admittit istam doctrinam Christi doctrina.
Quaero ubi didiceris non esse Christum Deum. Pagani
hoc solent dicere. Vides quid faciunt mensae malae?
Vides quoniam corrumpunt mores bonos colloquia
mala <note>(I Cor XV, 33)</note>? Tu ibi de Evangelio loqui non
potes, et de idolis loquentes audis. Amittis ibi quod
Christus Deus est: et quod ibi bibis, in Ecclesia vomis.
Forte hic audes loqui, forte inter turbas audes
murmurare: Numquid Christus non homo fuit? nonne
crucifixus est? A Paganis hoc didicisti, salutem perdidisti,
fimbriam non tetigisti. Tange et in hoc fimbriam,
recipe salutem. Sicut eam te tangere docuimus
in eo quod scriptum est, <hi>Qui viderit fratrem in idolio
recumbentem:</hi> tange illam et de divinitate Christi. De
Judaeis dicebat eadem fimbria, <hi>Quorum patres, et ex
quibus Christus secundum carnem, qui est super omnia
Deus benedictus in saecula <note>(Rom. IX, 5)</note>
            </hi>. Ecce in quem
verum Deum peccas, dum discumbis apud deos falsos.</p>
          </div3>
<div3>
            <head>10.</head>
            <p>
 <hi>Inepta excusatio recumbentium in idolio.</hi> Non
est, inquit, Deus; quia genium est Carthaginis.
Quasi si Mars aut Mercurius esset, Deus esset. Sed
quomodo ab ipsis habeatur, attende; non quid sit.
Nam et ego tecum scio quia lapis est. Si genium ornamentum
est aliquod; cives Carthaginis bene vivant,
et ipsi erunt genium Carthaginis. Si autem genium
daemonium est, audisti et ibi: <hi>Quae immolant Gentes,
daemonibus immolant, et non Deo: nolo vos socios fieri
daemoniorum <note>(I Cor. X, 20)</note>
            </hi>. Novimus quia non est
Deus; utinam et ipsi sic norint: sed propter eos qui
hoc non norunt infirmos, non debet percuti conscientia
ipsorum. Hoc monet Apostolus. Nam et illi quod
numen habeant et pro numine accipiant illam statuam,
ara testatur. Quid illic facit ara, si illud non habetur
pro numine? Nemo mihi dicat. Non est numen, non
est Deus. Jam dixi, Utinam sic ipsi norint hoc, quomodo
novimus omnes nos. Sed quid habeant, pro qua
re habeant, quid ibi faciant, ara illa testatur. Convicit
omnium colentium mentes, non convincat recumbentes.
</p>
          </div3>
        </div2>

<div2>
          <head>CAPUT VII.</head>
<div3>
            <head>11.</head>
            <p>
<pb n="0420"/> <hi>Corpus Christi premere et tangere.</hi> 
Sed non premant Christiani, si premunt Pagani.
Corpus Christi est. Nonne hoc dicebamus, quia corpus
Christi premebatur, et non tangebatur,? Tolerabat
ille prementes, quaerebat tangentes. Atque utinam,
fratres, a Paganis prematur corpus Christi, a
quibus premi solet; Christiani non premant corpus
Christi. Fratres, ad nos pertinet vobis dicere, ad nos
pertinet Christianis loqui. <hi>Quid enim mihi de his qui
foris sunt judicare?</hi> ipse Apostolus ait <note>(I Cor. V, 12)</note>.
Illos aliter alloquimur, tanquam infirmos, Blandiendum
est illis, ut audiant veritatem: in vobis secanda
putredo est. Si quaeritis unde vincantur Pagani, unde
illuminentur, unde ad salutem vocentur: deserite
solemnitates eorum, deserite nugas ipsorum; et si
non consentiunt veritati nostrae, erubescant paucitati
suae.</p>
          </div3>
<div3>
            <head>12.</head>
            <p>
 <hi>Praelatus seu bonus seu malus, piis nocere non
valet.</hi> Bonus si fuerit qui tibi praeest, nutritor tuus
est: malus si fuerit, tentator tuus est. Et nutrimenta
libenter accipe, et in tentatione approbare. Esto aurum.
Attende mundum istum tanquam fornacem
aurificis: in uno angusto loco tria sunt, aurum, palea,
ignis. Ad illa duo ignis apponitur, palea uritur,
aurum purgatur. Cessit nescio quis minis, et adductus
est ad idolium: vae mihi, quia paleam plango, cinerem
video. Alius non cessit minis, non cessit terroribus
; adductus ad judicem, stetit in confessione
sua, non est flexus ad idolium: quid facit flamma?
Nonne aurum purgat? State in Domino, fratres: potentior
est qui vocavit vos. Minas impiorum ne timueritis.
Inimicos patimini; habetis pro quibus oretis;
prorsus non vos terreant. Haec est sanitas, haurite
hinc in isto convivio: hic bibite, unde satiemini, non
illic, unde insaniatis. State in Domino. Argentei estis,
aurum eritis. Ista similitudo non a nobis est, de divina
Scriptura est. Legistis, audistis: <hi>Sicut aurum
in fornace probavit illos; et sicut holocausti nostiam
accepit illos <note>(Sap. III, 6)</note>
            </hi>. Ecce quid eritis ad thesauros
Dei. Estote divites de Deo: non eum facturi divitem,
sed de illo futuri divites. Impleat vos, aliud
non admittatis ad cor vestrum.
</p>
          </div3>
        </div2>

<div2>
          <head>CAPUT VIII.</head>
<div3>
            <head>13.</head>
            <p>
 <hi>Observantia potestatum ordinata.</hi> 
Numquid in superbiam vos erigimus, aut
dicimus vobis ut adversus potestates ordinatas contemptores
sitis? Non hoc dicimus. Qui et hinc aegrotatis,
tangite et hinc fimbriam illam vestimenti. Ipse
dicit Apostolus: <hi>Omnis anima potestatibus sublimioribus
subdita sit: non est enim potestas nisi a Deo. Quae
autem sunt, a Deo ordinatae sunt. Qui autem resistit
potestati, Dei ordinationi resistit <note>(Rom. XIII, 1, 2)</note>
            </hi>.
Sed quid, si illud jubeat, quod non debes facere?
<pb n="0421"/>
Hic sane contemne potestatem, timendo potestatem.
Ipsos humanarum rerum gradus advertite. Si aliquid
jusserit curator, nonne faciendum est? Tamen si
contra proconsulem jubeat, non utique contemnis
potestatem, sed eligis majori servire. Nec hinc debet
minor irasci, si major praelatus est. Rursum si aliquid
ipse proconsul jubeat, et aliud jubeat imperator,
numquid dubitatur isto contempto illi esse serviendum?
Ergo si aliud imperator, et aliud Deus, quid
judicatis? Solve tributum, esto mihi in obsequium.
Recte, sed non in idolio. In idolio prohibet. Quis prohibet?
Major potestas. Da veniam: tu carcerem, ille
gehennam minatur. Hinc jam tibi assumenda est fides
tua tanquam scutum, in quo possis omnia ignita jacula
inimici exstinguere <note>(Ephes. VI, 16)</note>.
</p>
          </div3>
        </div2>

<div2>
          <head>CAPUT IX.</head>
<div3>
            <head>14.</head>
            <p>
 <hi>Dolus potentis mali novaculae
comparatur.</hi> Sed insidiatur contra te potens, et
molitur contra te potens: acuit novaculam unde capillos
radat, non unde caput incidat. Quod dixi, modo
audistis in Psalmo: <hi>Sicut novacula acuta fecisti dolum <note>(Psal. LI, 4)</note>
            </hi>.
Quare dolum potentis mali novaculae
comparavit? Quia non admittitur, nisi ad superflua
nostra. Sicut capilli in corpore nostro tanquam superflui
videntur, et sine detrimento carnis raduntur;
sic quidquid potest tibi facere iratus potens, inter
superflua tua numera. Tollit paupertatem tuam:
numquid tollit divitias tuas? Paupertas tua, divitiae
tuae in corde tuo. Superflua tua potuit tollere, damno
potuit afficere, permissus et usque ad laedendum corpus.
Etiam ista vita, cogitantibus aliam vitam; ista,
inquam, vita inter superflua deputanda est. Nam et
martyres contempserunt illam. Non vitam perdiderunt,
sed vitam acquisierunt.
</p>
          </div3>
        </div2>

<div2>
          <head>CAPUT X.</head>
<div3>
            <head>15.</head>
            <p>
 <hi>Securitas piorum sub Dei praesidio.</hi> 
Certi estote, fratres, inimicos non admitti
adversus fideles, nisi quantum prodest tentandis et
probandis fidelibus. Certi estote, fratres, nemo aliud
dicat. Omnem curam vestram super Dominum mittite,
prorsus vos ipsos totos projicite in illum. Non se
subducit, ut cadatis. Ille qui nos creavit, et de ipsis
capillis nostris securitatem nobis dedit. <hi>Amen dico
vobis,</hi> inquit, <hi>et capilli capitis vestri omnes numerati
sunt <note>(Matth. X, 30)</note>
            </hi>. Capilli nostri numerati sunt Deo:
quanto magis mores nostri, cui sic noti sunt capilli
nostri? Videte, quia minima nostra non contemnit
Deus. Nam si contemneret, nec crearet. Nam et capillos
nostros ipse utique creavit, et numeratos habet.
Sed modo cum sint, inquis, forte peribunt. Et hinc
audi vocem ejus: <hi>Amen dico vobis, capillus capitis
vestri non peribit <note>(Luc. XXI, 18)</note>
            </hi>. Quid times hominem,
o homo in sinu Dei positus? Tu de illius sinu
noli cadere: quidquid ibi passus fueris, ad salutem
valebit, non ad perniciem. Laniatus membrorum
martyres pertulerunt, et timent Christiani injurias
temporum Christianorum? Qui tibi facit injuriam
<pb n="0422"/>
modo, timens facit. Non dicit aperte, Veni ad idolum:
non dicit aperte, Veni ad aras meas, ibi convivare.
Et si dixerit, et nolueris, hoc conqueratur,
hoc in postulationem, hoc in querimoniam deponat:
Noluit venire ad aras meas, noluit venire ad templum
quod veneror. Hoc dicat. Non audet dicere: sed alia
machinatur dolose. Para capillos, novaculam acuit:
ablaturus est superflua tua, rasurus quidquid relicturus
es. Tollat quidquid permanebit, si potest. Quid
tulit potens nocens? quid magnum tulit? Quod fur,
quod effractor; ut multum saeviat, quod latro. Si et
ad ipsum corpus occidendum permissus fuerit, quid
tollit nisi quod latro? Honoravi, cum dixi, Latro.
Nam qualiscumque latro, homo est. Quod febris,
quod scorpius, quod fungus malus. Ista tota potentia
saevientium est, facere quod fungus. Manducant
homines fungum malum, et moriuntur. Ecce in
qua fragilitate est vita humana: quam quandoque
relicturus es, noli pro illa sic pugnare, ut tu relinquaris.
</p>
          </div3>
        </div2>

<div2>
          <head>CAPUT XI.</head>
<div3>
            <head>16.</head>
            <p>
 <hi>Vita aeterna laboris merces.</hi> 
Vita nostra Christus est: Christum attende. Pati
venit, sed et glorificari; contemni, sed etiam exaltari;
mori, sed etiam resurgere. Opus te terret, mercedem
vide. Quare vis pervenire delicatus ad eam
rem, ad quam non perducit nisi labor? Sed times ne
perdas argentum tuum; quia ad argentum tuum cum
magno labore pervenisti. Si ad argentum quod quandoque
vel moriens amissurus es, non pervenisti sine
labore; ad vitam aeternam sine labore vis pervenire?
Charior sit tibi illa, ad quam post omnes labores sic
pervenies, ut nunquam amittas. Si hoc tibi charum
est, ad quod post omnes labores sic pervenisti, ut aliquando
amissurus sis; quanto magis illa perpetua desiderare
debemus?</p>
          </div3>
<div3>
            <head>17.</head>
            <p>
 <hi>Idola nisi legitima potestas detur, non frangenda.</hi> 
Verbis ipsorum ne credatis, nec timeatis.
Hostes nos dicunt idolorum suorum. Sic praestet
Deus, et det omnia in potestate, quomodo dedit quod
fractum est. Hoc enim dicimus Charitati vestrae, ne
faciatis ista, quando in potestate vestra non est, ut
faciatis illud. Pravorum hominum est, furiosorum
Circumcellionum, et ubi potestatem non habent saevire,
et velle mori properant sine causa. Audistis
quae vobis legimus, omnes qui nuper in Mappalibus
adfuistis. <hi>Cum data vobis fuerit terra in potestatem</hi> 
(prius ait, <hi>in potestatem,</hi> et sic dixit quae facienda sunt), <hi>aras eorum,</hi> 
 inquit, <hi>destruetis, lucos eorum comminuetis,
et omnes titulos eorum confringetis <note>(Deut. VII, 1,
5)</note>
            </hi>. Cum acceperitis potestatem, hoc facite. Ubi nobis
non est data potestas, non facimus; ubi data est,
non praetermittimus. Multi pagani habent istas abminationes
<pb n="0423"/>
in fundis suis: numquid accedimus, et
confringimus? Prius enim agimus, ut idola in eorum
corde frangamus. Quando christiani et ipsi facti fuerint,
aut invitant nos ad tam bonum opus, aut praeveniunt
nos. Modo orandum est pro illis, non irascendum
illis. Si movet dolor magnus, adversum Christianos
movet, adversum fratres nostros movet, qui
sic volunt intrare in ecclesiam, ut hic corpus habeant,
alibi cor. Totum intus esse debet. Si intus
est quod videt homo, quare foris est quod videt
Deus?
</p>
          </div3>
        </div2>

<div2>
          <head>CAPUT XII.</head>
<div3>
            <head>18.</head>
            <p>
 <hi>Idololatrarum injustae querimoniae.</hi> 
Sciatis autem, charissimi, murmura illorum
conjungere se cum haereticis, cum Judaeis.
Haeretici, Judaei et Pagani unitatem fecerunt contra
unitatem. Quia contigit ut in aliquibus locis disciplinam
acciperent Judaei propter improbitates suas; criminantur,
et suspicantur, aut fingunt, quia talia de
illis semper quaeramus. Quia contigit ut alicubi haeretici
poenas darent legibus pro impietate et furore violentiarum
suarum; jam dicunt nos per omnia quaerere
aliquam incommoditatem ipsorum ad perniciem.
Rursus quia contra Paganos placuit ut leges ferrentur,
imo pro Paganis, si sapiant (Sicut enim pueris
insensatis ad lutum ludentibus, et manus inquinantibus,
paedagogus cum venit severus, lutum de manu
excutit, codicem porrigit: ita voluit Deus per principes
subditos sibi terrere corda insensata puerilia, ut
abjiciant lutum de manibus, et aliquid utile faciant.
Quid est utile de manibus? <hi>Frange esurienti panem
tuum, et egenum sine tecto induc in domum tuam <note>(Isai.
LVIII, 7)</note>
            </hi>. Et tamen pueri evadunt ab oculis paedagogi,
et redeunt ad lutum furtim; et quando inveniuntur,
abscondunt manus, ne videantur): quia ergo voluit
Deus, putant nos ubicumque quaerere idola; quae
cum invenerimus, in omnibus locis frangere. Quare?
Non ante nos sunt loca, in quibus sunt? Aut vere
ignoramus ubi sint ista? Et tamen non facimus: quia
non dedit in potestatem Deus. Quando dat Deus in
potestatem? Quando christianus erit cujus res est.
Modo factum voluit cujus res est. Si nollet ipsum locum
dare Ecclesiae, et tantum juberet in re sua non
esse idola; puto quia debuit summa devotione fieri,
ut a Christianis adjuvaretur absens christiana anima,
quae in terra vult Deo gratias agere, non vult ibi
aliquid esse in contumeliam Dei. Huc accedit, quia
Ecclesiae dedit ipsa loca. Et in re Ecclesiae idola futura
erant? Fratres, ecce quid displicet Paganis. Parum
est illis quia de villis ipsorum non illa tollimus,
non illa frangimus: et in nostris volunt ea servari.
Contra idola praedicamus, de cordibus illa tollimus:
sumus persecutores idolorum: profitemur. Numquid
servatores? Non facio ubi non possum; non facio ubi
conqueritur dominus rei: ubi autem vult fieri, et gratias
agit; reus ero; si non fecero.
</p>
          </div3>
        </div2>
      </div1>

<div1>
        <head>SERMO LXIII . <hi>De verbis Evangelii Matthaei, cap.</hi> VIII, 23-27, Et ascendente eo in naviculam, <hi>etc.</hi> </head>

<pb n="0424"/>
<div3>
          <head>1.</head>
          <p>
 <hi>Navigantes in saeculo.</hi> De lectione recentissima
sancti Evangelii, donante Domino, alloquor
vos, et in illo exhortor, ut contra tempestates et
fluctus saeculi hujus non dormiat fides in cordibus
vestris. Non enim revera Dominus Christus mortem
habuit in potestate, somnum non habuit in potestate;
et forte Omnipotentem navigantem somnus pressit
invitum. Hoc si credideritis, dormit in vobis: si autem
in vobis vigilat Christus, vigilat fides vestra.
Apostolus dicit, <hi>Habitare Christum per fidem in cordibus
vestris <note>(Ephes. III, 17)</note>
          </hi>. Ergo et somnus Christi
signum est sacramenti. Navigantes sunt animae in
ligno saeculum transeuntes. Etiam navis illa Ecclesiam
figurabat. Et singuli quippe templa sunt Dei, et unusquisque
in corde suo navigat: nec facit naufragium,
si bona cogitat.</p>
        </div3>
<div3>
          <head>2.</head>
          <p>
 <hi>Excitandus Christus inter irae tempestates.</hi> Audisti
convicium, ventus est: iratus es, fluctus est.
Vento igitur flante, fluctu surgente, periclitatur navis,
periclitatur cor tuum, fluctuat cor tuum. Audito convicio
vindicari desideras: et ecce vindicatus es, et
malo alieno cedens, fecisti naufragium. Et quare hoc?
Quia dormit in te Christus. Quid est, dormit in te
Christus? Oblitus es Christum. Excita ergo Christum,
recordare Christum, evigilet in te Christus: considera
illum. Quid volebas? Vindicari. Excidit tibi,
quia ipse cum crucifigeretur dixit: <hi>Pater, ignosce illis,
quia nesciunt quid faciunt <note>(Luc. XXIII, 34)</note>
          </hi>? Qui dormiebat
in corde tuo, noluit vindicari. Excita illum,
recole illum. Memoria ipsius, verbum ipsius: memoria
ipsius, jussio ipsius. Et dices apud te, si vigilat
in te Christus: Qualis ego homo, qui volo vindicari?
Qui sum ego, qui in hominem exsero comminationes?
Morior forte antequam vindicer. Et cum anhelans,
ira inflammatus, et sitiens vindictam, exiero de corpore,
non me suscipit ille qui noluit vindicari: non
me suscipit ille qui dixit, <hi>Date, et dabitur vobis; dimittite,
et dimittetur vobis <note>(Luc. VI, 37, 38)</note>
          </hi>. Ergo
compescam me ab iracundia mea, et redibo ad quietem
cordis mei. Imperavit Christus mari, facta est
tranquillitas.</p>
        </div3>
<div3>
          <head>3.</head>
          <p>
 <hi>Imperante Christo fit tranquillitas.</hi> Quod autem
dixi ad iracundiam, hoc tenete regulariter in
omnibus tentationibus vestris. Nata est tentatio, ventus
est: turbatus es, fluctus est. Excita Christum,
loquatur tecum. <hi>Quis est hic, quando et venti et mare
obediunt ei?</hi> Quis est hic, cui obaudit mare? Ipsius
est mare, et ipse fecit illud <note>(Psal. XCIV, 5)</note>. Omnia
per ipsum facta sunt <note>(Joan. I, 3)</note>. Magis imitare ventos
et mare: obtempera Creatori. Sub jussione Christi
mare audit, et tu surdus es? Mare audit, et ventus
cessat, et tu sufflas? Quid? Dico, facio, fingo: quid
est aliud nisi sufflare, et sub verbo Christi nolle cessare?
<pb n="0425"/>
Non vos vincat fluctus in perturbatione cordis
vestri. Sed tamen quia homines sumus, si ventus impulerit,
si affectum animae nostrae moverit, non desperemus:
Christum excitemus, ut in tranquillo navigemus,
et ad patriam veniamus. Conversi ad Dominum,
etc.
</p>
        </div3>
      </div1>

<div1>
        <head>SERMO LXIV . <hi>De verbis Evangelii Matthaei, cap.</hi> X, 16, Ecce ego mitto vos sicut oves in medio luporum, <hi>etc.</hi>. <hi>Habitus in solemnitate Martyrum.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Lupi oves facti.</hi> Audistis,
fratres, cum sanctum Evangelium legeretur,
quemadmodum Dominus noster Jesus Christus disciplina
sua martyres suos corroboraverit dicens: <hi>Ecce
ego mitto vos sicut oves in medio luporum.</hi> Considerate,
fratres mei, quid faciat. Si unus lupus inter multas
oves veniat, quantacumque sint ovium millia, uno
lupo in medio turbabuntur: et si non omnes laniantur,
omnes tamen terrentur. Qualis ergo erat ista ratio,
quale consilium, qualis potestas, nec lupum ad oves
admittere, sed in lupos oves mittere? <hi>Mitto,</hi> inquit, <hi>vos sicut oves in medio luporum:</hi> 
 non ad limites luporum,
sed <hi>in medio luporum.</hi> Erat ergo luporum
agmen, oves paucae. Cum enim multi lupi occiderent
paucas oves, conversi sunt lupi, et facti sunt
oves.</p>
          </div3>
<div3>
            <head>2.</head>
            <p>
 <hi>Unde fiducia christiano inter lupos.</hi> Audiamus
ergo quid monuit, qui coronas promisit, et agonem
praemisit; et qui exspectat certantes, adjuvat laborantes.
Cujusmodi certamen indixit? <hi>Estote,</hi> inquit, <hi>astuti ut serpentes, et simplices sicut columbae.</hi> 
 Hoc
qui intellexerit et tenuerit, securus moritur, quia non
morietur. Nemo enim debet securus mori, nisi qui
se noverit sic moriturum, ut mors in illo moriatur,
vita coronetur.
</p>
          </div3>
        </div2>

<div2>
          <head>CAPUT II</head>
<div3>
            <head>3.</head>
            <p>
 <hi>Serpentis astutia quomodo imitanda.</hi> 
Quapropter, charissimi, exponendum est vobis,
quamvis hinc jam saepius dixerimus, quid sit esse
simplices ut columbae, astuti ut serpentes. Si jam
simplicitas columbarum indicta est nobis, astutia serpentis
quid facit in columbae simplicitate? Amo in columba
quod fel non habet: timeo in serpente quod
venenum habet. Noli ex omni parte horrere serpentem:
habet quod oderis, habet quod imiteris. Serpens
enim cum fuerit senectute praegravatus, et senserit
<pb n="0426"/>
pondus vetustatis, coarctat se per cavernam, et deponit
tunicam veterem, ut novus exultet. Imitare
illum, christiane, qui audis Christum dicentem, <hi>Intrate
per angustam portam <note>(Matth. VII, 13)</note>
            </hi>. Et Paulus
apostolus tibi dicit: <hi>Exuite vos veterem hominem cum
actibus suis, et induite novum <note>(Coloss. III, 9, 10, et
Ephes. IV, 22, 24)</note>
            </hi>. Habes ergo quod imiteris in serpente.
Noli mori pro vetustate, sed pro veritate. Qui
moritur pro commodo temporali, pro vetustate moritur.
Cum autem exutus fueris omni ista vetustate,
imitatus es astutiam serpentis. Imitare illum et
in hoc: serva caput tuum. Quid est, serva caput
tuum? Tene apud te Christum. Si forte aliquis vestrum
advertit aliquando, cum voluerit colubrum occidere,
quomodo pro capite suo totum corpus objicit ictibus
ferientis. Illud in se feriri non vult, ubi se novit vitam
habere. Et Christus vita nostra est. Ipse enim dixit: <hi>Ego sum via, et veritas, et vita 
 <note>(Joan. XIV, 6)</note>
            </hi>. Audi et
Apostolum: <hi>Caput viri Christus est <note>(I Cor. XI, 3)</note>
            </hi>.
Qui ergo Christum servat in se, caput suum servat
pro se.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Columbae simplicitas imitanda.</hi> 
Jam vero quid opus est commendare multis verbis
simplicitatem columbarum? Cavenda enim erant venena
serpentis; ibi imitatio periclitabatur, ibi erat
quod timeretur: columbam vero securus imitare. Attende
columbas in societate gaudere: ubique simul
volant, simul pascuntur, nolunt esse solae, communione
gaudent, charitatem servant, gemitibus amoris
murmurant; osculis filios generant. Nam quando columbae,
quod plerumque advertimus, inter se rixantur
de cellulis suis, quodam modo pacata contentio
est. Numquid quia rixantur, separantur? Simul volant,
simul pascuntur, et ipsa inter se pacata est rixa.
Videte rixam columbarum. Apostolus dicit: <hi>Si quis
verbo nostro non obaudit per epistolam, hunc notate, et
nolite commisceri cum eo.</hi> Ecce rixa: sed attende quoniam
columbarum rixa est, non luporum. Continuo
subjecit: <hi>Et non ut inimicum existimetis, sed corripite
ut fratrem <note>(II Thess. III, 14, 15)</note>
            </hi>. Columba amat et
quando rixatur: lupus odit et quando blanditur. Columbarum
ergo simplicitatem habentes, et astutiam serpentum,
solemnia martyrum celebrate in sobrietate
mentis, non in ebrietate ventris, Deo laudes dicite. Ipse
est enim Dominus Deus noster, qui martyrum Deus; ipse
coronator noster. Si bene luctati fuerimus, coronamur
ad eo, qui coronavit eos quos imitari concupiscimus.
</p>
          </div3>
        </div2>
      </div1>

<div1>
        <head>SERMO LXV . <hi>De verbis Evangelii Matthaei, cap.</hi> X, 28, Nolite timere eos qui corpus occidunt, <hi>etc.</hi> Habitus in solemnitate Martyrum.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Timore timor pellendus.</hi> Admonent
nos eloquia divina, quae lecta sunt, timendo
non timere, et non timendo timere. Advertistis, cum
<pb n="0427"/>
sanctum Evangelium legeretur, Dominum Deum nostrum
antequam pro nobis moreretur, firmos nos esse
voluisse: sed admonendo ne timeremus, et admonendo
ut timeremus. Ait enim: <hi>Nolite timere eos qui
corpus occidunt, animam autem non possunt occidere.</hi> 
Ecce ubi monuit ne timeremus. Videte ubi monuerit
ut timeremus. <hi>Sed eum,</hi> inquit, <hi>timete, qui potestatem
habet et corpus et animam occidere in gehenna.</hi> Ergo
timeamus, ut non timeamus. Timor videtur ad ignaviam
pertinere: timor infirmorum videtur esse, non
fortium. Sed videte quid ait Scriptura: <hi>Timor Domini
spes fortitudinis <note>(Prov. XIV, 26)</note>
            </hi>. Timeamus, ne
timeamus: hoc est, prudenter timeamus, ne inaniter
timeamus. Martyres sancti, propter quorum solemnitatem
hoc ex Evangelio recitatum est, timendo non
timuerunt: quia Deum timendo, homines contempserunt.</p>
          </div3>
<div3>
            <head>2.</head>
            <p>
 <hi>Homini ab homine nil metuendum.</hi> Quid enim
ab hominibus homini metuendum est? Et quid est
unde alterum terreat, homo hominem? Terret, et dicit,
Occido te: et non timet, ne cum minatur, prius
moriatur. Occido, inquit. Quis dicit? cui dicit? Duos
audio: unum terrentem, alterum metuentem; quorum
unus est potens, alter infirmus, sed ambo mortales.
Quid se ergo extendit in honore inflatior potestas,
in carne aequalis infirmitas? Securus minetur
mortem, qui non timet mortem. Si vero unde terret,
timet; attendat se, et ei cui minatur comparet se. Inveniat
in eo cui minatur, parem conditionem; et a
Domino simul cum illo petat miserationem. Homo
est enim, et homini minatur, creatura creaturae:
sed una inflata sub Creatore, altera fugiens ad Creatorem.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Dei martyrem cur non terreat persecutor.</hi> 
Dicat ergo fortissimus martyr, stans homo
ante hominem: Non timeo, quia timeo. Tu quod minaris,
si ille nolit, non facis: quod autem ille minatur,
ut faciat a nullo impeditur. Deinde tu quod minaris,
et si permitteris, quid facis? Usque ad carnem
saevis, anima tuta est. Non occides quod non vides:
visibilis visibilem terres. Habemus ambo invisibilem
Creatorem, quem simul timere debeamus; qui hominem
ipsum ex visibili et invisibili creavit: visibilem
de terra fecit, invisibilem flatu suo animavit. Substantia
ergo invisibilis, hoc est, anima quae jacentem
terram erexit de terra, non timet cum percutis terram.
Potes ferire habitaculum, numquid habitatorem? Fugit
percusso vinculo colligatus, et erit in occulto coronatus.
Quid ergo minaris, qui animae nihil facere potes?
Per meritum ejus cui facere nihil potes, resurget
cui facere aliquid potes. Per meritum enim animae resurget
et caro: et habitatori reddetur, jam non ruitura,
sed mansura. Ecce, verba martyris dico, ecce nec
propter ipsam carnem meam timeo comminantem.
Caro mea subjacet potestati: sed etiam capilli capitis
numerati sunt Creatori <note>(Matth. X, 30)</note>. Quid timeo ne
<pb n="0428"/>
carnem perdam, qui nec capillum perdo? Quomodo
non attendit carnem meam, cui sic nota sunt vilia
mea? Ipsum corpus quod percuti et occidi potest, ad
tempus cinis erit, in aeternum immortale erit. Sed
cui hoc? Cui reddetur corpus ad vitam aeternam
etiam occisum, peremptum, dissipatum? cui reddetur?
Ei qui non timuit ponere animam suam, cum
non timet ne occidatur caro sua.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Anima modo suo immortalis.</hi> 
Etenim, fratres, anima immortalis perhibetur, et est
immortalis secundum quemdam modum suum: quia
est quaedam vita, quae potest praesentia sua carnem
vivificare. Per animam quippe caro vivit. Haec vita
mori non potest: et ideo anima immortalis est. Quare
ergo dixi, Secundum suum modum? Audite quare.
Quoniam est quaedam immortalitas vera, immortalitas
quae est omnimoda incommutabilitas: de qua dicit
Apostolus loquens de Deo, <hi>Qui solus habet immortalitatem,
et lucem habitat inaccessibilem; quem nemo
hominum vidit, sed nec videre potest: cui est honor et
gloria in saecula saeculorum. Amen <note>(I Tim. VI, 16)</note>
            </hi>.
Si ergo Deus solus habet immortalitatem, certe
anima mortalis est. Ecce quare dixi immortalem
esse animam secundum modum suum. Nam potest et
mori. Intelligat Charitas vestra, et nulla quaestio remanebit.
Audeo dicere, anima potest mori, potest occidi.
Certe immortalis est. Ecce audeo dicere, et immortalis
est, et potest occidi: et ideo dixi quoniam
est quaedam immortalitas, hoc est, omnimoda incommutabilitas,
quam solus Deus habet, de quo dictum
est, <hi>Qui solus habet immortalitatem.</hi> Nam si anima
non potest occidi, quomodo dixit ipse Dominus cum
terreret nos, <hi>Eum timete, qui potestatem habet et corpus
et animam occidere in gehenna?</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Quomodo mori anima potest.
Vita animae, Deus.</hi> Adhuc confirmavi, non solvi
quaestionem. Probavi quia potest anima occidi. Contradici
Evangelio non potest, nisi ab anima impia.
Ecce mihi occurrit et hic, et venit in mentem quod
dicam. Contradici non potest vitae, nisi ab anima
mortua. Evangelium vita est, impietas et infidelitas
mors animae est. Ecce potest mori, et immortalis est.
Quomodo ergo immortalis est? Quia semper aliqua
vita est, quae in illa nunquam exstinguitur. Quomodo
moritur? Non ut non sit vita, sed amittendo vitam.
Etenim anima et vita est alicui rei, et habet etiam ipsa
vitam suam. Ordinem attende creaturarum. Vita corporis
anima est: vita animae Deus est. Sicut adest
vita corpori, id est, anima, ne moriatur corpus: sic
debet adesse vita animae, hoc est, Deus, ne moriatur
anima. Corpus quomodo moritur? Anima deserente.
Anima, inquam, deserente moritur corpus: et jacet
cadaver paulo ante appetibile, modo aspernabile. Insunt
membra, oculi, aures: sed hae fenestrae sunt domus,
habitator abscessit. Qui plangit mortuum, ad fenestras
<pb n="0429"/>
habitaculi frustra clamat: non est intus qui
audiat. Quanta dicit plangentis affectus, quanta enumerat,
quanta commemorat; et per quantam, ut ita
dixerim, doloris insaniam quasi cum sentiente loquitur,
cum loquatur cum absente? Enumerat mores,
enumerat indicia benevolentiae circa se. Tu es qui
mihi illud dedisti; illud et illud praestitisti: tu es qui
sic et sic me dilexisti. Si attendas, si intelligas, si
insaniam doloris premas, qui te dilexit abscessit: frustra
te domus patitur pulsatorem, in qua non potes
invenire mansorem.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Mors tum corporis, tum animae quibus
indiciis cognoscitur.</hi> Redeamus ad causam quam
paulo ante dicebam. Mortuum est corpus. Quare?
Quia discessit vita ejus, hoc est, anima. Vivit corpus,
et impius est, infidelis est, ad credendum durus,
ad corrigendos mores ferreus: vivente corpore mortua
est anima, per quam corpus vivit. Tanta enim
res est anima, ut idonea sit vitam praestare corpori
etiam mortua. Tanta, inquam, res est anima, tam
excellens creatura, ut idonea sit etiam mortua carnem
vivificare. Nam ipsa anima impii, anima infidelis,
anima perversi, duri, mortua est: et tamen per
ipsam mortuam vivit corpus. Ideo ibi est: movet ad
operandum manus, ad ambulandum pedes, ad videndum
intendit obtutum, ad audiendum auribus inclinatur;
sapores dijudicat, dolores refugit, appetit voluptates.
Omnia haec corporis viventis indicia, sed ex
animae praesentia. Interrogo corpus, an vivat. Respondet
mihi: Vides ambulantem, vides operantem,
audis loquentem, cernis appetentem et fugientem, et
non intelligis corpus vivere? Per haec opera animae
intus constitutae, intelligo corpus vivere. Et interrogo
ipsam animam, an vivat. Habet et ipsa opera sua, per
quae ostendat vitam suam. Pedes ambulant, intelligo
corpus vivere, sed animae praesentia. Quaero, utrum
vivat anima. Pedes isti ambulant. Ecce de uno motu.
De vita interrogo corpus et animam. Ambulant pedes,
intelligo corpus vivere. Sed quo ambulant? Ad adulterium,
inquit. Ergo mortua est anima. Sic enim veracissima
Scriptura dixit: <hi>Mortua est vidua quae in
deliciis vivit <note>(I Tim. V, 6)</note>
            </hi>. Cum multum intersit inter
delicias et adulterium, quomodo potest anima, quae
in deliciis mortua dicitur, in adulterio vivere? Mortua
est. Sed nec sic quidem agens mortua est. Loquentem
audio, vivit corpus. Non enim lingua in ore
moveretur, et percuteret quibusque locis articulares
sonos, nisi intus habitator esset; et quasi ad hoc organum
musicus, qui lingua sua uteretur. Prorsus intelligo.
Hoc modo corpus loquitur, corpus vivit. Sed
interrogo, utrum et anima vivat. Ecce loquitur corpus,
vivit. Quid loquitur? Quomodo dicebam de pedibus,
Ambulant, ecce vivit corpus; et quaerebam, Quo ambulant?
ut intelligerem utrum et anima viveret: sic
etiam cum audio loquentem, intelligo quia corpus vivit;
quaero quid loquatur, utrum et anima vivat. Mendacium
loquitur. Si mendacium loquitur, ergo mortua
est. Unde hoc probamus? Ipsam veritatem interrogemus,
quae ait: <hi>Os quod mentitur, occidit animam</hi> 
<pb n="0430"/> <note>(Sap. I, 11)</note>.
Quaero, Quare mortua est anima?
Quod paulo ante dicebam, quaero, Quare mortuum
est corpus? Quia discessit vita ejus anima. Quare
mortua est anima? Quia deseruit eam vita ejus
Deus.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Mors animae lugenda et timenda
magis quam mors corporis.</hi> Breviter ergo his cognitis,
scitote certumque tenete, corpus mortuum esse
sine anima: animam mortuam esse sine Deo. Omnis
homo sine Deo mortuam habet animam. Plangis
mortuum: plange peccatorem magis, plange impium,
plange infidelem. Scriptum est: <hi>Luctus mortui, septem
dies; fatui autem et impii, omnes dies vitae illorum <note>(Eccli. XXII, 13)</note>
            </hi>.
An vero non in te sunt viscera miserationis
christianae, ut plangas corpus a quo recessit
anima, et non plangas animam a qua recessit
Deus? Hoc tenens martyr respondeat comminatori
Quid me cogis, ut negem Christum? Cogis ergo ut
negem veritatem? Si noluero, quid facis? Percutis
corpus meum, ut recedat inde anima mea: sed ipsa
anima mea ad se habet corpus. Non est imprudens,
non est insipiens. Tu vis ferire corpus meum: vis ut,
cum timeo ne ferias corpus meum, et recedat inde
anima mea, ego feriam animam meam, et recedat
inde Deus meus? Non ergo timeas, martyr, gladium
percussoris: linguam tuam time, ne tu te percutias,
et occidas non carnem, sed animam. Animam time,
ne moriatur in gehenna ignis.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Corporis et animae mors aeterna,
quae sit.</hi> Inde ergo Dominus, <hi>Qui habet potestatem
et corpus et animam occidere in gehenna ignis.</hi> Quomodo?
quando mittetur in gehennam impius, ardebit
ibi corpus, ibi anima? Mors corporis, sempiterna
poena: mors animae, Dei absentia. Vis nosse quae
sit mors animae? Intellige prophetam dicentem, <hi>Tollatur
impius, ut non videat claritatem Domini <note>(Isa. XXVI,
10)</note>
            </hi>. Timeat ergo anima mortem suam, et non timeat
mortem corporis sui. Quia si timuerit mortem
suam, et vixerit in Deo suo, non eum offendendo et
a se repellendo, merebitur in fine recipere corpus
suum; non ad poenam aeternam, sicut impii; sed ad
vitam aeternam, sicut justi. Illam mortem timentes,
et illam vitam martyres diligentes, promissa Dei
exspectantes, minas persecutorum contemnentes, et
ipsi apud Deum coronari meruerunt, et nobis celebranda
illa solemnia reliquerunt.
</p>
          </div3>
        </div2>
      </div1>

<div1>
        <head>SERMO LXVI. <hi>De verbis Evangelii Matthaei, cap.</hi> XI, 2-11, Cum audisset Joannes in vinculis opera Christi, mittens duos de discipulis suis, ait illi: Tu es qui venturus es, an alium expectamus? <hi>etc.</hi> </head>
<div3>
          <head>1.</head>
          <p>
 <hi>Joannis de Christo testimonium.</hi> Lectio sancti
Evangelii quaestionem nobis proposuit de Joanne
Baptista. Adjuvet nos Dominus ut solvamus eam vobis,

<pb n="0431"/>
quomodo eam solvit nobis. Joannes Christi
testimonio laudatus est, ut audistis; et sic laudatus,
ut in natis mulierum non surrexisset major. Sed
major illo erat natus ex Virgine. Quantum major?
Ipse praeco dicat, quantum intersit inter se et judicem
suum, cujus praeco est. Antecessit enim Christum
Joannes, et nascendo, et praedicando: sed antecessit
obsequendo, non se praeferendo. Nam et Officium
totum ante judicem ambulat; et qui ambulant
priores, ipsi sunt posteriores. Quantum ergo testimonium
perhibuit Joannes Christo? Ita ut diceret non
se dignum esse, qui solveret corrigiam calceamenti
ejus. Adhuc quid? <hi>Nos,</hi> inquit, <hi>de plenitudine ejus
accepimus <note>(Joan. I, 27, 16)</note>
          </hi>. Lucernam se confessus
est de illo accensam, et ideo ad pedes ejus confugit,
ne ad alta petens vento superbiae exstingueretur.
Tam quippe magnus erat, ut Christus putaretur:
et si non ipse testis suus esset quia non erat ipse,
remaneret error, et putaretur ipse. Qualis humilis?
Deferebatur illi honor a populo, et ipse respuebat.
Errabant homines in ejus magnitudine, et ipse se humiliabat.
Nolebat crescere hominum verbis, quia
comprehenderat Dei Verbum.</p>
        </div3>
<div3>
          <head>2.</head>
          <p>
 <hi>Christi testimonium de Joanne.</hi> Ergo hoc
Joannes de Christo: Christus de Joanne quid? Modo
audivimus: <hi>Coepit dicere ad turbas de Joanne: Quid
existis in desertum videre? arundinem vento moveri?</hi> 
Utique non; quia Joannes non circumflabatur omni
vento doctrinae. <hi>Sed quid existis videre? hominem
mollibus vestitum?</hi> Non; quia Joannes aspera erat
veste vestitus: habebat enim vestem de pilis camelorum,
non de plumis. <hi>Sed quid existis videre? prophetam?
Ita: et major quam propheta.</hi> Quare major
quam propheta? Venturum Dominum praenuntiaverunt,
quem videre desideraverunt: et non viderunt:
huic autem praestitum est quod illi quaesierunt. Vidit
Dominum Joannes, vidit; digitum in eum intendit, et
ait, <hi>Ecce Agnus Dei, ecce qui tollit peccata mundi <note>(Ibid. 29)</note>
          </hi>:
ecce est. Jam venerat, et non agnoscebatur:
et ideo et in ipso Joanne errabatur. Ecce est
hic quem desideraverunt videre Patriarchae, quem
praenuntiaverunt Prophetae, quem praesignavit Lex. <hi>Ecce Agnus Dei, ecce qui tollit peccata mundi.</hi> 
 Et ille
bonum testimonium perhibuit Domino, et Dominus
illi: <hi>In natis mulierum,</hi> inquit Dominus, <hi>nemo surrexit
major Joanne Baptista: qui autem minor est in
regno coelorum, major est illo;</hi> minor tempore, major
majestate. Se ipsum volens intelligi hoc dixit.
Valde inter homines Joannes est magnus, quo solus
inter homines major est Christus. Potest et sic distingui
et solvi: <hi>In natis mulierum non surrexit major
Joanne Baptista: qui autem minor est in regno coelorum,
major est illo.</hi> Non sic quomodo paulo ante dixi. <hi>Qui autem minor est in regno coelorum, major est:</hi> 
regnum coelorum dixit, ubi Angeli sunt; qui ergo inter
Angelos minor est, Joanne major est. Commendavit
regnum quod desideremus: proposuit civitatem,
<pb n="0432"/>
cujus cives esse cupiamus. Quales ibi cives? quam
magni cives! Quisquis ibi minor est, Joanne major
est. Quo Joanne? Quo nemo major surrexit in naris
mulierum.</p>
        </div3>
<div3>
          <head>3.</head>
          <p>
 <hi>Difficultas, an Joannes dubitaverit de Christo.</hi> 
Audivimus verum et bonum testimonium et Joannis
de Christo, et Christi de Joanne. Quid sibi ergo vult,
quod misit ad eum discipulos suos Joannes, cum inclusus
esset in carcere jam occidendus, et ait discipulis
suis: <hi>Ite, dicite illi: Tu es qui venturus es, an
alium exspectamus?</hi> Ipsa est tota laudatio? Illa laudatio
facta est dubitatio? Quid dicis, Joannes? cui
dicis? quid dicis? Judici dicis, praeco dicis. Tu digitum
intendisti, tu eum ostendisti: tu dixisti, <hi>Ecce
Agnus Dei, ecce qui tollit peccata mundi.</hi> Tu dixisti, <hi>Nos omnes de plenitudine ejus accepimus:</hi> 
 tu dixisti, <hi>Non sum dignus corrigiam calceamenti ejus solvere.</hi> 
Et modo tu dicis, <hi>Tu es qui venis, an alium exspetamus?</hi> 
Ille ipse non est? Tu quis es? Nonne tu es
praecursor ipsius? Nonne tu es de quo praedictum est, <hi>Ecce mitto Angelum meum ante faciem tuam, et praeparabit
viam tuam?</hi> 
 Quomodo viam praeparas, et tu
erras? Venerunt ergo discipuli Joannis: et Dominus
ad illos, <hi>Ite, dicite Joanni: Caeci vident, surdi audiunt,
claudi ambulant, leprosi mundantur, pauperes
evangelizantur: et beatus qui in me non fuerit scandalizatus.</hi> 
Nolite suspicari Joannem scandalizatum esse
in Christo. Et tamen verba quasi sic sonant: <hi>Tu es
qui venis?</hi> Opera interroga: <hi>Caeci vident, surdi audiunt,
claudi ambulant, leprosi mundantur, mortui resurgunt,
pauperes evangelizantur:</hi> et quaeris an ego
sum? Opera, inquit, mea, verba mea sunt. <hi>Ite, recnuntiate.
Illis autem abeuntibus,</hi> Ne forte aliquis dicat,
Bonus erat primo Joannes, et Spiritus Dei deseruit
illum: ideo ista dixit post eorum discessum; post
discessum ipsorum quos miserat Joannes, Christus
laudavit Joannem.</p>
        </div3>
<div3>
          <head>4.</head>
          <p>
 <hi>Solvitur difficultas.</hi> Quid sibi ergo vult obscura
quaestio? Luceat sol, unde illa lucerna accensa est.
Prorsus ita solutio evidens solutio est. Joannes seorsum
habebat discipulos: non separatus, sed testis
paratus. Oportebat enim ut talis perhiberet testimonium
Christo, qui et ipse discipulos colligebat, qui ei
poterat invidere, si non possit videre. Ergo quia pro
magno habebant discipuli Joannis, magistrum suum
Joannem; audiebant a Joanne testimonium de Christo,
et mirabantur: moriturus, ab illo eos voluit confirmari.
Sine dubio enim illi dicebant apud se ipsos:
Iste de illo tanta dicit, ipse de se ista non dicit. <hi>Ite,
dicite illi:</hi> non quia ego dubito, sed ut vos instruamini. <hi>Ite, dicite illi:</hi> 
 quod ego soleo dicere, ab ipso audite;
audistis praeconem, confirmamini a judice. <hi>Ite,
dicite illi: Tu es qui venis, an alium exspectamus?</hi> lerunt,
et dixerunt; propter se, non propter Joannem.
Et propter illos dixit Christus, <hi>Caeci vident, claudi
ambulant, surdi audiunt, leprosi mundantur, mortui
resurgunt, pauperes evangelizantur.</hi> Videtis me, agnoscite
<pb n="0433"/>
me: videtis facta, factorem agnoscite. <hi>Et beatus
qui in me non fuerit scandalizatus.</hi> Sed de vobis dico,
non de Joanne. Nam ut sciremus quia non de Joanne
dixit: <hi>Illis abeuntibus coepit dicere ad turbas de Joanne:</hi> 
dixit laudes ejus veras verax, veritas.</p>
        </div3>
<div3>
          <head>5.</head>
          <p>
 <hi>Pauperum cura.</hi> Puto satis istam solutam esse
quaestionem. Sufficiat ergo usque ad ejus solutionem
perduxisse sermonem. In mente habete pauperes:
facite qui nondum fecistis: credite, non perditis; imo
hoc solum perditis, quod non fertis ad quadrigam.
Jam reddendum est pauperibus quod obtulistis, qui
obtulistis: et multum minus habemus ad summam
quam soletis offerre: excutite pigritiam. Ego factus
sum mendicus mendicorum: quid ad me? Ego sim
mendicus mendicorum, ut vos numeremini in numero
filiorum.
</p>
        </div3>
      </div1>

<div1>
        <head>SERMO LXVII . <hi>De verbis Evangelii Matthaei, cap.</hi> XI, 25, Confiteor tibi, Pater, Domine coeli et terrae, quia abscondisti haec a sapientibus, <hi>etc.</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Confessio duplex est, peccatoris
et laudatoris. Tundere pectus quid.</hi> Sanctum
Evangelium cum legeretur, audivimus exsultasse
Dominum Jesum in Spiritu, et dixisse: <hi>Confiteor tibi,
Pater, Domine coeli et terrae, quia abscondisti haec a sapientibus
et prudentibus, et revelasti ea parvulis.</hi> Hucusque
interim verba Domini, si digne, si diligenter,
si quod primum est, pie consideremus; invenimus
primitus, non semper cum in Scripturis legimus confessionem,
debere nos intelligere vocem peccatoris.
Maxime autem hoc dicendum fuit, et hinc admonenda
Charitas vestra: quia mox ut hoc verbum sonuit in
ore Lectoris, secutus est etiam sonus tunsionis pectoris
vestri, audito scilicet quod Dominus ait, <hi>Confiteor
tibi, Pater.</hi> In hoc ipso quod sonuit, <hi>Confiteor,</hi> pectora
tutudistis. Tundere autem pectus quid est, nisi
arguere quod latet in pectore, et evidenti pulsu occultum
castigare peccatum? Quare hoc fecistis, nisi quia
audistis, <hi>Confiteor tibi, Pater? Confiteor,</hi> audistis: qui
confitetur, non attendistis. Nunc ergo advertite. Si, <hi>Confiteor,</hi> 
 Christus dixit, a quo longe est omne peccatum;
non solius est peccatoris, sed etiam aliquando
laudatoris. Confitemur ergo, sive laudantes Deum,
sive accusantes nos ipsos. Pia est utraque confessio,
sive cum te reprehendis, qui non es sine peccato;
sive cum illum laudas, qui non potest habere peccatum.</p>
          </div3>
<div3>
            <head>2.</head>
            <p>
 <hi>Peccatoris confessio etiam ipsa est Dei laudatio.
Lazari suscitatio, peccatoris resurgentis figura.</hi> Si
autem bene cogitemus, reprehensio tua, laus ipsius
est. Quare enim jam confiteris in accusatione peccati
tui? in accusatione tui ipsius quare confiteris, nisi
quia ex mortuo vivus factus es? Scriptura quippe ait: <hi>A mortuo, quasi qui non sit, perit confessio 
 (Eccli. XVII,
<pb n="0434"/>
26)</hi>. Si perit a mortuo confessio, qui confitetur vivit:
et si peccatum confitetur, utique a morte revixit. Si
peccati confessor revixit a morte, quis eum suscitavit?
Nullus mortuus est sui ipsius suscitator. Ille se
potuit suscitare, qui mortua carne non mortuus est.
Etenim hoc suscitavit quod mortuum fuerat. Ille se
suscitavit, qui vivebat in se, in carne autem sua suscitanda
mortuus erat. Non enim Pater solus Filium
suscitavit, de quo dictum est ab Apostolo, <hi>Propter
quod et Deus eum exaltavit <note>(Philipp. II, 9)</note>
            </hi>: sed etiam
Dominus se ipsum, id est, corpus suum; unde dicit, <hi>Solvite templum hoc, et in triduo suscitabo illud 
 <note>(Joan.
II, 19)</note>
            </hi>. Mortuus est autem peccator, maxime ille quem
moles consuetudinis premit, quasi sepultus est Lazarus.
Parum enim erat, quia mortuus; etiam sepultus.
Quisquis igitur malae consuetudinis, malae vitae,
terrenarum scilicet cupiditatum mole premitur, ita
ut in illo jam factum sit, quod in quodam psalmo
miserabiliter dicitur, <hi>Dixit stultus in corde suo, Non
est Deus <note>(Psal. XIII, 1)</note>
            </hi>; fit talis, de quali dictum est, <hi>A mortuo, velut qui non sit, perit confessio.</hi> 
 Quis eum
suscitabit, nisi qui remoto lapide clamavit, dicens: <hi>Lazare, prodi foras?</hi> 
 Quid est autem foras prodire,
nisi quod occultum erat foras prodere? Qui confitetur,
foras prodit. Foras prodire non posset, nisi viveret:
vivere non posset, nisi resuscitatus esset. Ergo in
confessione sui accusatio, Dei laudatio est.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Ecclesia peccatores solvendo quid
eis prosit.</hi> Dicit ergo aliquis, Quid prodest Ecclesia,
si jam confessor voce dominica resuscitatus prodit?
Quid prodest Ecclesia confitenti, cui Dominus ait: <hi>Quae solveritis in terra, soluta erunt et in coelo 
 <note>(Matth.
XVI, 19)</note>
            </hi>? Ipsum Lazarum attende: cum vinculis prodit.
Jam vivebat confitendo; sed nondum liber ambulabat,
vinculis irretitus. Quid ergo facit Ecclesia, cui
dictum est, <hi>Quae solveritis, soluta erunt;</hi> nisi quod ait
Dominus continuo ad discipulos, <hi>Solvite illum, et sinite
abire <note>(Joan. XI, 14, 17, 43, 44)</note>
            </hi>?</p>
          </div3>
<div3>
            <head>4.</head>
            <p>
 <hi>Laudare Deum. Accusare nos ipsos.</hi> Sive ergo
nos accusemus, sive Deum laudemus, bis Deum laudamus.
Si pie nos accusamus, Deum utique laudamus.
Quando Deum laudamus, tanquam eum qui sine
peccato est praedicamus: quando autem nos ipsos
accusamus, ei per quem resurreximus, gloriam damus.
Hoc si feceris, nullam occasionem invenit inimicus,
qua te circumveniat ante judicem. Cum enim
tu ipse fueris accusator, et Dominus liberator; quid
erit ille, nisi calumniator? Merito ille hinc sibi tutelam
providit adversus inimicos, non conspicuos, carnem
et sanguinem, miserandam potius, quam cavendam;
sed adversus illos inimicos contra quos Apostolus
nos hortatur ut armemur: <hi>Non est nobis colluctatio
adversus carnem et sanguinem:</hi> id est, adversus
homines quos videtis saevire in vos. Vasa sunt, alius
utitur: organa sunt, alius tangit. <hi>Immisit se,</hi> inquit, <hi>diabolus in cor Judae, ut traderet Dominum 
 <note>(Id. XIII,
2)</note>
            </hi>. Ait aliquis: Quid ergo ego feci? Audi Apostolum:
<pb n="0435"/> <hi>Neque detis locum diabolo 
 <note>(Ephes. IV, 27)</note>
            </hi>. Tu mala
voluntate locum dedisti: intravit, possedit, utitur. Si
locum non dares, non possideret.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Inimici nostri invisibiles.</hi> Ergo
nos admonens ait, <hi>Non est nobis colluctatio adversus
carnem et sanguinem, sed adversus principes et potestates.</hi> 
Possit quisque putare adversus reges terrae, adversus
potestates saeculi. Quare? ipsi non caro et
sanguis? Semel dictum est, <hi>non adversus carnem et
sanguinem.</hi> Avertere ab omni homine. Qui ergo restant
inimici? <hi>Adversus principes et potestates spiritualis
nequitiae, rectores mundi.</hi> Quasi plus dedit diabolo
et angelis ejus. Plus dedit, rectores mundi appellavit.
Sed ne male intelligas, exponit quid sit mundus,
cujus sunt illi rectores. <hi>Rectores mundi, tenebrarum
harum <note>(Ephes. VI, 12)</note>
            </hi> Quid est, <hi>mundi tenebrarum
harum?</hi> Quibus est rector, dilectoribus suis et infidelibus,
plenus est mundus. Has Apostolus appellat
tenebras. Harum rectores, diabolus et angeli ejus.
Hae tenebrae non naturales sunt, non incommutabiles
sunt: mutantur, et lux efficiuntur; credunt, et credendo
illuminantur. Quod cum in eis factum fuerit,
audient, <hi>Fuistis enim aliquando tenebrae, nunc autem
lux in Domino <note>(Id. V, 8)</note>
            </hi>. Nam quando tenebrae, non
in Domino: iterum quando lux, non in te, sed in
Domino. Quid enim habes quod non accepisti <note>(I Cor.
IV, 7)</note>? Quia ergo sunt invisibiles inimici, invisibiliter
sunt expugnandi. Quippe hostem visibilem vincis feriendo:
invisibilem vincis credendo. Visibilis est hostis
homo; visibile est et ferire: invisibilis est hostis
diabolus; invisibile est et credere. Est ergo pugna
invisibilis adversus invisibiles inimicos.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Unde praesidium contra inimicos.</hi> 
Ab his inimicis quomodo se tutum dicit quidam?
Hoc enim coeperam dicere, et necesse habui de
istis inimicis aliquanta cum mora tractare. Jam ergo
cognitis inimicis, videamus tutelam. <hi>Laudans invocabo
Dominum, et ab inimicis meis salvus ero <note>(Psal.
XVII, 4)</note>
            </hi>. Habes quid agas. Laudans invoca: sed Dominum
laudans invoca. Si enim te laudaveris, ab inimicis
tuis salvus non eris. Laudans invoca Dominum,
et ab inimicis tuis salvus eris. Quia quid ait ipse Dominus? <hi>Sacrificium laudis glorificabit me; et ibi via
est, ubi ostendam illi salutare meum 
 <note>(Psal. XLIX, 23)</note>
            </hi>.
Ubi via? In sacrificio laudis. Noli pedem extra hanc
viam mittere. In via esto: a via noli recedere; a
laude Domini nec unguem, nedum pedem. Si enim
volueris ab hac via deviare, et pro Domino te laudare,
non eris salvus ab illis inimicis: quia de ipsis dictum
est, <hi>Juxta semitam scandala posuerunt mihi <note>(Psal.
CXXXIX, 6)</note>
            </hi>. Quidquid ergo putaveris boni te habere
abs te, deviasti a laude Dei. Quid jam miraris, si te
seducit inimicus, quando tui ipsius seductor es? Audi
Apostolum: <hi>Qui enim putat se aliquid esse, cum nihil
sit, se ipsum seducit <note>(Galat. VI, 3)</note>
            </hi>.</p>
          </div3>
<div3>
            <head>7.</head>
            <p>
 <hi>Gratia in Christo maxime elucet, et in latrone.</hi> 
Dominum ergo attende confitentem: <hi>Confiteor tibi,
<pb n="0436"/>
Pater, Domine coeli et terrae. Confiteor tibi,</hi> laudo te.
Laudo te, non accuso me. Quantum autem pertinet
ad ipsius hominis susceptionem, tota gratia, singularis
gratia, perfecta gratia. Quid meruit homo ille qui
Christus est, si tollas gratiam, et tantam gratiam,
qua unum oportebat esse Christum, et ipsum esse
quem novimus? Tolle gratiam istam, quid Christus,
nisi homo? quid nisi quod tu? Suscepit animam, suscepit
corpus, suscepit plenum hominem: coaptat sibi,
unam facit Dominus cum servo personam. Quanta
ista gratia? Christus in coelo, Christus in terra: simul
Christus et in coelo et in terra: nec duo Christi,
sed idem Christus et in coelo et in terra. Christus
apud Patrem, Christus in utero virginis: Christus in
cruce, Christus apud inferos subveniens quibusdam:
ea autem ipsa die Christus in paradiso cum latrone
confitente. Et ibi latro quid meruit, nisi quia illam
viam tenuit, ubi ostendit salutare suum? A qua tibi
pes non exeat. In eo enim quod se accusavit, Deum
laudavit, et vitam suam beatam fecit. Praesumpsit
quidem a Domino, et ait illi, <hi>Domine, memento mei,
cum veneris in regnum tuum.</hi> Considerabat enim facinora
sua, et pro magno habebat, si ei vel in fine
parceretur. Dominus autem continuo, cum ille diceret, <hi>Memento mei;</hi> 
 sed quando? <hi>Cum veneris in regnum
tuum: Amen,</hi> inquit, <hi>dico tibi, hodie mecum eris in
paradiso <note>(Luc. XXIII, 42, 43)</note>
            </hi>. Misericordia obtulit
quod miseria distulit.
</p>
          </div3>
        </div2>

<div2>
          <head>CAPUT V.</head>
<div3>
            <head>8.</head>
            <p>
 <hi>Fides denegata superbis. Sapientes
et prudentes. Parvuli. Stultus tenebrosus in corde.</hi> 
Audi ergo Dominum confitentem: <hi>Confiteor tibi, Pater,
Domine coeli et terrae.</hi> Quid confiteor? in quo te
laudo? Haec enim confessio, ut dixi, laudem habet. <hi>Quia abscondisti haec a sapientibus et prudentibus, et
revelasti ea parvulis.</hi> 
 Quid est hoc, fratres? A contrario
sensu intelligite. <hi>Abscondisti haec,</hi> inquit, <hi>a sapientibus
et prudentibus:</hi> et non dixit, Revelasti ea
stultis et imprudentibus: sed ait, <hi>Abscondisti</hi> quidem <hi>a sapientibus et prudentibus, et revelasti ea parvulis.</hi> 
Sapientibus et prudentibus irridendis, arrogantibus
falso grandibus, vere autem tumentibus, opposuit non
insipientes, non imprudentes, sed parvulos. Qui sunt
parvuli? Humiles. Ergo, <hi>Abscondisti haec a sapientibus
et prudentibus.</hi> Nomine sapientium et prudentium, superbos
intelligi ipse exposuit, cum ait, <hi>Revelasti ea
parvulis.</hi> Ergo Abscondisti non parvulis. Quid est,
non parvulis? Non humilibus. Quid est, non humilibus,
nisi superbis? O via Domini! aut non erat, aut
latebat, ut revelaretur nobis. Unde Dominus exsultavit?
Quia revelatum est parvulis. Debemus esse parvuli;
nam si voluerimus esse magni, quasi sapientes
et prudentes, non nobis illud revelatur. Qui sunt magni?
Sapientes et prudentes. <hi>Dicentes se esse sapientes,
stulti facti sunt.</hi> Habes remedium a contrario. Si dicendo
te esse sapientem stultus factus es; dic te stultum,
<pb n="0437"/>
et sapiens eris. Sed dic: dic, et intus dic; quia
sic est ut dicis. Si dicis, noli coram hominibus dicere,
et coram Deo non dicere. Prorsus quod ad te
ipsum pertinet, quod ad tua, tenebrosus es. Quid est
enim aliud esse stultum, nisi esse tenebrosum in
corde? Denique de illis sic ait, <hi>Dicentes se esse sapientes,
stulti facti sunt.</hi> Antequam hoc dicerent, quid rursum? <hi>Et obscuratum est insipiens cor eorum 
 <note>(Rom. I,
22, 21)</note>
            </hi>. Dic quia tu tibi lumen non es. Ut multum,
oculus es; lumen non es. Quid prodest patens et sanus
oculus, si lumen desit? Ergo dic, a te tibi lumen
non esse; et clama quod scriptum est, <hi>Tu illuminabis
lucernam meam, Domine:</hi> lumine tuo, <hi>Domine, illuminabis
tenebras meas <note>(Psal. XVII, 29)</note>
            </hi>. Meae enim nihil
nisi tenebrae: tu autem lumen fugans tenebras, illuminans
me: non a me mihi lumen existens; sed lumen
non participans, nisi in te.</p>
          </div3>
<div3>
            <head>9.</head>
            <p>
 <hi>Joannes non lumen, sed lucerna.</hi> Sic et Joannes
amicus sponsi, Christus putabatur, lumen putabatur. <hi>Non erat ille lumen; sed ut testimonium perhiberet de
lumine.</hi> 
 Quod autem erat lumen? <hi>Erat lumen verum.</hi> 
Quid est verum? <hi>Quod illuminat omnem hominem.</hi> Si
verum lumen quod illuminat omnem hominem; ergo
et Joannem recte dicentem, recte confitentem, <hi>Nos
autem de plenitudine ejus accepimus <note>(Joan. I, 8, 9, 16)</note>
            </hi>.
Vide si aliud dixit, quam, <hi>Tu illuminabis lucernam
meam, Domine.</hi> Denique jam illuminatus, testimonium
perhibebat. Propter caecos, lucerna diei testimonium
perhibebat. Vide quia lucerna est: <hi>Vos,</hi> inquit, <hi>misistis ad Joannem, et voluistis exsultare ad horam
in lumine ejus: ille erat lucerna ardens et lucens <note>(Id. V, 33, 35)</note>
            </hi>.
 <hi>Ille lucerna,</hi> hoc est, res illuminata,
accensa ut luceret. Quae accendi potest, potest et exstingui.
Sed ut non exstinguatur, ventum superbiae
non patiatur. Ergo, <hi>Confiteor tibi, Pater, Domine coeli
et terrae, quia abscondisti haec a sapientibus et prudentibus,</hi> 
lumen se putantibus, et tenebrae erant; et eo
quod tenebrae erant, et lumen se putabant, nec illuminari
potuerunt. Illi autem qui tenebrae erant, et tenebras
se esse confitebantur, parvuli erant, non magni;
humiles erant, non superbi. Recte ergo dicebant, <hi>Tu illuminabis lucernam meam, Domine.</hi> 
 Se agnoscebant,
Dominum laudabant, a via salutari non recedebant.
Laudantes Dominum invocabant, et ab inimicis
suis salvi erant.</p>
          </div3>
<div3>
            <head>10.</head>
            <p>
 <hi>Oratio ad Dominum.</hi> Conversi ad Dominum
Deum Patrem omnipotentem, puro corde ei,
quantum potest parvitas nostra, maximas atque
uberes gratias agamus; precantes toto animo singularem
mansuetudinem ejus, ut preces nostras
in beneplacito suo exaudire dignetur, inimicum a
nostris actibus et cogitationibus sua virtute expellat,
nobis multiplicet fidem, gubernet mentem,
spirituales cogitationes concedat, et ad beatitudinem
suam perducat, per Jesum Christum Filium ejus,
Amen.
</p>
          </div3>
        </div2>
      </div1>

<div1>
        <head>SERMO LXVIII . <hi>Item de verbis Evangelii Matthaei, cap.</hi> XI, 25, Confiteor tibi, Pater, Domine coeli et terrae, <hi>etc.</hi>.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0438"/> <hi>Sapientes et prudentes,
quibus abscondita sunt mysteria.</hi> Audivimus Filium
Dei Cicentem, <hi>Confiteor tibi, Pater, Domine coeli et
terrae.</hi> Quid ei confitetur? In quo eum laudat? <hi>Quia
abscondisti,</hi> inquit, <hi>haec a sapientibus et prudentibus,
et revelasti ea parvulis.</hi> Qui sunt sapientes et prudentes?
Qui parvuli? Quae ille occultavit sapientibus et
prudentibus, et revelavit parvulis? Sapientes et prudentes
illos significat, de quibus Paulus dicit: <hi>Ubi
sapiens? ubi scriba? ubi conquisitor hujus saeculi? Nonne
stultam fecit Deus sapientiam hujus mundi <note>(I Cor. I,
20)</note>
            </hi>? Etiam nunc adhuc fortasse quaeris, qui sunt
isti. Forte illi sunt, qui multum de Deo disputantes,
falsa dixerunt; inflati doctrinis suis, Deum invenire
et cognoscere minime potuerunt, et pro Deo, cujus
est incomprehensibilis invisibilisque substantia, putaverunt
Deum esse aerem, aetherem, Deum esse solem,
Deum esse aliquid quod sublimiter eminet in
creatura. Attendentes enim magnitudines et pulchritudines
et fortitudines creaturarum, ibi remanserunt,
Creatorem non invenerunt.</p>
          </div3>
<div3>
            <head>2.</head>
            <p>
 <hi>Non prodest quantalibet scientia si desit scientia
Dei.</hi> Arguit illos liber Sapientiae, ubi dicitur: <hi>Si
enim tantum potuerunt valere, ut possent aestimare saeculum,
quomodo ejus Dominum non facilius invenerunt <note>(Sap. XIII, 9)</note>
            </hi>?
Accusati sunt, consumentes tempora
sua et occupationes disputationum suarum in perscrutanda
et quodam modo metienda creatura: quaesierunt
meatus siderum, intervalla stellarum, itinera
coelestium corporum, ita ut computationibus quibusdam
ad eam scientiam pervenirent, ut praedicerent
defectum solis, defectum lunae; et quando praedicerent
eveniret, eo die, et ea hora, tantum et tanta
parte, ex quanta parte illi praedixerant. Magna industria,
magna solertia. Sed ibi Creatorem scrutati sunt
positum non longe a se, et non invenerunt. Quem si
invenissent, haberent apud se. Optime itaque et rectissime
accusati sunt, qui potuerunt investigare numeros
siderum, intervalla temporum, defectum luminum
cognoscere et praedicere: recte accusati sunt,
quoniam a quo ista facta atque ordinata sunt, non
invenerunt, quia quaerere neglexerunt. Tu autem non
valde cura, si gyros siderum et coelestium terrenorumve
corporum numeros ignores. Vide pulchritudinem
mundi, et lauda consilium Creatoris. Vide quod
fecit, ama qui fecit: tene hoc maxime. Ama qui fecit:
quia et te ipsum amatorem suum ad imaginem
suam fecit.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Non detinenda veritas in iniquitate.</hi> 
<pb n="0439"/>
Ergo quia est mirum, qui talibus sapientibus occupatis
circa creaturas, qui Creatorem negligenter
quaerere voluerunt, nec invenire potuerunt, abscondita
sunt illa, de quibus dixit Christus, <hi>Abscondisti
haec a sapientibus et prudentibus:</hi> mirabilius est sapientes
et prudentes deprehensos etiam qui cognoscere
potuerunt. <hi>Revelatur</hi> enim, inquit, <hi>ira Dei de coelo super
omnem impietatem et injustitiam hominum, qui veritatem
in iniquitate detinent.</hi> Quaeris fortasse quam veritatem
detineant in iniquitate? <hi>Quia quod notum est
Dei, manifestum est in illis.</hi> Unde manifestum est? Sequitur,
et dicit: <hi>Deus enim illis manifestavit.</hi> Adhuc
quaeris quomodo manifestaverit eis, quibus legem non
dedit? Quomodo ergo? <hi>Invisibilia enim ejus, a constitutione
mundi, per ea quae facta sunt, intellecta conspiciuntur.</hi> 
Fuerunt ergo quidam, non sicut Moyses famulus
Dei, non sicut multi prophetae ista intuentes et
intelligentes, adjuti Spiritu Dei, quem Spiritum fide
hauserunt, faucibus pietatis biberunt, ore interioris
hominis ructuaverunt. Non ergo tales: sed fuerunt
alii dissimiles, qui per istam creaturam potuerunt pervenire
ad intelligendum Creatorem, et dicere de his
quae fecit Deus: Ecce quae fecit, gubernat et continet;
ille ipse qui fecit, implet sua praesentia ista quae fecit.
Potuerunt hoc dicere. Nam ipsos et in Actibus Apostolorum
commemoravit Paulus: ubi cum dixisset de
Deo, <hi>In illo enim vivimus et movemur et sumus;</hi> quoniam
apud Athenienses loquebatur, ubi isti doctissimi
exstiterant, adjunxit continuo, <hi>Sicut et quidam secundum
vos dixerunt <note>(Act. XVII, 28)</note>
            </hi>. Non est leve quod
dixerunt: Quoniam <hi>in Deo vivimus et movemur et
sumus.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Unde inexcusabiles sapientes saeculi.</hi> 
Unde ergo dissimiles? unde vituperati? unde recte
accusati? Audi Apostoli verba, quae dicere coeperam: <hi>Revelatur,</hi> 
 inquit, <hi>ira Dei de coelo super omnem
impietatem,</hi> et eorum scilicet qui legem non acceperunt: <hi>super omnem impietatem et injustitiam hominum,
qui veritatem in iniquitate detinent.</hi> 
 Quam veritatem? <hi>Quia quod notum est Dei, manifestum est in illis.</hi> 
 Quo
manifestante? <hi>Deus enim eis manifestavit.</hi> Quomodo
manifestavit? <hi>Invisibilia enim ejus, a constitutione
mundi, per ea quae facta sunt, intellecta conspiciuntur;
sempiterna quoque virtus ejus et divinitas.</hi> Quare manifestavit? <hi>Ut sint inexcusabiles.</hi> 
 Si manifestavit ut sint
inexcusabiles, unde ergo culpabiles? <hi>Quia cognoscentes
Deum, non sicut Deum glorificaverunt.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Glorificare Deum et gratias agere,
idem.</hi> Quid est quod dicis, <hi>Non sicut Deum glorificaverunt?
Nec gratias egerunt.</hi> Hoc est ergo glorificare
Deum, gratias agere Deo? Hoc sane. Quid enim
pejus, si ad imaginem creatus, cognito Deo eris ingratus?
Hoc est prorsus, hoc est, glorificare Deum,
gratias agere Deo. Norunt fideles ubi et quando dicatur,
Gratias agamus Domino Deo nostro. Quis autem
gratias agit Deo, nisi qui sursum cor habet ad
Dominum? Ergo illi culpabiles qui sunt inexcusabiles,
<pb n="0440"/>
quia cognoscentes Deum, non sicut Deum glorificaverunt,
nec gratias egerunt. Sed quid? <hi>Sed evanuerunt
in cogitationibus suis.</hi> Unde evanuerunt, nisi
quia superbi fuerunt? Evanescit et fumus in altum
surgendo, et magis ignis lucet et roboratur humilius
apprehendendo. <hi>Evanuerunt in cogitationibus suis, et
obscuratum est insipiens cor eorum.</hi> Etiam fumus, cum
sit igne altior, obscurus est.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Superbis absconduntur mysteria,
parvulis autem revelantur.</hi> Denique attende quod sequitur,
et vide unde tota causa pendeat: <hi>Dicentes
enim se esse sapientes, stulti facti sunt <note>(Rom. I, 18-22)</note>
            </hi>.
Sibi arrogando quod praestiterat Deus, tulit quod
dederat Deus. Ergo superbis ipse abscondit se, qui
per creaturam diligenter scrutantibus Creatorem insinuaverat
nonnisi se. Bene ergo Dominus, <hi>Abscondisti
haec a sapientibus et prudentibus:</hi> sive ab illis qui
multiplicibus disputationibus et solertissima inquisitione
ad investigationem creaturae pervenerunt, sed
Creatorem minime cognoverunt; sive ab illis, qui cognoscentes
Deum, non sicut Deum glorificaverunt et
gratias egerunt, et videre perfecte aut salubriter non
potuerunt, quia superbi fuerunt. <hi>Abscondisti</hi> ergo <hi>haec
a sapientibus et prudentibus, et revelasti ea parvulis.</hi> 
Quibus parvulis? Humilibus. <hi>Dic super quem requiescit
Spiritus meus? Super humilem, et quietum, et trementem
verba mea <note>(Isai. LXVI, 2)</note>
            </hi>. Haec verba Petrus
tremuit; Plato non tremuit. Teneat piscator, quod perdidit
nobilissimus disputator. <hi>Abscondisti haec a sapientibus
et prudentibus, et revelasti ea parvulis.</hi> Abscondisti
superbis, et revelasti humilibus. Quae sunt ipsa?
Non enim cum hoc diceret, coelum et terram attendebat,
et quasi manu demonstrabat, cum diceret haec.
Quis enim non videt haec? Vident boni, vident mali:
quia facit solem suum oriri super bonos et malos <note>(Matth.
V, 45)</note>. Quae sunt ergo ista? <hi>Omnia mihi tradita sunt a
Patre meo <note>(Id. XI, 27)</note>
            </hi>.
</p>
          </div3>
        </div2>
      </div1>

<div1>
        <head>SERMO LXIX . <hi>De verbis Evangelii Matthaei, cap.</hi> XI, 28, 29, Venite ad me, omnes qui laboratis et onerati estis, <hi>etc.</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Unde hic labor.</hi> Audivimus
in Evangelio Dominum exhilaratum spiritu dixisse
Deo Patri: <hi>Confiteor tibi, Pater, Domine coeli et
terrae, quia abscondisti haec a sapientibus et prudentibus,
et revelasti ea parvulis. Ita, Pater, quoniam sic
placitum est coram te. Omnia mihi tradita sunt a Patre
meo: et nemo agnoscit Filium, nisi Pater; neque
Patrem quis agnoscit, nisi Filius, et cui voluerit Filius
revelare.</hi> In clamando laboramus, in audiendo laboratis.
Audiamus ergo eum qui sequitur, et dicit: <hi>Venite ad me, omnes qui laboratis.</hi> 
 Quare enim omnes
laboramus, nisi quia sumus homines mortales, fragiles,
infirmi, lutea vasa portantes, quae faciunt invicem
angustias? Sed si angustantur vasa carnis, dilatentur
<pb n="0441"/>
spatia charitatis. Quid ergo dicit, <hi>Venite ad
me, omnes qui laboratis,</hi> nisi ut non laboretis? Denique
promissio ejus in promptu est: quoniam laborantes
vocavit, quaererent forte qua mercede vocati sunt: <hi>Et ego vos,</hi> 
 inquit, <hi>reficiam.</hi> </p>
          </div3>
<div3>
            <head>2.</head>
            <p>
 <hi>Humilitas fundamentum aedificii spiritualis.--Tollite
jugam meum super vos, et discite a me:</hi> non mundum
fabricare, non cuncta visibilia et invisibilia
creare, non in ipso mundo miracula facere, et mortuos
suscitare; sed <hi>quoniam mitis sum et humilis corde.</hi> 
Magnus esse vis, a minimo incipe. Cogitas magnam
fabricam construere celsitudinis, de fundamento prius
cogita humilitatis. Et quantam quisque vult et disponit
superimponere molem aedificii, quanto erit majus
aedificium, tanto altius fodit fundamentum. Et fabrica
quidem cum construitur, in superna consurgit: qui
autem fodit fundamentum, ad ima deprimitur. Ergo
et fabrica ante celsitudinem humiliatur, et fastigium
post humiliationem erigitur.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Visio nobis promissa Dei videntis.</hi> 
Quod est fastigium construendae fabricae, quam
molimur? Quo perventurum est cacumen aedificii?
Cito dico, usque ad conspectum Dei. Videtis quam
excelsum est, quanta res est, conspicere Deum. Qui
desiderat, et quod dico, et quod audit intelligit. Promittitur
nobis conspectus Dei, veri Dei, summi Dei.
Hoc enim bonum est, videntem videre. Nam qui colunt
falsos deos, facile illos vident: sed eos vident,
qui oculos habent et non vident. Nobis autem promittitur
visio Dei viventis et videntis, ut illum Deum videre
concupiscamus, de quo dicit Scriptura: <hi>Qui
plantavit aurem, nonne audiet? qui finxit oculum, nonne
considerat?</hi> Non ergo audit, qui tibi fecit unde audias?
et non videt, qui creavit unde videas? Bene in ipso
Psalmo praeloquitur et dicit, <hi>Intelligite ergo, qui insipientes
estis in populo; et stulti, aliquando sapite <note>(Psal.
XCIII, 9, 8)</note>
            </hi>. Multi enim propterea mala faciunt, dum
putant quod non videantur a Deo. Et difficile est quidem
ut eum credant videre non posse: sed putant
nolle. Pauci inveniuntur tantae impietatis, ut impleatur
in eis quod scriptum est, <hi>Dixit stultus in corde
suo, Non est Deus <note>(Psal. XIII, 1)</note>
            </hi>. Insania ista paucorum
est. Sicut enim magna pietas, paucorum est;
ita et magna impietas, nihilominus paucorum est. Hoc
autem quod dico, turba dicit: Ecce modo inde cogitat
Deus, ut sciat quid facio in domo mea, et curat
Deus quid velim agere in lecto meo? Quis dicit? <hi>Intelligite, qui insipientes estis in populo; et stulti, aliquando
sapite.</hi> 
 Tu homo cum sis, quia laboras si omnia
domus tuae noveris et pertineant ad te omnia verba,
omnia facta servorum tuorum, putas et Deum sic laborare
ut attendat ad te, qui non laboravit ut crearet
te? Oculum in te non intendit suum, qui fecit tuum?
Non eras, et creavit te ut esses: non te curat, cum
jam sis, qui vocat ea quae non sunt, tanquam sint <note>(Rom. IV, 17)</note>?
Non ergo tibi hoc promittas. Velis,
nolis, videt te; et ab ejus oculis non est ubi abscondas
te. Si enim ascenderis in coelum, ibi est; si descenderis
<pb n="0442"/>
in infernum, adest <note>(Psal. CXXXVIII, 8)</note>. Laboras,
nolens recedere a factis malis, et volens non
videri a Deo. Magnus labor. Facere vis mala quotidie,
suspicaris te non videri? Audi Scripturam dicentem, <hi>Qui plantavit aurem, nonne audiat? qui finxit oculum,
nonne considerat?</hi> 
 Ubi mala facta tua abscondis ab
oculis Dei? Si non vis recedere ab ipsis, multum
laboras.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Peccatori fugiendum ad Deum.</hi> Audi
dicentem, <hi>Venite ad me, omnes qui laboratis.</hi> Non finis
laborem fugiendo. Ab illo eligis fugere, non ad illum?
Inveni quo, et fuge. Si autem propterea non
potes ab illo fugere, quia ubique praesens est; de proximo
fuge ad Deum, qui praesens est, ubi stas. Fuge.
Ecce fugiendo excessisti coelos, ibi est: descendisti
ad inferos, ibi est: quascumque terrarum solitudines
elegeris, ibi est qui dixit, <hi>Coelum et terram ego impleo <note>(Jerem. XXIII, 24)</note>
            </hi>.
Ergo si coelum et terram ipse
implet, et quo fugere ab illo non est; noli laborare:
fuge ad praesentem, ne sentias venientem. Praesume
te visurum bene vivendo, a quo videris et male vivendo.
Male enim vivendo videri potes, videre non
potes: bene autem vivendo et videris, et vides.
Quanto enim te familiarius videbit qui coronat dignum,
qui misericorditer vidit ut vocaret indignum? Nathanael
ait Domino, quem nondum sciebat: <hi>Unde me
nosti?</hi> Ait ei Dominus: <hi>Cum esses sub arbore fici, vidi
te <note>(Joan. I, 48)</note>
            </hi>. Videt te Christus in umbra tua: non
te videbit in luce sua? Quid est enim, <hi>Cum esse sub
arbore fici, vidi te?</hi> Quid sibi hoc vult? quid significat?
Recordare originale peccatum Adae, in quo
omnes morimur. Quando primo peccavit, de foliis
ficulneis succinctoria sibi fecit <note>(Gen. III, 7)</note>, significans
in illis foliis pruritum libidinis, quo peccando
pervenit. Inde nascimur, sic nascimur, in carne peccati
nascimur, quam sola sanat similitudo carnis peccati.
Ideo misit Deus filium suum in similitudinem
carnis peccati <note>(Rom. VIII, 3)</note>. Inde venit, sed sic non
venit. Non enim eum virgo libidine, sed fide concepit.
Venit in virginem, qui erat ante virginem. Quam
creavit elegit, quam eligeret creavit. Attulit virgini
fecunditatem, non abstulit integritatem. Qui ergo sine
pruritu foliorum ficus venit ad te, cum esses sub arbore
fici, vidit te. Para te videre sublimiter, a quo
visus es misericorditer. Sed quia magnum fastigium
est, de fundamento cogita. Quo, inquis, fundamento?
Disce ab illo, quoniam mitis est, et humilis corde.
Hoc in te fodi fundamentum humilitatis, et pervenies
ad fastigium charitatis. Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO LXX . <hi>Rursum de verbis Evangelii Matthaei,</hi> XI, 28-30, Venite ad me, omnes qui laboratis et onerati estis, et ego reficiam vos, <hi>etc.</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Jugum Christi in speciem durum.</hi> 
<pb n="0443"/>
Mirum quibusdam videtur, fratres mei, cum audiunt
Dominum dicentem, <hi>Venite ad me, omnes qui
laboratis et onerati estis, et ego reficiam vos. Tollite jugum
meum super vos, et discite a me quoniam mitis
sum et humilis corde, et invenietis requiem animabus
vestris. Jugum enim meum lene est, et sarcina mea levis
est:</hi> et considerant eos qui jugum ipsum intrepida
cervice subierunt et illam sarcinam mansuetissimis
humeris acceperunt, tantis agitari et exerceri difficultatibus
hujus saeculi, ut non a laboribus ad quietem,
sed a quiete ad laborem vocati videantur; cum et Apostolus
dicat, <hi>Omnes qui volunt in Christo pie vivere,
persecutionem patientur <note>(II Tim. III, 12)</note>
            </hi>. Ait ergo aliquis:
Quomodo jugum lene est, et sarcina levis, quandoquidem
illud jugum et sarcinam ferre, nihil est aliud,
quam pie vivere in Christo? Et quomodo dicitur, <hi>Venite ad me, omnes qui laboratis et onerati estis, et
ego reficiam vos:</hi> 
 ac non potius dicitur, Venite, qui
vacatis, ut laboretis? Nam et vacantes invenit, quos
conduxit in vineam, ut ferrent aestum diei <note>(Matth.
XX, 3-7)</note>. Et sub illo jugo leni et sarcina levi, audimus
Apostolum dicere: <hi>In omnibus commendantes nosmetipsos,
tanquam Dei ministros, in multa patienta, in
tribulationibus, in necessitatibus, in angustiis, in plagis</hi> 
etc., <note>(II Cor. VI, 4)</note>. Et alio loco in eadem Epistola: <hi>A Judaeis quinquies quadragenas, una minus, accepi.
Ter virgis caesus sum, semel lapidatus sum, ter naufragium
feci, nocte et die in profundo maris fui 
 <note>(Id. XI, 24,
25)</note>
            </hi>: et caetera pericula quae numerari quidem possunt,
sed tolerari, nisi Spiritu sancto juvante, non
possunt.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Unde lene fit jugum Christi.</hi> Omnia
ergo illa quae commemoravit aspera et gravia, frequentius
et abundantius sustinebat: sed profecto aderat
ei Spiritus sanctus, qui in exterioris hominis corruptione,
interiorem renovaret de die in diem, et gustata
requie spirituali in affluentia deliciarum Dei, in
spe beatitudinis futurae omnia praesentia deliniret
aspera, et omnia gravia relevaret. Ecce quam suave
jugum Christi portabat, et quam levem sarcinam: ut
omnia illa, quae superius enumerata dura et immania
omnis auditor horrescit, levem tribulationem diceret;
intuens interioribus et fidelibus oculis, quanto pretio
temporalium emenda sit futura vita, non pati aeternos
labores impiorum, et sine ulla sollicitudine perfrui
aeterna felicitate justorum. Secari et uri se homines
patiuntur, ut dolores non aeterni, sed aliquanto diuturnioris
ulceris, acriorum dolorum pretio redimantur.
In languida et incerta vacationis brevissimae atque
ultima vita, immanissimis bellis miles atteritur; pluribus
fortasse annis in laboribus inquietus, quam in
otio quieturus. Quibus tempestatibus et procellis,
quam horribili et tremenda saevitia coeli et maris importuni
<pb n="0444"/>
sunt mercatores, ut divitias ventosas acquirant,
majoribus quam quibus acquisitae sunt, periculis
et tempestatibus plenas? Quos aestus, quae frigora,
quae pericula ab equis, a fossis, a praecipitiis, a fluminibus,
a feris perferunt venatores? quem laborem
esuriendi et sitiendi, quantas vilissimi et sordidissimi
cibi et potus angustias, ut bestiam capiant? et interdum
nec ipsius bestiae carnes, propter quam haec tanta
sustinent, sunt epulis necessariae. Quanquam etsi
aper cervusque capiatur, magis suave sit venantis
animo quia captus est, quam comedentis palato quia
coctus est. Quantis cruciatibus prope quotidianarum
plagarum tenera puerorum aetas subditur? Quantis
etiam in scholis vigiliarum et abstinentiae molestiis
exercentur, non propter discendam sapientiam, sed
propter opes honoresque vanitatis, ut numeros, et
litteras, et disertas fallacias eloqui discant?
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Amore dura quaeque mitescunt.</hi> 
Sed in his omnibus qui haec non amant, eadem
gravia patiuntur: qui vero amant, eadem quidem,
sed non gravia pati videntur. Omnia enim saeva et immania,
prorsus facilia et prope nulla efficit amor.
Quanto ergo certius ac facilius ad veram beatitudinem
charitas facit, quod ad miseriam, quantum potuit,
cupiditas fecit? Quam facile toleratur quaelibet adversitas
temporalis, ut aeterna poena vitetur, et aeterna
requies comparetur? Non immerito ille vas electionis
cum ingenti laetitia dixit: <hi>Non sunt condignae passiones
hujus temporis, ad superventuram gloriam, quae revelabitur
in nobis <note>(Rom. VIII, 18)</note>
            </hi>. Ecce unde illud jugum
suave est, et sarcina levis. Et si angusta est paucis
eligentibus, facilis tamen omnibus diligentibus. Dicit
Psalmista: <hi>Propter verba labiorum tuorum, ego custodivi
vias duras <note>(Psal. XVI, 4)</note>
            </hi>. Sed quae dura sunt laborantibus,
eisdem ipsis mitescunt amantibus. Propter
quod ita divinae pietatis dispensatione actum est,
ut interior homo, qui renovatur de die in diem <note>(II Cor.
IV, 16)</note>, non adhuc sub Lege positus, sed jam sub
gratia exoneratus sarcinis innumerabilium observationum,
quod erat revera grave jugum, sed durae cervici
convenienter impositum, facilitate simplicis fidei,
et bonae spei, et sanctae charitatis, quidquid molestiarum
exteriori homini forinsecus intulisset ille princeps
qui missus est foras, interiori gaudio leve fieret.
Nihil enim tam facile est bonae voluntati, quam ipsa
sibi: et haec sufficit Deo. Quantumlibet ergo saeviat
iste mundus, verissime Angeli nato in carne Domino
clamaverunt, <hi>Gloria in excelsis Deo, et in terra pax
hominibus bonae voluntatis <note>(Luc. II, 14)</note>
            </hi>: quia ejus qui
natus erat, suave jugum est, et sarcina levis. Et sicut
dicit Apostolus, <hi>Fidelis Deus qui nos non sinit tentari
supra id quod possumus ferre; sed facit cum tentatione
etiam exitum, ut possimus sustinere <note>(I Cor. X, 13)</note>
            </hi>.
</p>
          </div3>
        </div2>
      </div1>

<div1>
        <head>Sermo LXXI . <hi>De verbis Evangelii Matthaei, cap.</hi> XII, 32, Qui dixerit verbum contra Spiritum sanctum, non remittetur ei, neque in hoc saeculo, neque in futuro. <hi>Sive de blasphemia in Spiritum sanctum</hi>.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0445"/> <hi>Praevia observatio ad quaestionem
tractandam. Pharisaei de regno diaboli recedere
ex suis ipsorum verbis admonentur.</hi> Magna
quaestio est de recenti evangelica lectione proposita,
cui solvendae, quantum ad nos attinet, impares sumus:
sed sufficientia nostra ex Deo est, quantum ejus
adjutorium vel accipere vel capere possumus. Prius
ergo magnitudinem advertite quaestionis; ut cum ejus
molem humeris nostris impositam videritis, oretis
pro laboribus nostris, atque in auxilio quod nobis
praebetur, inveniatis aedificationem mentibus vestris.
Cum Domino fuisset oblatus daemonium habens, caecus
et mutus, et curasset eum ita ut loqueretur et
videret, et stuperent omnes turbae, dicentes, <hi>Numquid
hic est filius David? Pharisaei audientes dixerunt:
Hic non ejicit daemones, nisi in Beelzebub, principe
daemoniorum. Jesus autem sciens cogitationes eorum,
dixit eis: Omne regnum divisum contra se, desolabitur;
et omnis civitas vel domus divisa contra se, non stabit.
Et si satanas satanam ejicit, adversum se divisus est:
quomodo ergo stabit regnum ejus?</hi> Hoc dicens, ex ipsorum
confessione volebat intelligi quod in eum non
credendo, in regno diaboli esse delegissent, quod
utique adversum se divisum stare non posset. Eligant
ergo Pharisaei quod voluerint. Si satanas satanam non
potest ejicere, nihil contra Dominum quod dicerent,
invenire potuerunt: si autem potest, multo magis
sibi prospiciant, et recedant de regno ejus, quod adversum
se divisum stare non potest.</p>
          </div3>
<div3>
            <head>2.</head>
            <p>
 <hi>Diaboli ejectio per virtutem Christi.</hi> In quo
autem Dominus Christus ejiciat daemones, ne daemoniorum
principem existiment, attendant quod sequitur. <hi>Et si ego,</hi> 
 inquit, <hi>in Beelzebub ejicio daemones,
filii vestri in quo ejiciunt? Ideo ipsi judices vestri erunt.</hi> 
Dixit hoc utique de discipulis suis, illius populi filiis:
qui certe discipuli Domini nostri Jesu Christi bene
sibi conscii fuerant, nihil se malarum artium a bono
magistro didicisse, ut in principe daemoniorum ejicerent
daemones <hi>Ideo,</hi> inquit, <hi>ipsi judices vestri erunt.
Ipsi,</hi> inquit, ipsi ignobilia et contemptibilia hujus
mundi, in quibus non artificiosa malignitas, sed sancta
simplicitas meae virtutis apparet, ipsi testes mei,
judices erunt vestri. Deinde subjungit: <hi>Si autem ego
<pb n="0446"/>
in Spiritu Dei ejicio daemones, igitur pervenit in vos
regnum Dei.</hi> Quid est hoc? <hi>Si ego,</hi> inquit, <hi>in Spiritu
Dei daemones ejicio,</hi> nec aliter possunt et filii vestri
ejicere, quibus non malignam doctrinam, sed fidem
simplicem dedi; procul dubio pervenit in vos regnum
Dei, quo subvertitur regnum diaboli, cum quo et vos
subvertimini.</p>
          </div3>
<div3>
            <head>3.</head>
            <p>
 <hi>Liberatio a diabolo per gratiam. Discretio ex
massa perditionis.</hi> Et quoniam dixerat, <hi>Filii vestri
in quo ejiciunt?</hi> ut ostenderet gratiam in eis suam, non
meritum illorum: <hi>Aut quomodo potest quisquam,</hi> inquit, <hi>intrare in domum fortis, et vasa ejus diripere,
nisi prius alligaverit fortem, et sic domum ejus diripiet?
Filii,</hi> 
 inquit, <hi>vestri,</hi> qui vel crediderunt in me, vel
adhuc credituri sunt, et ejecturi daemones, non in
daemonum principe, sed in simplici sanctitate; qui
certe vel fuerunt, vel hoc sunt quod etiam vos estis,
id est, peccatores atque impii; et ideo in domo diaboli,
et vasa diaboli: quomodo ab illo possent erui,
quos praevalente iniquitate fortiter obtinebat, nisi alligaretur
justitiae meae vinculis, et vasa ejus eriperem,
quae fuerant vasa irae, et ea facerem vasa misericordiae?
Hoc est quod etiam beatus Apostolus superbis,
et quasi de suis meritis gloriantibus increpans dicit: <hi>Quis enim te discernit?</hi> 
 Hoc est, A massa perditionis
ex Adam et a vasis irae quis te discernit? Et ne quisquam
diceret, Justitia mea: <hi>Quid enim habes,</hi> inquit, <hi>quod non accepisti 
 <note>(I Cor. IV, 7)</note>
            </hi>? Unde et de se ipso
dicit, <hi>Fuimus enim et nos aliquando naturaliter filii
irae, sicut et caeteri <note>(Ephes. II, 3)</note>
            </hi>. Ergo et ipse vas
erat in domo illius male fortis, cum esset Ecclesiae
persecutor, blasphemus, injuriosus, in malitia et
invidia, sicut fatetur, agens <note>(I Tim. I, 13)</note>. Sed ille
qui alligavit fortem, ab eo vas perditionis eripuit, et
vas electionis effecit.
</p>
          </div3>
        </div2>

<div2>
          <head>CAPUT II.</head>
<div3>
            <head>4.</head>
            <p>
 <hi>Regnum Christi haeresibus et schismatibus
etiam excitatis indivisum.</hi> Deinde ne putarent
increduli et impii adversantes nomini christiano,
propter diversas haereses et schismata eorum qui sub
nomine christiano greges colligunt perditorum, etiam
Christi regnum adversum se esse divisum, consequenter
adjungit: <hi>Qui non est mecum, contra me est;
et qui non congregat mecum, spargit.</hi> Non ait, Qui non
est sub voce nominis mei, aut sub specie sacramenti
mei: sed, <hi>Qui non est mecum, contra me est.</hi> Nec ait,
Qui non congregat sub voce nominis mei: sed, <hi>Qui
non congregat mecum, spargit.</hi> Non ergo est adversum
se divisum regnum Christi: sed homines conantur
dividere, quod emptum est pretio sanguinis Christi. <hi>Novit</hi> 
 enim <hi>Dominus qui sunt ejus: Et recedat,</hi> inquit, <hi>ab iniquitate omnis qui nominat nomen Domini 
 <note>(II Tim.
II, 19)</note>
            </hi>. Nam si ab iniquitate non recedit, non pertinet
ad regnum Christi, etiam nominans nomen Christi.
Ut ergo aliqua, exempli gratia, commemorem:
spiritus avaritiae et spiritus luxuriae, quia ille contrahit,
ille profundit, divisi sunt adversum se; et ambo
<pb n="0447"/>
pertinent ad regnum diaboli. Apud idolorum cultores,
spiritus Junonis et spiritus Herculis divisi sunt adversum
se; et ambo pertinent ad regnum diaboli. Paganus
hostis Christi et Judaeus hostis Christi, divisi sunt
adversum se; et ambo pertinent ad regnum diaboli.
Arianus et Photinianus, ambo haeretici, et adversum
se ambo divisi. Donatista et Maximianista ambo haeretici,
et adversum se ambo divisi. Omnia vitia erroresque
mortalium inter se contrarii, divisi sunt adversum
se, et omnes pertinent ad regnum diaboli:
ideo non stabit regnum ejus. Justus autem et impius,
fidelis et incredulus, catholicus et haereticus, divisi
quidem sunt adversum se, sed non ambo pertinent
ad regnum Christi. <hi>Novit Dominus qui sunt ejus.</hi> Nemo
sibi de vocabulo blandiatur. Si vult sibi prodesse nomen
Domini, <hi>recedat ab iniquitate, qui invocat nomen
Domini.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Difficultas quaestionis tractandae.</hi> 
Sed ista verba evangelica etsi habebant aliquid obscuritatis,
quod, adjuvante Domino, arbitror explanatum;
non erant tamen tantae difficultatis, quantae apparet
esse quod sequitur. <hi>Ideo dico vobis: omne peccatum
et blasphemia remittetur hominibus: Spiritus
autem blasphemia non remittetur. Et quicumque dixerit
verbum contra Filium hominis, remittetur ei: qui
autem dixerit contra Spiritum sanctum, non remittetur
ei, neque in hoc saeculo, neque in futuro <note>(Matth. XII, 22-32)</note>
            </hi>.
Quid ergo fiet de his quos lucrari cupit Ecclesia?
Numquidnam correctis et ad eam ex quocumque errore
venientibus spes falsa promittitur in remissione
omnium peccatorum? Quis enim non convincitur
dixisse verbum contra Spiritum sanctum, antequam
Christianus vel Catholicus fieret? Primo ipsi qui Pagani
appellantur, multorum deorum falsorumque cultores
et idolorum adoratores, cum dicunt Dominum
Christum magicis artibus fecisse miracula; nonne istis
sunt similes, qui eum dixerunt in principe daemoniorum
ejecisse daemonia? Deinde cum quotidie nostram
sanctificationem blasphemant, quid aliud blasphemant
quam Spiritum sanctum? Quid Judaei, qui
dixerunt de Domino unde iste exortus est sermo?
nonne usque adhuc verbum contra Spiritum sanctum
loquuntur, sic eum negantes esse in Christianis, sicut
illi in Christo esse negaverunt? Neque enim et illi
Spiritui sancto maledixerunt, aut non eum esse dicentes,
aut esse quidem, sed Deum non esse, sed esse
creaturam; aut ad daemones ejiciendos nihil valere:
non ista indigna, non aliquid simile de Spiritu sancto
locuti sunt. Sadducaei enim Spiritum sanctum negabant:
Pharisaei vero eum esse, contra Sadducaeorum haeresim
defendebant <note>(Act. XXIII, 8)</note>; sed esse in Domino
Jesu Christo negabant, quem daemones ejicere in principe
daemoniorum putabant, cum ejiceret ille in Spiritu
sancto. Ac per hoc et Judaei et quicumque haeretici
Spiritum sanctum confitentur, sed eum negant esse
in Christi corpore, quod est unica ejus Ecclesia, non
utique nisi una catholica; procul dubio similes sunt
<pb n="0448"/>
Pharisaeis, qui tunc etiamsi esse Spiritum sanctum
fatebantur, negabant tamen eum esse in Christo, cujus
opera in daemonibus ejiciendis daemoniorum principi
tribuebant. Omitto quod quidam haeretici ipsum
omnino Spiritum sanctum vel non creatorem, sed
creaturam esse contendunt; sicut Ariani et Eunomiani
et Macedoniani: vel eum prorsus ita negant, ut
ipsum Deum negent esse Trinitatem, sed tantummodo
esse Deum Patrem asseverant, et ipsum aliquando
vocari Filium, aliquando vocari Spiritum sanctum;
sicut Sabelliani, quos quidam Patripassianos vocant,
ideo quia Patrem perhibent passum: cujus cum
negant esse aliquem Filium, sine dubio negant esse
Spiritum sanctum. Photiniani quoque Patrem solum
esse dicentes Deum, Filium vero nonnisi hominem,
negant omnino esse tertiam personam Spiritum sanctum.</p>
          </div3>
<div3>
            <head>6.</head>
            <p>
 <hi>Peccatum in Spiritum sanctum, quale in Paganis,
Judaeis et haereticis, non irremissibile.</hi> Manifestum
est igitur, et a Paganis, et a Judaeis, et ab haereticis
blasphemari Spiritum sanctum. Numquidnam
ergo deserendi sunt, et sine ulla spe deputandi,
quoniam fixa sententia est, <hi>Qui verbum dixerit
contra Spiritum sanctum, non ei</hi> dimitti, <hi>neque in hoc
saeculo, neque in futuro;</hi> et illi soli existimandi sunt ab
hujus gravissimi peccati reatu liberi, qui ex infantia
sunt Catholici? Nam quicumque verbo Dei crediderunt,
ut Catholici fierent, utique aut ex Paganis, aut
ex Judaeis, aut ex haereticis in gratiam Christi pacemque
venerunt: quibus si non est dimissum quod dixerunt
verbum contra Spiritum sanctum, inaniter promittitur
et praedicatur hominibus, ut convertantur ad
Deum, et sive in Baptismo sive in Ecclesia pacem remissionemque
accipiant peccatorum. Neque enim dictum
est, Non remittetur ei, nisi in Baptismo; sed, <hi>Non remittetur,</hi> 
 inquit, <hi>neque in hoc saeculo, neque in
futuro.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>7.</head>
            <p>
 <hi>De peccato in Spiritum sanctum
quod in baptizatis, opinio quorumdam improbatur.</hi> Nonnullis
videtur eos tantummodo peccare in Spiritum
sanctum, qui lavacro regenerationis abluti in Ecclesia,
et accepto Spiritu sancto, velut tanto postea dono
Salvatoris ingrati, mortifero aliquo peccato se immerserint:
qualia sunt vel adulteria, vel homicidia, vel
ipsa discessio, sive omni modo a nomine christiano,
sive a catholica Ecclesia. Sed iste sensus unde probari
possit, ignoro: cum et poenitentiae quorumque
criminum locus in Ecclesia non negetur; et ipsos haereticos
ad hoc utique corripiendos dicat Apostolus, <hi>Ne forte det illis Deus poenitentiam ad cognoscendam
veritatem, et resipiscant a diaboli laqueis, a quo captivi
tenentur secundum ipsius voluntatem 
 <note>(II Tim. II, 25, 26)</note>
            </hi>.
Quis enim est fructus correctionis sine ulla spe remissionis?
Postremo non ait Dominus, Qui fidelis catholicus
dixerit verbum contra Spiritum sanctum; sed, <hi>Qui dixerit,</hi> 
hoc est, quilibet dixerit, quicumque dixerit, <hi>non remittetur
ei, neque in hoc saeculo, neque in futuro.</hi> Sive ergo
sit ille Paganus, sive Judaeus, sive Christianus, sive
ex Judaeis vel Christianis haereticus, sive quodlibet
<pb n="0449"/>
aliud habeat nomen erroris, non dictum est, Ille aut
ille; sed, <hi>Qui dixerit verbum contra Spiritum sanctum,</hi> 
id est, blasphemaverit Spiritum sanctum, <hi>non remittetur
ei, neque in hoc saeculo, neque in futuro.</hi> Porro autem
si omnis error contrarius veritati et inimicus catholicae
paci, sicut supra ostendimus, dicit verbum
contra Spiritum sanctum, nec tamen cessat Ecclesia
ex omni errore corrigere atque colligere, qui remissionem
peccatorum et ipsum quem blasphemaverant
accipiant Spiritum sanctum; puto quod grande secretum
tam magnae hujus quaestionis ostendimus. Lumen
ergo expositionis a Domino requiramus.
</p>
          </div3>
        </div2>

<div2>
          <head>CAPUT V.</head>
<div3>
            <head>8.</head>
            <p>
 <hi>Quaestio omnium difficillima.</hi> 
Erigite itaque, fratres, erigite ad me aures, ad Dominum
mentes. Dico Charitati vestrae: forte in omnibus
sanctis Scripturis nulla major quaestio, nulla difficilior
invenitur. Unde ut vobis aliquid de me ipso
fatear, semper in sermonibus quos ad populum habui,
hujus quaestionis difficultatem molestiamque vitavi:
non quia nihil haberem quod inde utcumque
cogitarem; neque enim in re tanta petere, quaerere,
pulsare negligerem: sed quia ipsi intelligentiae, quae
mihi aliquantum aperiebatur, verbis ad horam occurrentibus
me posse sufficere non putarem. Hodie autem
lectiones audiens, de quibus vobis esset sermo
reddendus, cum Evangelium legeretur, ita pulsatum
est cor meum, ut Deum crederem velle aliquid hinc
per meum ministerium vos audire.</p>
          </div3>
<div3>
            <head>9.</head>
            <p>
 <hi>Non omnem Spiritus blasphemiam irremissibilem
esse.</hi> Prius ergo ut advertatis et intelligatis, admoneo
non dixisse Dominum, Omnis blasphemia Spiritus
non remittetur; neque dixisse, Quid dixerit quodcumque
verbum contra Spiritum sanctum, non remittetur
ei: sed, <hi>Qui dixerit verbum.</hi> Illud enim si
dixissset, nihil nobis omnino remaneret unde disputare
possemus. Quoniam si omnis blasphemia et
omne verbum quod dicitur contra Spiritum sanctum,
non remitteretur hominibus; ex nullo genere impietatis
eorum qui dono Christi et sanctificationi Ecclesiae
contradicunt, vel Paganorum, vel Judaeorum, vel
quorumlibet haereticorum, nonnullorum etiam in ipsa
Catholica imperitorum, quemquam Ecclesia lucraretur.
Sed absit ut hoc Dominus diceret: absit, inquam,
ut Veritas diceret, omnem blasphemiam vel
omne verbum quod contra Spiritum sanctum diceretur,
non habere remissionem, neque in hoc saeculo,
neque in futuro.
</p>
          </div3>
        </div2>

<div2>
          <head>CAPUT VI.</head>
<div3>
            <head>10.</head>
            <p>
 <hi>Certam quamdam esse blasphemiam
irremissibilem.</hi> Exercere quippe nos voluit
difficultate quaestionis, non decipere sententiae falsitate.
Quapropter non est necesse ut omnem blasphemiam
vel omne verbum quod dicitur contra Spiritum
sanctum, remissionem quisquam existimet non habere:
sed necesse est plane ut sit aliqua blasphemia
et aliquod verbum, quod si dicatur contra Spiritum
sanctum, nullam unquam veniam remissionemque
mereatur. Quia si omne acceperimus, quisnam poterit
salvari? Si autem rursus nullum putaverimus, contradicimus
Salvatori. Est ergo sine dubio aliqua blasphemia
<pb n="0450"/>
et aliquod verbum, quod si dictum fuerit
contra Spiritum sanctum, non remittetur. Quod sit
autem hoc verbum, quaeri a nobis Dominus voluit;
ideo non expressit. Quaeri, inquam, voluit, non negari.
Solent enim Scripturae ita loqui, ut quando aliquid
sic dicitur, ut neque ex toto neque ex parte dictum
finiatur, non sit necesse ut ex toto fieri possit,
ut et ex parte non intelligatur. Ista ergo sententia ex
toto, id est, universaliter pronuntiaretur, si diceretur,
Omnis blasphemia Spiritus non remittetur; aut,
Qui dixerit qualecumque verbum contra Spiritum
sanctum, non remittetur ei, neque in hoc saeculo neque
in futuro. Ex parte autem, id est, particulariter
pronuntiaretur, si diceretur, Quaedam blasphemia
Spiritus non remittetur. Quia ergo nec universaliter
nec particulariter enuntiata sententia est (non enim
dictum est, Omnis blasphemia Spiritus; aut, quaedam
blasphemia; sed tantummodo indefinite dictum
est, <hi>Spiritus blasphemia non remittetur:</hi> nec dictum
est, Qui dixerit quodcumque verbum; aut, qui dixerit
quoddam verbum; sed indefinite, <hi>Qui dixerit verbum</hi> );
non est necesse ut omnem blasphemiam vel
omne verbum intelligamus: sed necesse est plane ut
quamdam blasphemiam et quoddam verbum voluerit
intelligi Dominus; quamvis id exprimere noluerit, ut
petendo, quaerendo, pulsando, si quid recti intellectus
acceperimus, non viliter habeamus.
</p>
          </div3>
        </div2>

<div2>
          <head>CAPUT VII.</head>
<div3>
            <head>11.</head>
            <p>
 <hi>Locus Joannis de certo quodam
Judaeorum peccato.</hi> Hoc ut manifestius videatis, illud
attendite quod ait idem ipse de Judaeis: <hi>Si non
venissem et locutus fuissem eis, peccatum non haberent <note>(Joan. XV, 22)</note>
            </hi>.
Neque enim ita dictum est, ut sine ullo
peccato omnino vellet intelligi futuros fuisse Judaeos,
si non venisset et locutus eis fuisset. Plenos quippe
invenit, oneratosque peccatis. Propter quod dicit: <hi>Venite ad me, omnes qui laboratis et onerati estis <note>(Matth. XI, 28)</note>
            </hi>.
Unde, nisi sarcinis peccatorum et
transgressionibus Legis? Quoniam <hi>Lex subintravit, ut
abundaret delictum <note>(Rom. V, 20)</note>
            </hi>. Cum ergo ipse etiam
alibi dicat, <hi>Non veni vocare justos, sed peccatores <note>(Matth. IX, 13)</note>
            </hi>;
quomodo, si non venisset, peccatum
non haberent, nisi quia sententia ista nec universaliter
nec particulariter, sed indefinite pronuntiata non
omne peccatum cogit intelligi? Sed plane nisi aliquod
peccatum intellexerimus, quod non haberent, nisi
Christus venisset et locutus eis fuisset, falsam, quod
absit, sententiam esse diceremus. Non ergo ait, Si
non venissem et locutus fuissem eis, nullum peccatum
haberent: ne Veritas mentiretur. Nec rursus definite
dixit, Si non venissem et locutus fuissem eis,
quoddam peccatum non haberent: ne pium studium
parum exerceretur. In omni quippe copia Scripturarum
sanctarum pascimur apertis, exercemur obscuris:
illic fames pellitur, hic fastidium. Quia ergo non
est dictum, Peccatum nullum haberent; non perturbemur,
cum peccatores Judaeos, etiamsi Dominus non
venisset, agnoscimus. Sed tamen quia dictum est, <hi>Si
non venissem, peccatum non haberent;</hi> inde necesse
<pb n="0451"/>
est, etiamsi non omne, aliquod tamen eos ex adventu
Domini, quod non habebant, contraxisse peccatum.
Illud ipsum profecto est, quod in praesentem sibique
loquentem non crediderunt, eumque inimicum deputantes,
quoniam vera dicebat, insuper occiderunt.
Hoc peccatum tam magnum et horrendum, si non venisset
et locutus eis fuisset, utique non haberent. Sicut
ergo ibi cum audimus, <hi>Peccatum non haberent;</hi> 
non omne, sed aliquod peccatum intelligimus: ita in
hodierna lectione cum audimus, <hi>Spiritus blasphemia
non remittetur;</hi> non omnem blasphemiam, sed quamdam;
et cum audimus, <hi>Qui dicit verbum contra Spiritum
sanctum, non remittetur ei;</hi> non omne verbum,
sed quoddam intelligere debemus.</p>
          </div3>
<div3>
            <head>12.</head>
            <p>
 <hi>De Spiritu sancto hic dictum esse.</hi> Nam et hoc
ipsum quod ait, <hi>Spiritus autem blasphemia non remittetur;</hi> 
utique non omnis spiritus, sed Spiritus sancti
blasphemiam necesse est intelligamus. Quod etsi planius
alibi non diceret, quis tam vecors esset, ut aliud
intelligeret? Secundum hanc regulam locutionis, et
illud accipitur: <hi>Nisi quis renatus fuerit ex aqua et Spiritu <note>(Joan. III, 5)</note>
            </hi>.
Non enim ait ibi, Et Spiritu sancto:
et tamen hoc intelligitur. Nec quoniam dixit, <hi>ex
aqua et Spiritu,</hi> omnem spiritum quisquam intelligere
cogitur. Quocirca cum audis, <hi>Spiritus autem blasphemia
non remittetur;</hi> sicut non omnem spiritum,
ita non omnis spiritus blasphemiam oportet accipias.
</p>
          </div3>
        </div2>

<div2>
          <head>CAPUT VIII.</head>
<div3>
            <head>13.</head>
            <p>
 <hi>Evangelistae alii de hac re consentientes
cum Matthaeo.</hi> Audire jam velle vos video,
quoniam non est omnis, quaenam sit illa blasphemia
Spiritus, quae non remittetur; et quod sit verbum,
quoniam non est omne, quod si dictum fuerit contra
Spiritum sanctum, non remittetur, neque in hoc saeculo,
neque in futuro. Jam et ego vellem dicere, quod
intentissime exspectatis audire: sed tolerate aliquantas
majoris diligentiae moras, donec, adjuvante Domino,
totum quod occurrit expediam. Alii quippe duo
evangelistae, Marcus et Lucas, cum de hac re loquerentur,
non dixerunt, blasphemiam, seu verbum: ut
intelligeremus non omnem blasphemiam, sed quamdam;
nec verbum omne, sed quoddam. Quid ergo
dixerunt? Apud Marcum ita scriptum est: <hi>Amen dico
vobis, quoniam omnia dimittentur filiis hominum peccata
et blasphemiae, quibus blasphemaverint: qui autem blasphemaverit
in Spiritum sanctum, non habet remissionem
in aeternum, sed reus erit aeterni delicti <note>(Marc. III,
28, 29)</note>
            </hi>. Apud Lucam ita: <hi>Omnis qui dicit verbum in
Filium hominis, remittetur ei: ei autem qui in Spiritum
sanctum blasphemaverit, non remittetur <note>(Luc. XII, 10)</note>
            </hi>.
Numquid propter nonnullam verborum diversitatem
receditur ab ejusdem veritate sententiae? Nam neque
alia causa est cur Evangelistae eadem non eodem
modo dicant, nisi ut inde discamus res verbis, non
rebus verba praeponere, nihilque aliud in loquente
quaerere, nisi voluntatem, propter quam insinuandam
verba promuntur. Quid enim ad rem interest, utrum
dicatur, <hi>Spiritus blasphemia non remittetur;</hi> an dicatur, <hi>Qui blasphemaverit in Spiritum sanctum, non ei
<pb n="0452"/>
remittetur?</hi> 
 Nisi forte quod eadem res apertius isto
modo quam illo dicitur, et alium evangelistam non destruit
alius, sed exponit. <hi>Spiritus autem blasphemia,</hi> 
clause dictum est; quia non expressum est, cujus
spiritus. Non enim quicumque spiritus, Spiritus sanctus
est. Item potest dici spiritus blasphemia, cum
spiritu quisque blasphemat: quomodo potest dici spiritus
oratio, cum spiritu quisque orat. Unde dicit
Apostolus: <hi>Orabo spiritu, orabo et mente <note>(I Cor. XIV,
15)</note>
            </hi>. Cum vero dictum est, <hi>Qui blasphemaverit in Spiritum
sanctum,</hi> illae ambiguitates solutae sunt. Item
quod scriptum est, <hi>Non habet remissionem in aeternum,
sed reus erit aeterni delicti;</hi> quid est aliud, quam id
quod secundum Matthaeum legitur, <hi>Non remittetur ei,
neque in hoc saeculo, neque in futuro?</hi> Aliis quippe verbis
et alio loquendi modo eadem ipsa est expressa
sententia. Et quod est apud Matthaeum, <hi>Qui dixerit
verbum contra Spiritum sanctum,</hi> ne aliud aliquid
quam blasphemiam intelligeremus planius alii dixerunt: <hi>Qui blasphemaverit in Spiritum sanctum.</hi> 
 Eadem
tamen res ab omnibus dicta est: nec aliquis eorum a
loquentis voluntate discessit, propter quam intelligendam
verba dicuntur, scribuntur, leguntur, audiuntur.
</p>
          </div3>
        </div2>

<div2>
          <head>CAPUT IX.</head>
<div3>
            <head>14.</head>
            <p>
 <hi>Difficultas in verbis Marci.</hi> Sed
ait aliquis: Ecce accepi et intellexi, quia cum dicitur
blasphemia, nec exprimitur omnis aut quaedam,
potest quaedam intelligi, aut omnis; sed non est necesse
ut omnis; nisi autem quaedam intelligatur, falsum
est quod dicitur: ita et verbum si non dicatur
omne, seu quoddam, non est necesse ut omne intelligatur;
sed nisi vel quoddam fuerit intellectum,
nullo modo potest verum esse quod dicitur. Sed ubi
legitur, <hi>Qui blasphemaverit,</hi> quomodo intelligo quamdam
blasphemiam, ubi non legitur blasphemia; vel
quoddam verbum, ubi non legitur verbum, sed tanquam
generaliter dici videtur, <hi>Qui blasphemaverit?</hi> 
Huic contradictioni sic respondemus: Quia etiam hic
si diceretur, Qui blasphemaverit quamcumque blasphemiam
in Spiritum sanctum, nihil esset cur aliquam
blasphemiam quaerendam putaremus, quando
omnem intelligere deberemus: sed quia omnis non
potest intelligi, ne Paganis, Judaeis, haereticis, omnique
hominum generi, qui diversis erroribus et contradictionibus
suis blasphemant in Spiritum sanctum,
spes remissionis, si se correxerint, auferatur; restat
utique ut in eo quod scriptum est, <hi>Qui blasphemaverit
in Spiritum sanctum, non habet remissionem in aeternum,</hi> 
ille intelligatur qui, non omni modo, sed
eo modo blasphemaverit, ut ei nunquam possit
ignosci.
</p>
          </div3>
        </div2>

<div2>
          <head>CAPUT X.</head>
<div3>
            <head>15.</head>
            <p>
 <hi>Tentatio duplex.</hi> Sicut enim in
eo quod dictum est, <hi>Deus neminem tentat <note>(Jacobi I, 13)</note>
            </hi>,
non omni, sed quodam tentationis modo Deus neminem
tentare intelligendus est: ne falsum sit illud
quod scriptum est, <hi>Tentat vos Dominus Deus vester <note>(Deut. XIII, 3)</note>
            </hi>;
et ne Christum negemus Deum, vel
dicamus falsum Evangelium, ubi legimus quia interrogabat
discipulum <hi>tentans eum, ipse autem sciebat
<pb n="0453"/>
quid esset facturus <note>(Joan. VI, 5, 6)</note>
            </hi>. Est enim tentatio
adducens peccatum, qua Deus neminem tentat: et
est tentatio probans fidem, qua et Deus tentare dignatur.
Ita cum audimus, <hi>Qui blasphemaverit in Spiritum
sanctum,</hi> non omne blasphemandi genus debemus
accipere, sicut nec ibi omne tentandi.</p>
          </div3>
<div3>
            <head>16.</head>
            <p>
 <hi>Salus credenti et baptizato promissa.</hi> Item
cum audimus, <hi>Qui crediderit, et baptizatus fuerit, salvus
erit <note>(Marc. XVI, 16)</note>
            </hi>: non utique intelligimus eo modo
credentem, quo <hi>et daemones credunt et contremiscunt <note>(Jacobi II, 19)</note>
            </hi>,
nec in eo numero baptizatos, in
quo magus Simon baptizari potuit <note>(Act. VIII, 13)</note>,
sed salvus esse non potuit. Sicut ergo cum diceret, <hi>Qui crediderit et baptizatus fuerit, salvus erit,</hi> 
 non omnes
credentes et baptizatos, sed quosdam intuebatur; in
ea scilicet constitutos fide, quae Apostolo distinguente, <hi>per dilectionem operatur 
 <note>(Galat. V, 6)</note>
            </hi>: ita cum dixit, <hi>Qui blasphemaverit in Spiritum sanctum, non habet remissionem
in aeternum;</hi> 
 non omnem, sed quemdam
blasphemantis in Spiritum sanctum intendebat reatum,
quo quisquis fuerit obligatus, nulla unquam remissione
solvetur.
</p>
          </div3>
        </div2>

<div2>
          <head>CAPUT XI.</head>
<div3>
            <head>17.</head>
            <p>
 <hi>Modus quidam manducandi carnem
Christi proprius piorum.</hi> Illud etiam quod ait, <hi>Qui manducat carnem meam, et bibit sanguinem meum,
in me manet, et ego in illo 
 <note>(Joan. VI, 57)</note>
            </hi>; quomodo
intellecturi sumus? Numquid etiam illos hic poterimus
accipere, de quibus dicit Apostolus quod judicium
sibi manducent et bibant <note>(I Cor. XI, 29)</note>; cum ipsam
carnem manducent, et ipsum sanguinem bibant?
Numquid et Judas magistri venditor et traditor impius,
quamvis primum ipsum manibus ejus confectum
Sacramentum carnis et sanguinis ejus cum caeteris
discipulis, sicut apertius Lucas evangelista declarat,
manducaret et biberet <note>(Luc. XXII, 21)</note>, mansit in
Christo, aut Christus in eo? Tam multi denique, qui
vel corde ficto carnem illam manducant et sanguinem
bibunt, vel cum manducaverint et biberint, apostatae
fiunt, numquid manent in Christo; aut Christus in
eis? Sed profecto est quidam modus manducandi illam
carnem, et bibendi illum sanguinem, quo modo qui
manducaverit et biberit, in Christo manet, et Christus
in eo. Non ergo quocumque modo quisquam manducaverit
carnem Christi, et biberit sanguinem Christi,
manet in Christo, et in illo Christus; sed certo quodam
modo, quem modum utique ipse videbat, quando
ista dicebat. Sic igitur et in eo quod ait, <hi>Qui blasphemaverit
in Spiritum sanctum, non habet remissionem
in aeternum,</hi> non quocumque modo blasphemaverit,
reus est hujus irremissibilis delicti; sed modo quodam,
quem nos quaerere atque intelligere voluit, qui hanc
sententiam veram terribilemque deprompsit.
</p>
          </div3>
        </div2>

<div2>
          <head>CAPUT XII.</head>
<div3>
            <head>18.</head>
            <p>
 <hi>Aggreditur solutionem quaestionis.
Trinitas Deus.</hi> Quisnam sit autem iste blasphemandi
modus, vel potius immoderatio, quaenam sit
ista blasphemia, et quod sit verbum contra Spiritum
sanctum; jam, quantum existimo, ipse ordo postulat
ut dicamus, vestramque exspectationem tamdiu, sed
necessario detentam, non ulterius differamus. Nostis,
charissimi, in illa invisibili et incorruptibili Trinitate,
<pb n="0454"/>
quam fides nostra et catholica Ecclesia tenet et
praedicat, Deum Patrem non Spiritus sancti Patrem
esse, sed Filii; et Deum Filium non Spiritus sancti
Filium esse, sed Patris; Deum autem Spiritum sanctum
non solius Patris, aut solius esse Filii Spiritum,
sed Patris et Filii. Et hanc Trinitatem, quamvis servata
singularum proprietate et substantia personarum;
tamen propter ipsam individuam et inseparabilem
aeternitatis, veritatis, bonitatis essentiam vel
naturam, non esse tres deos, sed unum Deum. Ac per
hoc pro captu nostro, quantum ista per speculum et in
aenigmate, praesertim talibus, quales adhuc sumus,
videre conceditur; insinuatur nobis in Patre auctoritas,
in Filio nativitas, in Spiritu sancto Patris Filiique
communitas, in tribus aequalitas. Quod ergo commune
est Patri et Filio, per hoc nos voluerunt habere communionem
et inter nos et secum, et per illud donum
nos colligere in unum quod ambo habent unum, hoc
est, per Spiritum sanctum Deum et donum Dei. In
hoc enim reconciliamur divinitati, eaque delectamur.
Nam quid nobis prodesset quidquid boni nossemus,
nisi etiam diligeremus? Sicut autem veritate discimus,
ita charitate diligimus; ut et plenius cognoscamus,
et beati cognito perfruamur. Charitas porro diffusa
est in cordibus nostris per Spiritum sanctum, qui datus
est nobis <note>(Rom. V, 5)</note>. Et quia peccatis alienabamur
a possessione verorum honorum, charitas cooperit
multitudinem peccatorum <note>(I Petr. IV, 8)</note>. Est
ergo Pater Filio veritati origo verax, et Filius de veraci
Patre orta veritas, et Spiritus sanctus a Patre
bono et Filio bono effusa bonitas: omnium est
autem non impar divinitas, nec separabilis unitas.</p>
          </div3>
<div3>
            <head>19.</head>
            <p>
 <hi>Peccatorum remissio datur per Spiritum sanctum.
Ignis, tribulatio. Ignis, Spiritus sanctus.</hi> Primum
ergo in nos, ad accipiendam vitam aeternam, quae in
novissimo dabitur, de bonitate Dei munus venit ab
initio fidei, remissio peccatorum. Illis enim manentibus,
manent quodam modo inimicitiae adversus Deum,
et ab illo alienatio, quae a nostro malo est: quoniam
non mentitur Scriptura, dicens, <hi>Peccata vestra separant
inter vos et Deum <note>(Isai. LIX, 2)</note>
            </hi>. Non itaque nobis infert
bona sua, nisi auferat mala nostra. Et in tantum
illa crescunt, in quantum ista minuuntur: nec illa
perficientur, nisi ista finiantur. Jam vero quod Dominus
Jesus sic in Spiritu sancto peccata dimittit, quemadmodum
in Spiritu sancto daemones ejicit, hinc intelligi
potest, quod posteaquam resurrexit a mortuis,
cum dixisset discipulis suis, <hi>Accipite Spiritum sanctum;</hi> 
continuo subjecit, <hi>Si cui dimiseritis peccata, dimittentur
illi; si cui tenueritis, tenebuntur <note>(Joan. XX,
22, 23)</note>
            </hi>. Nam et illa regeneratio, ubi fit omnium
praeteritorum remissio peccatorum, in Spiritu sancto
fit, dicente Domino, <hi>Nisi quis renatus fuerit ex aqua et
Spiritu, non potest introire in regnum Dei <note>(Id. III, 5)</note>
            </hi>.
Sed aliud est, nasci de Spiritu; aliud, pasci de Spiritu:
sicut aliud est, nasci de carne, quod fit cum parit
mater; aliud est, pasci de carne, quod fit cum
lactat infantem, ad hoc conversum ut cum voluptate
<pb n="0455"/>
biberet, unde natus est ut viveret; ut inde accipiat
vivendi alimentum, unde accepit nascendi initium.
Primum itaque credendum beneficium est benignitatis
Dei in Spiritu sancto remissio peccatorum. Unde
ita coepit et praedicatio Joannis Baptistae, qui praecursor
Domini missus est. Sic enim scriptum est: <hi>In
diebus autem illis venit Joannes Baptista, praedicans
in deserto Judaeae, et dicens: Poenitentiam agite; appropinquavit
enim regnum coelorum <note>(Matth. III, 1, 2)</note>
            </hi>.
Hinc et ipsius Domini, quod ita legitur: <hi>Exinde coepit
Jesus praedicare et dicere: Agite poenitentiam; appropinquavit
enim regnum coelorum <note>(Id. IV, 17)</note>
            </hi>. Ait autem
Joannes inter caetera, quae locutus est ad eos qui
venerunt, ut ab illo baptizarentur: <hi>Ego quidem vos
baptizo in aqua in poenitentiam: qui autem venturus est
post me, fortior me est, cujus non sum dignus calceamenta
portare; ipse vos baptizabit in Spiritu sancto et igni <note>(Id. III, 11)</note>
            </hi>.
Ait et Dominus: <hi>Joannes quidem baptizavit
aqua, vos autem baptizabimini Spiritu sancto,
quem accepturi estis non post multos hos dies, usque ad
Pentecosten <note>(Act. I, 5)</note>
            </hi>. Quod autem dixit Joannes, <hi>Et igni,</hi> 
 quamvis possit intelligi et tribulatio, quam
pro nomine Christi credentes fuerant perpessuri;
tamen non ab re est, eumdem Spiritum sanctum
etiam nomine ignis significatum videri. Propter quod
et in adventu ejus dictum est: <hi>Visae sunt illis linguae
divisae, velut ignis, qui et insedit super unumquemque
eorum <note>(Id. II, 3)</note>
            </hi>. Hinc et ipse Dominus ait: <hi>Ignem
veni mittere in mundum <note>(Luc. XII, 49)</note>
            </hi>. Hinc et Apostolus
ait: <hi>Spiritu ferventes <note>(Rom. XII, 11)</note>
            </hi>: quoniam
hinc fervet charitas. Diffunditur quippe in cordibus
nostris per Spiritum sanctum, qui datus est nobis.
Cui fervori contrarium est, quod Dominus ait, <hi>Refrigescet charitas multorum 
 <note>(Matth. XXIV, 12)</note>
            </hi>. Sed
perfecta charitas perfectum donum est Spiritus sancti.
Prius est autem illud quod ad remissionem pertinet
peccatorum: per quod beneficium eruimur de potestate
tenebrarum <note>(Coloss. I, 13)</note>, et princeps hujus
mundi mittitur foras fide nostra <note>(Joan. XII, 31)</note>,
qui operatur in filiis infidelitatis <note>(Ephes. II, 2)</note>, nulla
vi alia nisi societate et obligatione peccati. In Spiritu
enim sancto, quo in unum Dei populus congregatur,
ejicitur spiritus immundus, qui in se ipsum dividitur.</p>
          </div3>
<div3>
            <head>20.</head>
            <p>
 <hi>Impoenitentia, peccatum in Spiritum sanctum.</hi> 
Contra hoc donum gratuitum, contra istam
Dei gratiam loquitur cor impoenitens. Ipsa ergo
impoenitentia est Spiritus blasphemia, quae non remittetur
neque in hoc soeculo, neque in futuro. Contra
Spiritum enim sanctum, quo baptizantur quorum
peccata omnia dimittuntur, et quem accepit
Ecclesia, ut cui dimiserit peccata, dimittantur ei,
verbum valde malum et nimis impium, sive cogitatione,
sive etiam lingua sua dicit, quem patientia Dei
<pb n="0456"/>
cum ad poenitentiam adducat, ipse secundum duritiam
cordis sui et cor impoenitens thesaurizat sibi iram
in die irae et revelationis justi judicii Dei, qui reddet
unicuique secundum opera ejus <note>(Rom. II, 4-6)</note>. Haec
ergo impoenitentia; sic enim uno aliquo nomine possumus
utcumque appellare et blasphemiam, et verbum
contra Spiritum sanctum, quod remissionem
non habet in aeternum: haec, inquam, impoenitentiam,
contra quam clamabant et praeco et judex, dicentes, <hi>Poenitentiam agite, appropinquavit enim regnum coelorum;</hi> 
contra quam Dominus os evangelicae praedicationis
aperuit, et contra quam ipsum Evangelium in
toto orbe praedicandum esse praedixit; ubi posteaquam
resurrexit a mortuis, ait discipulis, <hi>Oportebat
pati Christum, et resurgere a mortuis tertio die, et praedicari
in nomine ejus poenitentiam et remissionem peccatorum,
per omnes gentes, incipientibus ab Jerusalem <note>(Luc. XXIV, 46, 47)</note>
            </hi>:
haec omnino impoenitentia non
habet remissionem, neque in hoc saeculo, neque in
futuro; quia poenitentia impetrat remissionem in hoc
saeculo, quae valeat in futuro.
</p>
          </div3>
        </div2>

<div2>
          <head>CAPUT XIII.</head>
<div3>
            <head>21.</head>
            <p>
 <hi>De nullo desperandum est inpraesenti
vita.</hi> Sed ista impoenitentia vel cor impoenitens
quamdiu quisque in hac carne vivit, non potest
judicari. De nullo enim desperandum est, quamdiu
patientia Dei ad poenitentiam adducit, nec de hac vita
rapit impium, qui non mortem vult impii, quantum
ut revertatur et vivat <note>(Ezech. XVIII, 23)</note>. Paganus est
hodie: unde scis, utrum sit futurus crastino Christianus?
Judaeus infidelis est hodie: quid si cras credat
in Christum? Haereticus est hodie: quid si cras sequatur
catholicam veritatem? Schismaticus est hodie:
quid si cras amplectatur catholicam pacem?
Quid si isti, quos in quocumque genere erroris notas,
et tanquam desperatissimos damnas, antequam finiant
istam vitam, agant poenitentiam, et inveniant veram
vitam in futuro? Proinde, fratres, etiam ad hoc vos
admoneat, quod ait Apostolus: <hi>Nolite ante tempus
quidquam judicare <note>(I Cor. IV, 5)</note>
            </hi>. Haec enim blasphemia
Spiritus, cui nunquam est ulla remissio (quam
non omnem, sed quamdam intelleximus, eamque
perseverantem duritiam cordis impoenitentis vel diximus
vel invenimus, vel etiam quantum existimamus,
ostendimus), non potest in quoquam, ut diximus, dum
in hac adhuc vita est, deprehendi.</p>
          </div3>
<div3>
            <head>22.</head>
            <p>
 <hi>Objectio diluitur.</hi> --Quod non ideo videatur
absurdum, quia cum homo usque in finem hujus vitae
in dura impoenitentia perseverans, diu multumque
loquatur adversus hanc gratiam Spiritus sancti; Evangelium
tamen tam longam contradictionem cordis impoenitentis,
quasi breve aliquid, verbum appellavit,
dicens: <hi>Quicumque dixerit verbum contra Filium hominis,
remittetur ei: qui autem dixerit contra Spiritum
sanctum, non remittetur ei, neque in hoc saeculo, neque
in futuro.</hi> Haec enim quamvis prolixa sit, et plurimis
verbis contexta et producta blasphemia; solet tamen
Scriptura etiam multa verba verbum appellare. Neque
enim unum verbum locutus est quicumque propheta,
et tamen sic legitur: <hi>Verbum quod factum est</hi> 
ad illum vel illum prophetam. Et Apostolus: <hi>Presbyteri,</hi> 
<pb n="0457"/>
inquit, <hi>duplici honore honorentur; maxime qui laborant
in verbo et doctrina <note>(I Tim. V, 17)</note>
            </hi>. Non ait, In verbis;
sed, <hi>in verbo.</hi> Et sanctus Jacobus: <hi>Estote,</hi> inquit, <hi>factores verbi, et non auditores tantum 
 <note>(Jacobi I,
22)</note>
            </hi>. Non ait et ipse, Verborum; sed, <hi>verbi:</hi> quamvis
tam multa verba de Scripturis sanctis in ecclesia celebriter
et solemniter legantur, dicantur, audiantur.
Sicut ergo quantocumque tempore quisquis nostrum
in praedicando Evangelio laboraverit, non verborum,
sed verbi dicitur praedicator; et quantocumque tempore
quisquis vestrum nostram praedicationem diligenter
atque instanter audierit, non verborum, sed
verbi audiendi studiosissimus nuncupatur: ita eo
more quo Scripturae loquuntur, et quem novit ecclesiastica
consuetudo, quisquis universa sua vita, qua
istam gerit carnem, quantalibet longitudine protendatur,
quaecumque verba vel ore vel sola cogitatione
locutus fuerit corde impoenitenti, contra remissionem
peccatorum quae fit in Ecclesia, verbum dicit
contra Spiritum sanctum.</p>
          </div3>
<div3>
            <head>23.</head>
            <p>
 <hi>Omnis alia blasphemia, dimisso peccato in Spiritum
sanctum, dimittitur, quare.</hi> Ideo autem non
solum verbum quod dictum fuerit contra Filium hominis,
sed omne prorsus peccatum et blasphemia remittetur
hominibus; quia ubi hoc peccatum non fuerit
cordis impoenitentis contra Spiritum sanctum, quo
in Ecclesia peccata solvuntur, cuncta alia dimittuntur.
Quomodo autem hoc dimittetur, quod etiam remissionem
impedit aliorum? Omnia ergo dimittuntur
eis, in quibus hoc non est quod nunquam dimittetur:
in quibus est autem, quoniam hoc nunquam dimittitur,
nec alia dimittuntur; quia omnium remissio vinculo
istius impeditur. Non ergo propterea quicumque
dixerit verbum contra Filium hominis, remittetur ei,
qui autem dixerit contra Spiritum sanctum, non remittetur;
quia in Trinitate major est Filio Spiritus
sanctus, quod nullus unquam vel haereticus dixit:
sed quoniam quisquis restiterit veritati, et blasphemaverit
veritatem, quod est Christus, etiam post tantam
sui praedicationem apud homines, ut Verbum caro
fieret, et habitaret in nobis, quod est Filius hominis,
idem ipse Christus, si non dixerit verbum illud cordis
impoenitentis contra Spiritum sanctum, de quo
dictum est, <hi>Qui non renatus fuerit ex aqua et Spiritu <note>(Joan. III, 5)</note>
            </hi>;
et de quo item dictum est, <hi>Accipite
Spiritum sanctum; si cui dimiseritis peccata, dimittuntur
ei <note>(Id. XX, 22)</note>
            </hi>: id est, si poenituerit eum, accipiet
per hoc donum remissionem omnium peccatorum,
simul et hujus, quod verbum dixit contra Filium
hominis; quia peccato ignorantiae sive contumaciae
vel cujuscumque blasphemiae, non addidit peccatum
impoenitentiae contra donum Dei et gratiam regenerationis
vel reconciliationis, quae fit in Ecclesia in
Spiritu sancto.
</p>
          </div3>
        </div2>

<div2>
          <head>CAPUT XIV.</head>
<div3>
            <head>24.</head>
            <p>
 <hi>Non ideo Filii blasphemiam facilius
quam Spiritus remitti, quia ille minor est in quantum
homo.</hi> Proinde nec illud sentiendum est, quod
<pb n="0458"/>
quidam putant, ideo remitti verbum quod dicitur contra
Filium hominis, non remitti autem quod dicitur
contra Spiritum sanctum, quia propter susceptam carnem
factus est Filius hominis Christus; qua carne utique
major est Spiritus sanctus, qui substantia propria
aequalis est Patri et unigenito Filio secundum
ejus divinitatem, secundum quam et ipse unigenitus
Filius aequalis est Patri et Spiritui sancto. Nam si
hoc propterea dictum esset, profecto de omni caetera
blasphemia taceretur, ut haec sola remissibilis videretur,
quae contra Filium hominis dicitur, quasi cum
homo solus putatur. Cum vero praemissum sit, <hi>Omne
peccatum, et blasphemia remittetur hominibus;</hi> quod
etiam apud alium evangelistam ita positum est, <hi>Omnia
dimittentur filiis hominum peccata et blasphemiae, quibus
blasphemaverint:</hi> procul dubio et illa blasphemia
quae contra Patrem dicitur, ista generalitate concluditur;
et tamen haec sola irremissibilis definitur, quae
dicitur contra Spiritum sanctum. Numquidnam et Pater
formam servi accepit, qua sit major Spiritus sanctus?
Non utique: sed ideo post universalem commemorationem
omnium peccatorum omnisque blasphemiae,
eminentius voluit exprimere blasphemiam,
quae dicitur contra Filium hominis; quia etiamsi in
illo peccato fuerint homines obligati, quod commemoravit,
ubi ait, <hi>Si non venissem et locutus eis fuissem,
peccatum non haberent <note>(Joan. XV, 22)</note>
            </hi>: quod etiam in
Evangelio secundum Joannem valde grave ostendit
esse peccatum, ubi ait de ipso Spiritu sancto, cum
eum se missurum esse promitteret, <hi>Ille arguet mundum
de peccato, et de justitia, et judicio; de peccato
quidem, quia non crediderunt in me <note>(Id. XVI, 8, 9)</note>
            </hi>:
tamen si non dixerit illa cordis impoenitentis duritia
verbum contra Spiritum sanctum, etiam hoc quod
dictum est contra Filium hominis remittetur.
</p>
          </div3>
        </div2>

<div2>
          <head>CAPUT XV.</head>
<div3>
            <head>25.</head>
            <p>
 <hi>Peccata dimittere totius est Trinitatis.</hi> 
Hic fortassis aliquis quaerat, utrum tantummodo
Spiritus sanctus peccata dimittat, an et Pater
et Filius. Respondemus, quod et Pater et Filius.
Ipse enim Filius de Patre dicit: <hi>Si dimiseritis peccata
hominibus, dimittet vobis et Pater vester peccata vestra.</hi> 
Cui nos quoque dicimus in oratione dominica, <hi>Pater
noster qui es in coelis:</hi> atque inter caetera et hoc petimus,
dicentes, <hi>Dimitte nobis debita nostra <note>(Matth. VI,
14, 9, 12)</note>
            </hi>. De se autem ipse ait: <hi>Ut sciatis quod habeat
Filius hominis potestatem in terra dimittendi peccata <note>(Id. IX, 6)</note>
            </hi>.
Si ergo, inquis, et Pater et Filius et
Spiritus sanctus dimittunt peccata, cur illa impoenitentia
quae nunquam dimittetur, tantummodo ad Spiritus
blasphemiam dicitur pertinere; tanquam ille qui
hoc impoenitentiae peccato fuerit obligatus, dono Spiritus
sancti resistere videatur, quod eo dono fiat remissio
peccatorum? Ubi et ego quaero, utrum Christus
ejecerit daemonia, an et Pater et Spiritus sanctus? Si
enim tantummodo Christus, quid est quod ipse dicit, <hi>Pater autem in me manens, ipse facit opera 
 <note>(Joan. XIV,
10)</note>
            </hi>? Ita enim dictum est, <hi>Ipse facit opera;</hi> tanquam
<pb n="0459"/>
Filius non faciat, sed Pater manens in Filio. Cur ergo
alio loco dicit, <hi>Pater meus usquemodo operatur, et ego
operor?</hi> et paulo post, <hi>Quaecumque enim ille fecerit,
haec et Filius similiter facit <note>(Joan. V, 17, 19)</note>
            </hi>. Quod
autem alio loco dicit, <hi>Si opera non fecissem in eis,
quae nemo alius fecit <note>(Id. XV, 24)</note>
            </hi>, ita dicit quasi solus
faciat. Si autem haec ita dicuntur, ut tamen inseparabilia
sint opera Patris et Filii; quid credendum est de
Spiritu sancto, nisi quia et ipse pariter operatur? Nam
in eo ipso loco, unde exorta est ista quaestio quam
discutimus, cum Filius ejiceret daemonia, ipse tamen
ait, <hi>Si ego in Spiritu sancto ejicio daemonia, igitur pervenit
in vos regnum Dei.</hi> 
</p>
          </div3>
        </div2>

<div2>
          <head>CAPUT XVI.</head>
<div3>
            <head>26.</head>
            <p>
 <hi>Trinitatis potestas et operatio
individua.</hi> Hic forte quis dicat, Spiritum sanctum
dari potius a Patre et Filio, quam sua voluntate aliquid
operari; et ad hoc pertinere quod dictum est, <hi>In
Spiritu sancto ejicio daemonia,</hi> quod non ipse Spiritus,
sed Christus id faceret Spiritu: ut sic intelligatur
quod dictum est, <hi>In Spiritu sancto ejicio,</hi> tanquam
diceretur, Spiritu sancto ejicio. Solent quippe ita loqui
Scripturae, <hi>Interfecerunt in gladio:</hi> id est, gladio. <hi>Succenderunt in igni 
 <note>(Psal. LXXIII, 7)</note>
            </hi>: id est, igni. <hi>Et
accepit Jesus cultros petrinos, in quibus circumcideret
filios Israel <note>(Josue V, 2, 3)</note>
            </hi>: id est, quibus circumcideret
filios Israel. Sed qui propterea demunt Spiritui
sancto propriam potestatem, illud attendant quod dictum
a Domino legitur: <hi>Spiritus ubi vult spirat <note>(Joan.
III, 8)</note>
            </hi>. Illud vero quod Apostolus ait, <hi>Omnia autem
haec operatur unus atque idem Spiritus;</hi> verendum est
ne quisquam arbitretur, quod ea non operetur Pater
et Filius, cum in eis operibus commemoraverit et donationes
curationum, et operationes virtutum, ubi est
utique et expulsio daemoniorum. Cum vero adjungit
et dicit, <hi>Dividens propria unicuique prout vult <note>(I Cor.
XII, 11)</note>
            </hi>; nonne manifestat etiam sancti Spiritus potestatem,
sed a Patre et Filio plane individuam? Si
ergo haec ita dicuntur, ut tamen inseparabilis intelligatur
operatio Trinitatis; ita ut cum operatio Patris
dicitur, non eam sine Filio et Spiritu sancto intelligatur
operari; et cum operatio Filii, non sine Patre et
Spiritu sancto; et cum operatio Spiritus sancti, non
sine Patre et Filio: satis notum est recte credentibus,
vel etiam ut possunt intelligentibus, et illud ideo
dictum esse de Patre, <hi>Ipse facit opera,</hi> quod ab illo
sit etiam origo operum, a quo est existentia cooperantium
personarum; quia et Filius de illo natus est,
et Spiritus sanctus principaliter de illo procedit, de
quo natus est Filius, et cum quo illi communis est
idem Spiritus: et illud quod ait Dominus, <hi>Si opera
non fecissem in eis, quae nemo alius fecit,</hi> non ad Patrem
vel Spiritum retulisse, quod ei non sint in illis
operibus cooperati; sed ad homines, a quibus leguntur
multa facta miracula, et tamen a nullo quae Filius
fecit: et quod ait Apostolus de Spiritu sancto, <hi>Omnia
autem haec operatur unus atque idem Spiritus,</hi> non
ideo dictum, quia non ei cooperatur Pater et Filius;
sed quia in his operibus non sint multi sed unus Spiritus,
et in diversis suis operationibus non est a se
<pb n="0460"/>
ipse diversus.</p>
          </div3>
<div3>
            <head>27.</head>
            <p>
 <hi>Idem tractatur argumentum.</hi> Nec tamen inaniter,
sed rationabiliter et veraciter dicitur Patrem
dixisse, non Filium et Spiritum sanctum, <hi>Tu es
Filius meus dilectus, in quo complacui <note>(Luc. III, 22)</note>
            </hi>.
Sed hoc miraculum de coelo sonabilis verbi, quamvis
ad personam Patris tantummodo noscamus pertinere,
cooperatos esse tamen Filium et Spiritum sanctum,
non negamus. Neque enim quia tunc Filius carnem
portans cum hominibus conversabatur in terra, ideo
non erat etiam in sinu Patris tanquam unigenitum
Verbum, quando illa de nube vox facta est; aut sapienter
et spiritualiter credi potest, Deum Patrem
operationem verborum suorum sonantium atque
transeuntium a suae Sapientiae suique Spiritus cooperatione
separasse. Eodem modo cum rectissime dicamus,
non Patrem, nec Spiritum sanctum, sed Filium
super mare ambulasse <note>(Matth. XIV, 25)</note>, cujus
unius caro erat illa et plantae fluctibus innitentes; illud
tamen opus tanti miraculi Patrem et Spiritum sanctum
cooperatos esse quis abnuat? Sic enim et solum
Filium verissime dicimus ipsam suscepisse carnem,
non Patrem aut Spiritum sanctum; et tamen hanc
incarnationem ad solum Filium pertinentem, quisquis
negat cooperatum Patrem aut Spiritum sanctum,
non recte sapit. Item dicimus, nec Patrem, nec Filium,
sed solum Spiritum sanctum, et in columbae
specie, et in linguis velut igneis apparuisse, et dedisse
pronuntiare illis in quos venerat, multis et variis
linguis magnalia Dei <note>(Id. III, 16, et Act. II, 3, 4)</note>:
a quo tamen miraculo ad solum Spiritum sanctum
pertinente, cooperationem Patris et Verbi unigeniti
separare non possumus. Ita singulorum quoque in
Trinitate opera Trinitas operatur, unicuique operanti
cooperantibus duobus, conveniente in tribus agendi
concordia, non in uno deficiente efficacia peragendi.
Quae cum ita sint, hinc est quod Dominus Jesus in
Spiritu sancto daemones ejicit. Neque enim et solus
hoc implere non poterat, atque illud adjutorium
tanquam huic operi non sufficiens assumebat; sed
spiritum divisum in semetipsum, eo Spiritu congruebat
expelli, quem Pater et Filius non divisi in semetipsis
communiter habent.
</p>
          </div3>
        </div2>

<div2>
          <head>CAPUT XVII.</head>
<div3>
            <head>28.</head>
            <p>
 <hi>Peccata non remittuntur extra
Ecclesiam.</hi> Sic et peccata, quia praeter Ecclesiam
non dimittuntur, in eo Spiritu dimitti oportebat,
quo in unum Ecclesia congregatur. Denique si quemquam
extra Ecclesiam suorum poeniteat peccatorum,
et hujus tanti peccati quo alienus est ab Ecclesia Dei
cor impoenitens habeat, quid ei prodest illa poenitentia;
cum isto solo verbum dicat contra Spiritum
sanctum, quo extraneus est ab Ecclesia, quae accepit
hoc donum, ut in ea in Spiritu sancto fiat remissio
peccatorum? Quam remissionem cum Trinitas faciat,
proprie tamen ad Spiritum sanctum intelligitur pertinere.
Ipse enim est Spiritus adoptionis filiorum, <hi>in
<pb n="0461"/>
quo clamamus, Abba, Pater <note>(Rom. VIII, 15)</note>
            </hi>: ut ei possimus
dicere, <hi>Dimitte nobis debita nostra <note>(Matth. VI,
12)</note>
            </hi>. <hi>Et in hoc cognoscimus,</hi> sicut dicit Apostolus Joannes, <hi>quoniam Christus manet in nobis, de Spiritu suo,
quem dedit nobis 
 <note>(I Joan. III, 24)</note>
            </hi>. <hi>Ipse Spiritus testimonium
reddit spiritui nostro, quod sumus filii Dei <note>(Rom. VIII, 16)</note>
            </hi>.
Ad ipsum enim pertinet societas,
qua efficimur unum corpus unici Filii Dei. Unde
scriptum est: <hi>Si qua igitur exhortatio in Christo,
si quod solatium charitatis, si qua societas Spiritus <note>(Philipp. II, 1)</note>
            </hi>.
Propter hanc societatem illi in
quos primitus venit, linguis omnium gentium sunt
locuti. Quia sicut per linguas consociatior est societas
generis humani; sic oportebat per linguas omnium
gentium significari istam societatem filiorum Dei et
membrorum Christi futuram in omnibus gentibus:
ut quemadmodum tunc ille apparebat accepisse Spiritum
sanctum, qui loquebatur linguis omnium gentium;
ita se nunc ille agnoscat accepisse Spiritum
sanctum, qui tenetur vinculo pacis Ecclesiae, quae
diffunditur in omnibus gentibus. Unde dicit Apostolus: <hi>Studentes servare unitatem Spiritus in vinculo
pacis 
 <note>(Ephes. IV, 3)</note>
            </hi>.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>29.</head>
            <p>
 <hi>Spiritus sanctus et Patris et
Filii Spiritus est.</hi> Quod autem sit ipse Spiritus
Patris, ipse Filius dicit, <hi>De Patre procedit <note>(Joan.
XV, 26)</note>
            </hi>: et alio loco, <hi>Non enim vos estis qui loquimini,
sed Spiritus Patris vestri qui loquitur in vobis <note>(Matth. X, 20)</note>
            </hi>.
Quod vero ipse sit et Spiritus Filii,
Apostolus dicit, <hi>Misit Deus Spiritum Filii sui in corda
nostra, clamantem, Abba, Pater <note>(Galat. IV, 6)</note>
            </hi>: hoc
est, clamare facientem. Nos enim clamamus; sed in
illo, id est, ipso diffundente charitatem in cordibus
nostris, sine qua inaniter clamat quicumque clamat.
Unde item dicit: <hi>Quisquis autem Spiritum Christi non
habet, hic non est ejus <note>(Rom. VIII, 9)</note>
            </hi>. Ad quem ergo
in Trinitate proprie pertineret hujus communio societatis,
nisi ad eum Spiritum qui est Patri Filioque
communis?</p>
          </div3>
<div3>
            <head>30.</head>
            <p>
 <hi>Extra Ecclesiam non habetur Spiritus sanctus.</hi> 
Hunc Spiritum quod illi non habeant, qui
sunt ab Ecclesia segregati, Judas apostolus apertissime
declaravit, dicens: <hi>Qui se ipsos segregant, animales,
Spiritum non habentes <note>(Judae 19)</note>
            </hi>. Unde in ipsa
Ecclesia etiam illos qui per nomina hominum, quamvis
in unitate ejus constitutorum, quaedam schismata
moliebantur, Paulus Apostolus arguens, inter caetera
ait: <hi>Animalis autem homo non percipit quae sunt Spiritus
Dei; stultitia enim est illi, et non potest scire,
quoniam spiritualiter dijudicatur <note>(I Cor. II, 14)</note>
            </hi>. Ostendit
quid dixerit, <hi>non percipit,</hi> id est, scientiae
non capit verbum. Hos in Ecclesia constitutos parvulos,
dicit nondum spirituales, sed adhuc carnales,
et lacte alendos, non esca. <hi>Quasi parvulis,</hi> inquit, <hi>in Christo lac vobis potum dedi, non escam: nondum
<pb n="0462"/>
enim poteratis; sed nec adhuc quidem potestis.</hi> 
 Ubi dicitur, <hi>nondum,</hi> 
 vel, <hi>non adhuc,</hi> profecto non desperatur;
si eo tenditur, ut sit aliquando quod nondum
est. <hi>Adhuc enim estis,</hi> inquit, <hi>carnales.</hi> Et ostendens
unde sint carnales: <hi>Cum enim sit,</hi> inquit, <hi>inter vos
aemulatio, et contentio, nonne carnales estis, et secundum
hominem ambulatis?</hi> Atque idipsum planius aperiens: <hi>Cum enim quis dicat, Ego quidem,</hi> 
 inquit, <hi>sum
Pauli; alius autem, ego Apollo; nonne homines estis?
Quid ergo Apollo? quid autem Paulus? Ministri, per
quos credidistis <note>(I Cor. III, 1-5)</note>
            </hi>. Hi ergo, id est, Paulus
et Apollo, concordes erant in unitate Spiritus et vinculo
pacis; et tamen quia eos isti inter se dividere,
et pro altero inflari adversus alterum coeperant, dicuntur
homines et carnales et animales, non valentes
percipere quae sunt Spiritus Dei: et tamen quia non
sunt ab Ecclesia segregati, parvuli appellantur in
Christo; quos utique vel angelos vel deos esse cupiebat,
quos arguebat quia homines erant, id est, in
his contentionibus non quae Dei sunt, sed quae hominum
sapiebant. De illis vero qui sunt ab Ecclesia
segregati, non dictum est, Ea quae sunt Spiritus non
percipientes; ne ad scientiae perceptionem referretur:
sed dictum est, <hi>Spiritum non habentes.</hi> Non est autem
consequens ut qui habet, etiam sciendo percipiat
quod habet.</p>
          </div3>
<div3>
            <head>31.</head>
            <p>
 <hi>Homines et carnales, et animales, parvuli in
Christo.</hi> Habent ergo istum Spiritum in Ecclesia
constituti parvuli in Christo, adhuc animales atque
carnales, quid habeant percipere non valentes, id
est, intelligere et nosse. Nam quomodo essent parvuli
in Christo, nisi renati ex Spiritu sancto? Nec
mirum videri debet, quod quisque aliquid habet, et
quod habet ignorat. Ut enim taceam de omnipotentis
divinitate atque incommutabilis Trinitatis unitate;
quis facile scientia percipiat quid sit anima? et quis
non habet animam? Postremo ut certissime noverimus
quod parvuli in Christo non percipientes quae
sunt Spiritus Dei, habent tamen Spiritum Dei; paulo
post Paulum apostolum intueamur, quemadmodum
eos ipsos increpans ait: <hi>Nescitis quia templum Dei
estis, et Spiritus Dei habitat in vobis (Ibid, 16)</hi>? Hoc
utique nullo modo diceret ab Ecclesia segregatis,
qui dicti sunt Spiritum non habentes.
</p>
          </div3>
        </div2>

<div2>
          <head>CAPUT XIX.</head>
<div3>
            <head>32.</head>
            <p>
 <hi>Ficti catholici, haeretici et schismatici
Spiritum sanctum non habent.</hi> Sed nec ille
dicendus est esse in Ecclesia, et ad istam societatem
Spiritus pertinere, qui ovibus Christi corporali tantum
commixtione ficto corde miscetur. <hi>Sanctus enim
Spiritus disciplinae fugiet fictum <note>(Sap. I, 5)</note>
            </hi>. Quapropter
quicumque in schismaticis vel haereticis congregationibus,
vel potius segregationibus baptizantur, quamvis
non sint renati Spiritu, tanquam Ismaeli similes,
qui secundum carnem natus est Abrahae, non sicut
Isaac, qui secundum spiritum, quia per repromissionem <note>(Galat. IV, 28, 29)</note>;
tamen cum ad Catholicam
veniunt, et societati Spiritus aggregantur, quem foris
<pb n="0463"/>
procul dubio non habebant, non eis repetitur lavacrum
carnis. Non enim defuit etiam foris positis ista
forma pietatis: sed accedit eis, quae nisi intus non
potest dari, unitas Spiritus in vinculo pacis. Tales
quippe erant, antequam catholici essent, de qualibus
dicit Apostolus: <hi>Habentes formam pietatis, virtutem
autem ejus abnegantes <note>(II Tim. III, 5)</note>
            </hi>. Potest enim
esse visibilis forma palmitis etiam praeter vitem; sed
invisibilis vita radicis haberi non potest, nisi in vite.
Proinde corporalia Sacramenta, quae portant et celebrant
etiam segregati ab unitate corporis Christi,
formam possunt exhibere pietatis; virtus vero pietatis
invisibilis et spiritualis ita in eis non potest esse,
quemadmodum sensus non sequitur hominis membrum,
quando amputatur a corpore.
</p>
          </div3>
        </div2>

<div2>
          <head>CAPUT XX.</head>
<div3>
            <head>33.</head>
            <p>
 <hi>Remissio peccatorum non extra
Ecclesiam.</hi> Quae cum ita sint, remissio peccatorum,
quoniam non datur nisi in Spiritu sancto, in illa Ecclesia
tantummodo dari potest, quae habet Spiritum
sanctum. Hoc enim fit remissione peccatorum, ne
princeps peccati, spiritus qui in se ipsum divisus
est, regnet in nobis, ut eruti a potestate spiritus
immundi, templum deinceps efficiamur Spiritus
sancti; et a quo mundamur accipiendo indulgentiam,
ipsum accipiamus habitatorem ad faciendam, augendam,
perficiendamque justitiam. Nam et in primo
ejus adventu, cum hi qui eum acceperant, linguis
omnium gentium loquerentur, et stupentes eos qui
aderant, alloqueretur apostolus Petrus; <hi>compuncti
sunt corde, et dixerunt ad Petrum et ad Apostolos:
Quid ergo faciemus, fratres? monstrate nobis. Et dixit
Petrus ad eos: Agite poenitentiam, et baptizetur unusquisque
vestrum in nomine Jesu Christi, in remissionem
peccatorum; et accipietis donum Spiritus sancti <note>(Act. II, 37, 38)</note>
            </hi>.
Utique in Ecclesia utrumque factum
est; id est, et peccatorum remissio, et doni
hujus acceptio, in qua erat Spiritus sanctus. Ideo
autem in nomine Jesu Christi, quia cum eumdem
Spiritum sanctum promitteret: <hi>Quem mittet,</hi> inquit, <hi>Pater in nomine meo 
 <note>(Joan. XIV, 26)</note>
            </hi>. Neque enim
habitat in quoquam Spiritus sanctus sine Patre et
Filio: sicut nec Filius sine Patre et Spiritu sancto,
nec sine illis Pater. Inseparabilis quippe est habitatio,
quorum est inseparabilis operatio: sed singillatim
plerumque per creaturae significationes, non
per suam substantiam demonstrantur; sicut sua temporum
spatia syllabis occupantibus separatim voce
pronuntiantur: nec tamen a se ipsis ullis intervallis
momentisque temporum separantur. Non enim unquam
dici possunt simul, cum esse non possint nisi
semper simul. Sed ut jam non semel diximus, ideo
remissio peccatorum, qua in se divisi spiritus evertitur
et expellitur regnum, ideo societas unitatis Ecclesiae
Dei, extra quam non fit ipsa remissio peccatorum,
tanquam proprium est opus Spiritus sancti,
Patre sane et Filio cooperantibus, quia societas est
quodam modo Patris et Filii ipse Spiritus sanctus.
<pb n="0464"/>
Nam Pater non communiter habetur Pater a Filio et
Spiritu sancto: quia non est Pater amborum. Et Filius
non communiter habetur Filius a Patre et Spiritu
sancto - quia non est Filius amborum. Spiritus
autem sanctus communiter habetur a Patre et Filio:
quia Spiritus est unus amborum.
</p>
          </div3>
        </div2>

<div2>
          <head>CAPUT XXI.</head>
<div3>
            <head>34.</head>
            <p>
 <hi>Impoenitentiam irremissibilis
blasphemiae nomine intelligendam esse suadetur ex Luca.</hi> 
Quisquis igitur reus fuerit impoenitentiae contra
Spiritum, in quo unitas et societas communionis
congregatur Ecclesiae, nunquam illi remittetur; quia
hoc sibi clausit, ubi remittitur: et merito damnabitur
cum spiritu qui in se ipsum divisus est, divisus
et ipse contra Spiritum sanctum qui in se ipsum divisus
non est. Hoc et ipsa evangelica testimonia nos
admonent, si ea perscrutemur attentius. Nam secundum
Lucam quidem non ibi hoc dicit Dominus, ubi
respondet eis qui dixerunt quod in principe daemoniorum
ejicit daemones, non ei remitti qui blasphemaverit
in Spiritum sanctum. Unde apparet, non semel
hoc a Domino dictum: sed ibi quoque non
negligenter praetereundum quo loco dictum sit.
Loquebatur enim de his qui eum confessi essent,
vel negassent coram hominibus, ubi ait, <hi>Dico
autem vobis, Quicumque confessus fuerit me coram
hominibus, et Filius hominis confitebitur in illo coram Angelis Dei: qui autem negaverit me coram
hominibus, denegabitur coram Angelis Dei</hi> 
 Et ne
ex hoc apostoli Petri desperaretur salus, qui eum
coram hominibus ter negavit, continuo subjecit: <hi>Et
omnis qui dicit verbum in Filium hominis, remittetur
illi: ei autem qui in Spiritum sanctum blasphemaverit,
non remittetur <note>(Luc. XII, 8-10)</note>
            </hi>: illa scilicet blasphemia
cordis impoenitentis, qua resistitur remissioni
peccatorum, quae fit in Ecclesia per Spiritum sanctum.
Quam blasphemiam Petrus non habuit, quem
mox poenituit quando amare flevit <note>(Matth. XXVI, 69-75)</note>;
victoque spiritu qui in se ipsum divisus est, et
qui eum vexandum poposcerat, contra quem pro illo
Dominus rogavit ne deficeret fides ejus <note>(Luc. XXII,
31, 32)</note>; accepit etiam ipsum cui non restitit, Spiritum
sanctum, ut non solum ei remitteretur peccatum,
sed per eum praedicaretur et daretur remissio peccatorum.</p>
          </div3>
<div3>
            <head>35.</head>
            <p>
 <hi>Ex aliis duobus evangelistis idem insinuatur.</hi> 
Apud duos autem alios evangelistas quod narratur,
ut de blasphemia Spiritus haec sententia diceretur,
causa exstitit ex commemoratione spiritus immundi,
qui in se ipsum divisus est. Dictum enim erat de Domino,
quod in principe daemonum ejiceret daemones:
ibi se Dominus ait in Spiritu sancto ejicere daemones,
ut Spiritus qui non est in se divisus, eum qui in se
divisus est vincat atque ejiciat; ille autem homo in
ejus perditione remaneat, qui in hujus qui in se divisus
non est, pacem per impoenitentiam transire detrectat.
Hoc enim Marcus ita narrat: <hi>Amen dico vobis,
quia omnia dimittentur hominibus peccata, et blasphemiae
<pb n="0465"/>
quibus blasphemaverint: qui autem blasphemaverit
in Spiritum sanctum, non habet remissionem in aeternum,
sed reus erit aeterni delicti.</hi> Haec verba Domini
cum dixisset, sua deinde conjunxit dicens, <hi>Quoniam
dicebant, Spiritum immundum habet <note>(Marc. III, 28-30)</note>
            </hi>:
ut ostenderet, hinc fuisse exortam causam, ut
hoc diceret, eo quod dixerant eum in Beelzebub
principe daemoniorum daemones pellere. Non quia
esset blasphemia quae non remittitur, cum et haec remittatur,
si recta poenitentia consequatur: sed quod
hinc, ut dixi, causa exstitit ut a Domino illa sententia
proferretur, facta mentione spiritus immundi,
quem adversum se ipsum divisum Dominus ostendit,
propter Spiritum sanctum, qui non solum adversum
se divisus non est, sed etiam quos colligit efficit indivisos,
peccata quae adversum se divisa sunt dimittendo,
eosque mundatos inhabitando; ut sit, quemadmodum
scriptum est in Actibus Apostolorum, <hi>Multitudinis credentium erat cor unum et anima una <note>(Act. IV, 32)</note>
            </hi>.
Cui dono remissionis non resistit, nisi
qui duritiam cordis impoenitentis habuerit. Nam et
alio loco dixerunt Judaei de Domino, quod daemonium
haberet <note>(Joan. VII, 20, et VIII, 48)</note>, nec tamen
ibi aliquid dixit de blasphemia Spiritus sancti: quoniam
non ita objecerunt spiritum immundum, ut in
se divisus ex ore ipsorum possit ostendi, sicut Beelzebub
a quo ejici daemones posse dixerunt.
</p>
          </div3>
        </div2>

<div2>
          <head>CAPUT XXII.</head>
<div3>
            <head>36.</head>
            <p>
 <hi>Unitati Ecclesiae corde impoenitenti
resistere, blasphemia est irremissibilis.</hi> In hac
vero lectione secundum Matthaeum, multo manifestius
aperuit Dominus quid hic vellet intelligi: id est,
quod ipse dicat verbum contra Spiritum sanctum,
qui unitati Ecclesiae corde impoenitenti resistit, ubi
in Spiritu sancto fit remissio peccatorum. Hunc enim
Spiritum non habent, ut jam dictum est, qui etiam
Christi sacramenta portantes atque tractantes, ab
ejus congregatione sejuncti sunt. Nam ubi dixit de
divisione satanae adversus satanam, et quod ipse in
Spiritu sancto ejiceret daemones, utique in spiritu
qui non est adversus se ipsum, sicut ille, divisus;
ibi continuo, ne per illos qui sub nomine Christi extra
ejus ovile conventicula sua congregant, quisquam
putaret etiam regnum Christi adversum se esse divisum, <hi>Qui non est mecum,</hi> 
 inquit, <hi>contra me est; et qui
non congregat mecum, spargit:</hi> ut illos ostenderet ad
se non pertinere, qui extra congregando nollent congregare,
sed spargere. Deinde subjunxit, <hi>Ideo dico
vobis: Omne peccatum et blasphemia remittetur hominibus;
Spiritus autem blasphemia non remittetur.</hi> Quid
est hoc? Ideo sola Spiritus blasphemia non remittetur,
quoniam qui non est cum Christo, contra ipsum
est; et qui non cum illo congregat, spargit? Ideo
utique. Qui enim non cum illo congregat, quomodolibet
sub ejus nomine congreget, non habet Spiritum
sanctum.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>37.</head>
            <p>
 <hi>Congregationes praeter Ecclesiam
non habent Spiritum sanctum quo fit remissio peccatorum.
Peccatum irremissibile. Suffugium contra irremissibilem
blasphemiam.</hi> Hic omnino, hic nos com
<pb n="0466"/>
pulit non alibi intelligere fieri posse remissionem omnis
peccati omnisque blasphemiae, nisi in Christi congregatione,
quae non spargit. Congregatur quippe in Spiritu
sancto, qui non est contra se ipsum divisus, sicut
ille immundus spiritus. Et propterea omnes congregationes,
vel potius dispersiones, quae se Christi Ecclesias
appellant, et sunt inter se divisae atque contrariae,
et unitatis congregationi, quae vera est Ecclesia
ejus, inimicae; non quia videntur ejus habere nomen,
idcirco pertinent ad ejus congregationem. Pertinerent
autem, si Spiritus sanctus, in quo consociatur haec
congregatio, adversum se ipsum divisus esset. Hoc autem
quia non est (qui enim non est cum Christo, contra
ipsum est; et qui cum illo non congregat, spargit),
ideo peccatum omne atque omnis blasphemia dimittetur
hominibus in hac congregatione, quam in Spiritu
sancto, et non adversus se ipsum diviso, congregat
Christus. Ipsius autem Spiritus blasphemia illa, qua fit
ut corde impoenitenti huic tanto Dei dono usque in finem
vitae istius resistatur, non remittetur. Nam etsi
quisquam ita sit contrarius veritati, ut Deo loquenti,
non in Prophetis, sed in unico Filio, cum propter nos
eum, ut nobis in eo loqueretur, Filium hominis esse
voluit, reluctetur; remittetur ei, cum poenitendo conversus
fuerit ad Dei benignitatem; qui cum mortem
impii nollet, quantum ut revertatur et vivat <note>(Ezech.
XXXIII, 11)</note>, dedit Ecclesiae suae Spiritum sanctum, ut
quicumque in eo peccata dimitteret, dimitterentur ei.
Qui vero huic dono exstiterit inimicus, ut non illud
per poenitentiam petat, sed ei per impoenitentiam contradicat,
fit irremissibile; non quodcumque peccatum,
sed contempta vel etiam oppugnata ipsa remissio peccatorum.
Atque ita dicitur verbum contra Spiritum
sanctum, cum ex dispersione ad congregationem nunquam
venitur, quae ad remittenda peccata accepit Spiritum
sanctum. Ad quam congregationem etiamsi per
malum clericum, sed tamen catholicum ministrum,
reprobum et fictum aliquis accesserit corde non ficto;
in ipso sancto Spiritu remissionem accipit peccatorum.
Qui spiritus in sancta Ecclesia, etiam isto tempore,
quo velut area cum palea trituratur, sic operatur,
ut nullius veram confessionem aspernetur, nullius
simulatione fallatur, atque ita reprobos fugiat, ut etiam
per eorum ministerium probos colligat. Unum ergo
suffugium est, ne sit irremissibilis blasphemia, ut cor
impoenitens caveatur; nec aliter poenitentia prodesse
credatur, nisi ut teneatur Ecclesia, ubi remissio peccatorum
datur, et societas Spiritus in pacis vinculo
custoditur.
</p>
          </div3>
        </div2>

<div2>
          <head>CAPUT XXIV.</head>
<div3>
            <head>38.</head>
            <p>
 <hi>Tractatoris humilitas.</hi> Ut potui,
difficillimam quaestionem, si tamen aliquatenus
potui, Domino miserante atque adjuvante, tractavi.
Quidquid tamen in ejus difficultate apprehendere non
valui, non imputetur ipsi veritati, quae salubriter pios,
etiam cum occultatur, exercet; sed infirmitati meae,
qui vel intelligenda conspicere, vel intellecta explicare
non potui. De his autem quae forte potuimus et cogitando
vestigare, et dicendo expedire, illi sunt agendae
gratiae, a quo quaesivimus, a quo petivimus, ad quem
<pb n="0467"/>
pulsavimus, ut haberemus unde et nos meditando
aleremur, et vobis loquendo ministraremus.
</p>
          </div3>
        </div2>
      </div1>

<div1>
        <head>SERMO LXXII . <hi>De verbis Evangelii Matthaei, cap.</hi> XII, 33, Aut facite arborem bonam, et fructum ejus bonum, <hi>etc.</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Bona opera habere malus
homo non potest.</hi> Admonuit nos Dominus Jesus
Christus, ut bonae arbores simus, et fructus bonos
habere possimus. Ait enim: <hi>Aut facite arborem
bonam, et fructum ejus bonum; aut facite arborem malam,
et fructum ejus malum. De fructu enim arbor cognoscitur.</hi> 
Ubi ait, <hi>Facite arborem bonam, et fructum
ejus bonum:</hi> hoc utique non est admonitio, sed praeceptum
salubre, cui obedientia necessaria est. Quod
autem dicit, <hi>Facite arborem malam, et fructum ejus
malum:</hi> non praeceptum est, ut facias; sed monitio,
ut caveas. Contra hos enim dixit, qui putabant se,
cum mali essent, loqui bona posse, vel bona opera
habere. Hoc Dominus Jesus dicit non posse. Prius est
enim mutandus homo, ut opera mutentur. Si enim
manet homo in eo quod malus est, bona opera habere
non potest: si manet in eo quod bonus est, mala
opera habere non potest.</p>
          </div3>
<div3>
            <head>2.</head>
            <p>
 <hi>Mali nos omnes inventi.</hi> Quis autem a Domino bonus
inventus est, cum Christus pro impiis mortuus sit <note>(Rom. V, 6)</note>?
Omnes ergo malas arbores invenit, sed dedit
potestatem filios Dei fieri, credentibus in nomine
ejus <note>(Joan. I, 12)</note>. Quisquis igitur homo hodie bonus est,
id est, arbor bona, mala inventa est et bona facta est.
Et si quando venit, malas arbores eradicare vellet;
quae remaneret, quae non digna esset eradicari? Sed venit
praerogare misericordiam, ut postea exerceret judicium,
cui dicitur: <hi>Misericordiam et judicium cantabo
tibi, Domine <note>(Psal. C, 1)</note>
            </hi>. Dedit ergo credentibus remissionem peccatorum, noluit cum eis et de praeteritis
chartis habere rationem. Dedit remissionem peccatorum,
fecit arbores bonas. Distulit securim, dedit
securitatem.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Patientia Dei erga nos.</hi> De hac securi
Joannes loquitur, dicens: <hi>Jam securis ad radicem
arborum posita est. Omnis arbor quae non facit fructum
bonum, excidetur, et in ignem mittetur <note>(Matth. III, 10)</note>
            </hi>.
De hac securi comminatur paterfamilias in Evangelio,
dicens: <hi>Ecce triennium est quod venio ad hanc arborem,
et fructum in ea non invenio. Nunc debeo locum evacuare</hi>: <hi>proinde amputetur.</hi> 
 Et intercedit colonus, dicens: <hi>Domine, dimitte illam 
 et hoc anno; circumfodiam
illam, et adhibebo cophinum stercoris: si fecerit
fructum, bene; sin minus, venies et amputabis eam <note>(Luc.
XIII, 7, 9)</note>
            </hi>. Tanquam per triennium Dominus visitavit
genus humanum, hoc est, tribus quibusdam temporibus.
<pb n="0468"/>
Primum tempus, ante Legem; secundum, in
Lege; tertium modo est, quod tempus est gratiae.
Nam si non visitavit genus humanum ante Legem,
unde Abel? unde Enoch? unde Noe? unde Abraham?
unde Isaac? unde Jacob? quorum se Dominum
dici voluit; et cujus omnes gentes erant, quasi
trium hominum Deus esset: <hi>Ego sum,</hi> inquit, <hi>Deus
Abraham, et Isaac, et Jacob <note>(Exod. III, 14)</note>
            </hi>. In Lege
autem si non visitaret, ipsam Legem non daret. Post
Legem venit et ipse paterfamilias: passus est, mortuus
est, resurrexit, Spiritum sanctum dedit, Evangelium
per totum orbem praedicari fecit, et adhuc quaedam
arbor infructuosa permansit. Est quaedam adhuc
pars generis humani, quae adhuc se non corrigit. Intercedit
colonus; pro plebe orat Apostolus: <hi>Flecto,</hi> inquit, <hi>genua mea pro vobis ad Patrem, ut in charitate
radicati et fundati, valeatis apprehendere cum omnibus
sanctis quae sit latitudo et longitudo, altitudo et profundum;
cognoscere etiam supereminentem scientiam
charitatis Christi, ut impleamini in omnem plenitudinem
Dei 
 <note>(Ephes. III, 14-19)</note>
            </hi>. Flectendo genua, pro nobis
intercedit apud patremfamilias, ne eradicemur. Ergo
quia necesse est ut veniat, agamus ut fructuosos nos
inveniat. Circumfossio arboris, est humilitas poenitentis.
Omnis enim fossa humilis. Cophinus stercoris,
sordes poenitentiae. Quid enim stercore sordidius? et
tamen, si bene utaris, quid fructuosius?
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Duae radices charitas et cupiditas.
Quid est bonum.</hi> Sit ergo unusquisque arbor bona: non
se arbitretur habere fructus bonos, si manet arbor
mala. Non erit fructus bonus, nisi arboris bonae.
Muta cor, et mutabitur opus. Exstirpa cupiditatem,
planta charitatem. Sicut enim radix est omnium malorum
cupiditas <note>(I Tim. VI, 10)</note>; sic et radix omnium
bonorum charitas. Quid ergo mussitant homines inter
se, vel contendunt, dicentes: Quid est bonum?
O si scires quid est bonum! Quod habere vis, non est
valde bonum: quod esse non vis, hoc est bonum. Vis
enim habere sanitatem corporis; hoc est bonum:
nec tamen putes magnum bonum esse, quod habet et
malus. Aurum et argentum habere vis; ecce et hoc
dico, bonum est; sed si bene usus fueris: bene autem
non uteris, si malus fueris. Ac per hoc aurum et
argentum malis malum est, bonis bonum est: non
quia eos bonos aurum et argentum facit; sed quia
bonos invenit, in usum bonum convertitur. Honorem
habere vis, bonum est: sed et hoc si bene utaris.
Quam multis honor occasio exitii fuit? Quam multis
honor ministerium boni operis fuit?
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Homo bona omnia vult habere
praeter seipsum.</hi> Discernamus ergo ista bona, si possumus,
quia de bonis arboribus loquimur. Et hic
nihil est, quod sic quisque cogitare debeat, nisi ut in
semetipsum oculos convertat, in se discat, se discutiat,
se inspiciat, se quaerat, et se inveniat: et
quod displicet, necet; quod placet, optet et plantet.
<pb n="0469"/>
Cum enim se homo inanem invenerit meliorum bonorum,
utquid est avidus externorum bonorum? Et
quid prodest plena bonis arca, inani conscientia? Bona
vis habere, et bonus non vis esse? Non vides te
erubescere debere de bonis tuis, si domus tua plena
est bonis, et te habet malum? Quid enim est quod velis
habere malum? Dic mihi. Nihil omnino; non uxorem,
non filium, non filiam, non servum, non ancillam,
non villam, non tunicam, postremo non caligam:
et tamen vis habere malam vitam. Rogo te, praepone
vitam tuam caligae tuae. Omnia quae circumjacent oculis
tuis, elegantia et pulchra tibi chara sunt; et tibi
ipse vilis es ac foedus? Si tibi possent respondere bona
quibus est plena domus tua, quae habere optasti,
perdere timuisti; nonne et tibi clamarent, Sicut tu
nos bona vis habere, sic et nos volumus bonum habere
Dominum? Tacita voce interpellant contra te
Dominum tuum: Ecce bona tanta dedisti huic, et
ipse malus est! Quid ei prodest quod habet, quando
eum qui omnia dedit, non habet.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Verum bonum quid.</hi> Quaerit ergo
aliquis admonitus his verbis meis, et forte compunctus,
quaerit quid sit bonum, quale bonum, unde bonum.
Bene intellexisti hoc te quaerere debere. Respondebo
quaerenti, et dicam: Hoc est bonum, quod non potes
invitus amittere. Potes enim aurum perdere, et nolens;
potes domum, potes honores, potes ipsam carnis salutem:
bonum vero quo vere bonus es, nec invitus accipis,
nec invitus amittis. Quaero ergo quale sit hoc bonum.
Psalmus quidam admonet nos rem magnam, forte
quam quaerimus. Ait enim: <hi>Filii hominum, quousque
graves corde?</hi> Quousque arbor illa in triennio? <hi>Filii hominum,
quousque graves corde?</hi> Quid est, <hi>graves corde?
Utquid diligitis vanitatem, et quaeritis mendacium?</hi> Et ad
haec ergo ait quod quaerendum est: <hi>Scitote, quoniam
Dominus magnificavit Sanctum suum <note>(Psal. IV, 3, 4)</note>
            </hi>.
Jam et Christus venit, jam magnificatus est, jam surrexit
et ascendit in coelum, jam nomen ejus per totum
mundum praedicatur: <hi>quousque graves corde?</hi> Sufficiant
praeterita tempora: jam magnificato illo Sancto, <hi>quousque
graves corde?</hi> Post triennium quid restat, nisi securis? <hi>Quousque graves corde? Utquid diligitis vanitatem,
et quaeritis mendacium?</hi> 
 Adhuc vana, adhuc inutilia,
adhuc pompatica et volatica, ita Christo sancto
magnificato, adhuc ista requiruntur? Jam clamat veritas,
et adhuc quaeritur vanitas? <hi>Quousque graves corde?</hi> 
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Cur mundus tam acriter flagellatur.</hi> 
Merito fortiter flagellatur hic mundus: cognovit
enim jam verba Domini mundus. <hi>Et servus,</hi> inquit, <hi>nesciens voluntatem domini sui, et faciens digna plagis,
vapulabit paucis.</hi> 
 Quare? Ut quaerat voluntatem domini
sui. Servus ergo nesciens voluntatem, hoc erat mundus,
antequam magnificaret Sanctum suum; servus erat
nesciens voluntatem domini sui, et ideo vapulabat
paucis. Servus autem jam voluntatem sciens domini
sui, hoc est modo, ex quo magnificavit Deitas Sanctum
suum; et non faciens voluntatem ejus, vapulabit multis.
Quid ergo mirum, si mundus multum vapulat?
<pb n="0470"/>
Servus est sciens voluntatem domini et faciens digna
plagis. Non ergo recuset vapulare multis <note>(Luc. XII,
48, 47)</note>: quoniam si non vult audire praeceptorem injuste,
juste patietur ultorem. Vel non murmuret contra
castigatorem, cum videat se plagis dignum, ut
misericordiam mereatur: per Christum Dominum
nostrum, qui vivit et regnat cum Deo Patre et Spiritu
sancto in saecula saeculorum. Amen.
</p>
          </div3>
        </div2>
      </div1>

<div1>
        <head>SERMO LXXIII . <hi>De verbis Evangelii Matthaei, ubi Dominus Jesus parabolas seminantis exponit. Cap.</hi> XIII, V\. 24-30, 36-43.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Mali inter bonos.</hi> Et hesterno
die et hodie, loquente Domino nostro Jesu Christo,
parabolas seminantis audivimus. Qui adfuistis heri,
recordamini hodie. Heri lectum est de illo seminante
qui cum semina spargeret, aliud cecidit in viam, quod
aves collegerunt; aliud in petrosis locis, quod aestu
exaruit; aliud inter spinas, quod suffocatum est, et fecundari
non potuit; aliud in terram bonam, et attulit
fructum centenum, sexagenum, tricenum <note>(Matth.
XIII, 3-23)</note>. Hodie autem aliam parabolam rursus Dominus
de seminante narravit, qui seminavit bonum
semen in agro suo. Dormientibus hominibus venit inimicus,
et superseminavit zizania. Quando herba erat,
nondum apparebat: ubi coepit fructus boni seminis
apparere, ibi etiam zizania claruerunt. Offensi sunt
servi patrisfamilias, videntes in bona segete multa zizania,
et voluerunt eradicare, et permissi non sunt:
sed dictum est eis, <hi>Sinite utraque crescere usque ad
messem.</hi> Exposuit autem etiam Dominus Jesus Christus
istam parabolam: et boni seminis seminatorem
se esse dixit, seminatorem zizaniorum inimicum hominem
diabolum ostendit; tempus messis, finem saeculi;
agrum suum, totum mundum. Sed quid ait? <hi>In
tempore messis dicam messoribus: Colligite primum zizania
ad comburendum ea, triticum autem meum recondite
in horreo.</hi> Quid festinatis, inquit, servi zelo pleni?
Videtis zizania inter frumentum, videtis malos christianos
inter bonos; eradicare vultis malos: quiescite,
non est tempus messis. Veniat, et frumentum vos inveniat.
Quid stomachamini? quid aegre toleratis malos
permixtos bonis? In agro vobiscum esse possunt, in
horreo non erunt.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Una res multa nomina, et duae res
unum interdum nomen sortiuntur in figuris Scripturae.</hi> 
Nostis autem illa tria hesterno die commemorata,
ubi semen non profecit, viam, loca saxosa, loca spinosa;
ipsa sunt zizania. Aliud nomen in alia similitudine
acceperunt. Quia quando similitudines dantur,
vel proprietas non exprimitur, per eas non veritas, sed
similitudo veritatis exprimitur. Quod dico, scio paucos
intellexisse: sed propter omnes loquimur. In rebus
visibilibus via via est, saxosa loca loca saxosa
<pb n="0471"/>
sunt, spinosa loca loca spinosa sunt: quod sunt, hoc
sunt; quia proprie nominantur. In parabolis autem et
similitudinibus potest una res multis nominibus appellari:
ideo non est incongruum ut dicerem vobis,
Via illa, loca illa saxosa, illa spinosa christiani mali
sunt, ipsi sunt et zizania. Nonne agnus Christus?
nonne et leo Christus? Inter feras et pecora, qui agnus
agnus, qui leo leo: utrumque Christus. Illa singula
per proprietatem: ista utrumque per similitudinem.
Plus etiam est quod accidit, ut per similitudinem
multum a se res distantes, vocentur uno nomine. Quod
enim tam distat ab invicem, quam Christus et diabolus?
Tamen leo et Christus est appellatus, et diabolus.
Christus leo: <hi>Vicit leo, de tribu Juda <note>(Apoc.
V, 5)</note>
            </hi>. Diabolus leo: <hi>Nescitis quia adversarius vester
diabolus tanquam leo rugiens circuit, quaerens quem devoret <note>(I Petr. V, 8)</note>
            </hi>?
Ergo et ille leo et ille leo: ille
leo propter fortitudinem; ille leo propter feritatem:
ille leo ad vincendum; ille leo ad nocendum. Ipse coluber
diabolus est, serpens antiquus <note>(Apoc. XII, 9)</note>:
numquid jussi sumus diabolum imitari, quando nobis
dixit Pastor noster, <hi>Estote simplices ut columbae, astuti
ut serpentes <note>(Matth. X, 16)</note>
            </hi>?
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Ad Christianos malos, ut mutentur.</hi> 
Ergo heri allocutus sum viam, allocutus sum loca
saxosa, allocutus sum loca spinosa: et dixi, Mutamini,
cum potestis; dura aratro versate, de agro lapides
projicite, de agro spinas evellite. Nolite habere durum
cor, unde cito verbum Dei pereat. Nolite habere tenuem
terram, ubi radix charitatis alta non sedeat.
Nolite curis et cupiditatibus saecularibus offocare bonum
semen, quod vobis spargitur laboribus nostris.
Etenim Dominus seminat: sed nos operarii ejus sumus.
Sed estote terra bona. Heri diximus, et hodie
omnibus dicimus: Ferat alius centenum, alius sexagenum,
alius tricenum. In alio major, in alio minor
est fructus: sed omnes ad horreum pertinebunt. Heri
ista diximus, hodie zizania alloquor: sed ipsi sunt
oves zizania. O christiani mali! o qui implendo premitis
Ecclesiam male vivendo! corrigite vos antequam
messis adveniat! Non dicatis, <hi>Peccavi, et quid accidit
mihi <note>(Eccli. V, 4)</note>
            </hi>? Non perdidit Deus potentiam: sed
a te exigit poenitentiam. Hoc dico malis, et tamen
christianis; hoc dico zizaniis. In agro enim sunt: et
fieri potest ut qui hodie sunt zizania, cras sint frumentum.
Ideo et triticum alloquor.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Ad bonos Christianos, ut malos tolerent.</hi> 
O vos, christiani, qui bene vivitis, pauci inter
multos suspiratis, pauci inter plurimos gemitis.
Transiet hiems, veniet aestas, ecce aderit messis. Venient
Angeli, qui possunt separare, et nesciunt errare.
Nos in hoc tempore similes sumus servis illis, de quibus
dictum est: <hi>Vis, imus et colligimus ea?</hi> Volebamus
enim, si fieri possit, nullum malum remanere inter
bonos. Sed dictum est nobis: <hi>Sinite utraque crescere
usque ad messem.</hi> Quare? Tales enim estis, ut
falli possitis. Denique audi: <hi>Ne forte, dum vultis
<pb n="0472"/>
eradicare zizania, eradicetis simul et triticum.</hi> Quid boni
facitis? Nonne messem meam vestra diligentia vastabitis?
Venient messores: et exposuit qui sunt messores: <hi>Messores autem Angeli sunt.</hi> 
 Nos homines sumus,
Angeli messores sunt. Erimus quidem et nos,
si cursum perfecerimus, aequales Angelis Dei: sed
modo quando stomachamur contra malos, adhuc homines
sumus. Et nos modo audire debemus: <hi>Quapropter
qui se putat stare, caveat ne cadat <note>(I Cor. X, 12)</note>
            </hi>.
Putatis enim, fratres mei, quia ista zizania non ascendunt
apsidas? Putatis quia deorsum sunt, et sursum
non sunt? Utinam hoc non simus. <hi>Mihi autem minimum
est ut a vobis judicer <note>(Id. IV, 3)</note>
            </hi>. Dico sane Charitati
vestrae, et in apsidis sunt frumenta, sunt zizania;
et in populis sunt frumenta, sunt zizania. Boni tolerent
malos: mali mutentur, et imitentur bonos.
Omnes, si fieri potest, ad Deum pertineamus: omnes
malitiam saeculi hujus in illius misericordia evadamus.
Quaeramus dies bonos, quia in diebus malis sumus:
sed in diebus malis non blasphememus, ut ad bonos
dies pervenire possimus.
</p>
          </div3>
        </div2>
      </div1>

<div1>
        <head>SERMO LXXIV. <hi>De verbis Evangelii Matthaei, cap.</hi> XIII, 52, Ideo omnis Scriba eruditus in regno Dei, <hi>etc.</hi> </head>
<div3>
          <head>1.</head>
          <p>
 <hi>Scribae Judaeis quinam.</hi> Evangelica lectio admonet
nos quaerere et explicare, quantum Dominus
dederit, Charitati vestrae, quis est <hi>Scriba eruditus in
regno Dei, similis patrifamilias proferenti de thesauro
suo nova et vetera.</hi> In hoc enim lectio ipsa conclusit:
quae sunt nova et vetera eruditi Scribae. Quos autem
veteres secundum consuetudinem Scripturarum
nostrarum Scribas appellaverint, notum est, videlicet
qui Legis scientiam profiterentur. Tales enim in illo
populo Scribae appellabantur; non quales appellantur
in officiis judicum, vel in consuetudine civitatum.
Debemus enim non frustra intrare scholam, sed nosse
in qua significatione Scripturarum verba teneamus:
ne cum aliquid de Scripturis sonuerit, quod in alio
saeculari usu intelligi solet, aberret auditor, et cogitando
quod consuevit, non intelligat quod audivit.
Scribae ergo erant qui Legis scientiam profitebantur,
ad quos libri Legis pertinebant vel custodiendi, vel
pertractandi, vel etiam scribendi et intelligendi.</p>
        </div3>
<div3>
          <head>2.</head>
          <p>
 <hi>Scribae non eruditi in regno Dei.</hi> Tales Dominus
noster Jesus Christus increpat, quod habeant
claves regni coelorum, neque ipsi intrent, neque alios
intrare permittant; reprehendens scilicet Pharisaeos
et Scribas, doctores Legis Judaeorum. De quibus alio
loco ait: <hi>Quae dicunt, facite; quae autem faciunt, facere
nolite: dicunt enim, et non faciunt <note>(Matth. XXIII,
3)</note>
          </hi>. Quare vobis dictum est, <hi>Dicunt enim, et non faciunt,</hi> 
nisi quia sunt quidam de quibus ostenditur
quod ait Apostolus, <hi>Qui praedicas non furandum, furaris;
<pb n="0473"/>
qui dicis non adulterandum, adulteras; qui abominaris
idola, sacrilegium facis; qui in Lege gloriaris,
per praevaricationem Legis Deum inhonoras. Nomen
enim Dei per vos blasphematur in Gentibus <note>(Rom. XI,
21-23)</note>
          </hi>? Certe de his manifestum est dicere Dominum, <hi>Dicunt enim, et non faciunt.</hi> 
 Sunt ergo Scribae
illi, sed non eruditi in regno Dei,</p>
        </div3>
<div3>
          <head>3.</head>
          <p>
 <hi>Praefecti mali quomodo bona loquantur, et a subditis
audiendi.</hi> Fortassis dicat aliquis vestrum: Et
quomodo potest malus homo bona loqui; cum scriptum
sit, ipso Domino dicente, <hi>Bonus homo de bono
thesauro cordis sui profert bona, et malus homo de malo
thesauro cordis sui profert mala. Hypocritae, quomodo
potestis bona loqui, cum sitis mali <note>(Matth XII, 35, 34)</note>
          </hi>?
Hac dicit, <hi>Quomodo potestis bona loqui, cum sitis mali?</hi> 
Hac dicit, <hi>Quae dicunt, facite; quae autem faciunt, facere
nolite: dicunt enim, et non faciunt.</hi> Si dicunt, et
non faciunt, mali sunt: si mali sunt, bona loqui non
possunt: quomodo facimus quod ab ipsis audimus,
cum ab ipsis bona audire non possimus? Hoc
quomodo solvatur, advertat Sanctitas vestra. Quidquid
homo malus a se profert malum est; quidquid
homo malus de corde suo profert, malum est: ibi
est enim thesaurus malus. Quidquid autem homo bonus
de corde suo profert, bonum est: ibi enim est
thesaurus bonus. Unde ergo illi mali bona proferebant?
Quia in cathedra Moysi sedebant. Nisi praedixisset, <hi>Cathedram Moysi sedent 
 <note>(Id. XXIII, 2)</note>
          </hi>; nunquam
malos audiri jussisset. Aliud enim erat, quod
de malo sui cordis thesauro proferebant; aliud quod
de cathedra Moysi, tanquam praecones judicis personabant.
Quod dicit praeco, nunquam praeconi tribuetur,
si ante judicem dicat. Aliud est quod praeco
loquitur in domo sua, aliud quod praeco loquitur audiens
a judice. Nam, velit nolit, praeco sonat vocem
punitionis et amici sui. Item, velit nolit, sonat vocem
absolutionis et inimici sui. Da vocem de corde
ejus: absolvit amicum, punit inimicum. Da vocem de
sella judicis: punit amicum, absolvit inimicum. Da
vocem Scribarum de corde eorum: audies, <hi>Manducemus
et bibamus; cras enim moriemur <note>(Isai XXII, 13)</note>
          </hi>.
Da vocem de cathedra Moysi: audies, <hi>Non occides:
Non adulterabis: Non furtum facies: Non falsum
testimonium dices: Honora patrem et matrem <note>(Exod.
XX, 12-16)</note>
          </hi>: <hi>Diliges proximum tuum sicut te ipsum <note>(Levit. XIX, 18)</note>
          </hi>.
Hoc tu fac, quod per os Scribarum
cathedra sonat: non quod per cor Scribarum. Ita enim
Domini sententiam utramque complectens, nec eris
in una obediens, in altera reus; sed intelligis ambas
concordare, et illud verum respicis, quia <hi>bonus homo
de bono thesauro cordis sui profert bona, et malus homo
de malo profert mala:</hi> et illud, quia illi Scribae
bona non loquerentur de thesauro malo cordis sui,
sed bona loqui possent de thesauro cathedrae Moysi.</p>
        </div3>
<div3>
          <head>4.</head>
          <p>
 <hi>Botrus in spinis.</hi> Non te ergo et illa turbabunt
verba Domini dicentis, <hi>Unaquaeque arbor ex fructu
cognoscitur. Numquid colligunt de spinis uvas, et de
tribulis ficus <note>(Luc. VI, 44)</note>
          </hi>? Ergo Scribae et Pharisaei Judaeorum
spinae et tribuli: et tamen, <hi>Quae dicunt, facite;
<pb n="0474"/>
quae autem faciunt, facere nolite.</hi> Colligitur ergo de
spinis uva, et de tribulis ficus, sicut dedit tibi secundum
superiorem tractatum intellectum. Nam et aliquando
in spinosa sepe vineae implicant se vites, et
de rubo pendent botri. Audito nomine spinarum contempturus
es uvam. Require radicem spinarum, et
vide ubi invenias. Sequere radicem botri pendentis,
et vide ubi invenias. Sic intellige aliud pertinere ad
cor Pharisaei, et aliud ad cathedram Moysi.</p>
        </div3>
<div3>
          <head>5.</head>
          <p>
 <hi>Veteres figurae per Christum evacuatae.</hi> Sed quare
illi tales? Quia <hi>velamen,</hi> inquit, <hi>positum est super cor eorum.</hi> 
Et non vident quia <hi>vetera transierunt et facta sunt
omnia nova <note>(II Cor. V, 17)</note>
          </hi>. Hinc illi tales, et quicumque
etiam nunc tales. Unde <hi>vetera?</hi> Quia jamdiu praedicantur.
Unde <hi>nova?</hi> Quia ad regnum Dei pertinent.
Quomodo ergo tollitur velamen, dicit ipse Apostolus: <hi>Cum autem transieris ad Dominum, auferetur velamen.</hi> 
Judaeus ergo non transiens ad Dominum, non pertendit
aciem mentis in finem. Quomodo illo tempore
in hac figura filii Israel non pertendebant aciem oculorum
suorum in finem, id est, in faciem Moysi. Facies
enim Moysi splendida figuram habebat veritatis:
interpositum est velamen, quia non poterant intendere
adhuc splendorem vultus ejus filii Israel. Quae
figura evacuatur. Sic enim dixit Apostolus: <hi>Quae evacuantur <note>(Id. III, 13-16)</note>
          </hi>.
Quare evacuantur? Quia veniente
imperatore imagines tolluntur de medio. Ibi
spectatur imago, ubi imperator praesens non est: ubi
est autem ille cujus est imago, imago removetur. Imagines
ergo praeferebantur, antequam veniret imperator
noster Dominus Jesus Christus. Imaginibus
sublatis fulget praesentia imperatoris. Ergo cum
transierit quisque ad Dominum, auferetur velamen.
Sonabat enim vox Moysi per velum, et facies
Moysi non apparebat. Sic et modo Judaeis
sonat vox Christi per vocem Scripturarum veterum:
vocem earum audiunt, faciem sonantis non
vident. Volunt ergo ut auferatur velamen? Transeant ad
Dominum. Tunc enim non auferuntur vetera, sed conduntur
in thesauro, ut jam sit Scriba eruditus in regno
Dei, profereus de thesauro suo, nec nova sola, nec
vetera sola. Nam si nova sola, aut vetera sola protulerit;
non est Scriba eruditus in regno Dei proferens de
thesauro suo nova et vetera. Si dicit ea, et non facit
ea; de cathedra profert, non de thesauro cordis sui.
Et verum dicimus Sanctitati vestrae; quae de veteri proferuntur,
per novum illustrantur. Ideo transitur ad
Dominum, ut auferatur velamen.
</p>
        </div3>
      </div1>

<div1>
        <head>SERMO LXXV . <hi>De verbis Evangelii Matthaei, cap.</hi> XIV, 24-33, Navicula autem in medio mari jactabatur fluctibus, <hi>etc.</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Altior significatio latet
<pb n="0475"/>
in re gesta.</hi> Evangelii lectio quam modo audivimus,
admonet humilitatem omnium nostrum, videre
et cognoscere ubi simus, et quo nobis tendendum et
festinandum sit. Non enim nihil significat navis illa
portans discipulos, quae contrario vento laborabat in
fluctibus. Neque sine causa Dominus relictis turbis
ascendit in montem, ut solus oraret; deinde veniens
ad discipulos suos, periclitantes invenit, ambulans
super mare, et confirmavit eos ascendens in navem,
fluctusque placavit. Quid autem mirum, si omnia placare
potest, qui condidit omnia? Tamen posteaquam
ascendit in navem, venerunt qui portabantur, dicentes: <hi>Vere Filius Dei es tu.</hi> 
 Sed ante istam evidentiam
turbati sunt, videntes eum super mare. Dixerunt
enim: <hi>Phantasma est.</hi> Ille autem ascendens in navem,
abstulit fluctuationem mentis de cordibus ipsorum,
ubi jam amplius dubitatione periclitabantur
mente, quam corpore in fluctibus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Quid significet transitus maris in
navi.</hi> In omnibus tamen quae fecit Dominus, admonet
nos quemadmodum hic vivamus. Nemo quippe
in hoc saeculo non peregrinus est: quamvis non omnes
ad patriam redire desiderent. Ex ipso autem itinere
fluctus tempestatesque patimur: sed opus est vel in
navi simus. Nam si in navi pericula sunt, sine navi
certus interitus. Quantasvis enim vires habeat lacertorum
qui natat in pelago, aliquando magnitudine
maris victus absorbetur et mergitur. Opus est ergo ut
in navi simus, hoc est, ut in ligno portemur, ut mare
hoc transire valeamus. Hoc autem lignum, quo infirmitas
nostra portatur, crux est Domini, in qua signamur,
et ab hujus mundi submersionibus vindicamur.
Patimur fluctus: sed ille Deus est, qui opituletur
nobis.</p>
          </div3>
<div3>
            <head>3.</head>
            <p>
 <hi>Christi in monte oratio.</hi> Quod enim ascendit
relictis turbis solus Dominus orare in montem, mons
ille alta coelorum significat. Relictis enim turbis, solus
Dominus post resurrectionem ascendit in coelum,
et ibi interpellat pro nobis, sicut Apostolus dicit <note>(Rom. VIII, 34)</note>.
Est ergo quod significat, relictis turbis,
ascendit in montem ut solus oraret. Solus enim
est adhuc primogenitus a mortuis, post resurrectionem
corporis ad dexteram Patris, pontifex et advocatus
precum nostrarum. Caput Ecclesiae sursum est, ut
caetera membra sequantur in finem. Si ergo interpellat
pro nobis, quasi in montis verticem, super celsitudinem
omnium creaturarum, solus orat.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Navis jactata tempestate.</hi> Interea
navis portans discipulos, id est, Ecclesia, fluctuat
et quatitur tempestatibus tentationum: et non
quiescit ventus contrarius, id est, adversans ei diabolus,
et impedire nititur ne perveniat ad quietem. Sed
major est qui interpellat pro nobis. Nam in ista nostra
fluctuatione in qua laboramus, dat nobis fiduciam,
veniens ad nos, et confortans nos: tantum ne
turbati in navi excutiamus nos, et projiciamus in
mare. Quia etsi turbatur navis, navis est tamen. Sola
portat discipulos, et recipit Christum. Periclitatur
quidem in mari: sed sine illa statim peritur. Tene te
<pb n="0476"/>
itaque in navi, et roga Deum. Deficientibus enim
omnibus consiliis, cum neque gubernacula suffecerint,
et ipsa velorum extensio majori periculo quam
utilitati fuerit; dimissis humanis omnibus adjutoriis
et viribus, sola restat nautis intentio deprecandi et
voces ad Deum fundendi. Qui ergo praestat navigantibus,
ut perveniant ad portum, numquid Ecclesiam
suam dimissurus est, ut eam non perducat ad requiem?
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Tempestas absente Domino.</hi> Tamen,
fratres, maxima perturbatio in ista navi non est,
nisi in absentia Domini. In Ecclesia constitutus, absentem
habet Dominum? Quando habet absentem Dominum?
Quando vincitur aliqua cupiditate. Quomodo
enim quodam loco in sacramento dictum accipitur, <hi>Sol non occidat super iracundiam vestram; neque detis
locum diabolo 
 <note>(Ephes. IV, 26, 27)</note>
            </hi>: intelligitur autem,
non de isto sole qui habet quamdam sublimitatem
inter coelestia visibilia, qui communiter videri potest
et a nobis et a bestiis; sed de illa luce, quam non vident
nisi pura corda fidelium sicut dictum est, <hi>Erat
lumen verum, quod illuminat omnem hominem venientem
in hunc mundum <note>(Joan. I, 9)</note>
            </hi>. Hoc enim lumen visibilis
solis etiam pecora minutissima et brevissima
illuminat. Est ergo lumen verum justitia atque sapientia,
quod desinit mens videre, cum perturbatione
iracundiae fuerit tanquam nubilo superata: et tunc
quasi occidit sol super iracundiam hominis. Sic et in
ista navi, cum absens est Christus, suis quisque tempestatibus
quatitur et iniquitatibus et cupiditatibus
suis. Dicit enim tibi Lex, verbi gratia, <hi>Ne falsum testimonium
dicas <note>(Exod. XX, 16)</note>
            </hi>. Si intelligas testimonii
veritatem, lucem habes in mente: si autem turpis
lucri cupiditate superatus, statueris animo falsum dicere
testimonium, jam incipies absente Christo tempestate
turbari; fluctuabis fluctibus avaritiae tuae, periclitaberis
tempestate concupiscentiarum tuarum, et
quasi absente Christo pene submergeris.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Retro respicere, quid.</hi> Quam metuendum
est, ne avertatur navis, et retro respiciat?
quod fit, cum relicta spe coelestium praemiorum, ad
ea quae videntur et transeunt, detorquente cupiditate
quisque convertitur. Nam et tentationibus libidinum
qui perturbatur, et tamen in ea quae intus sunt conspicit,
non est usque adeo desperatus, veniam delictis
suis deprecans, et intentus evincere atque transmeare
rabiem saevientis maris. Qui vero ita detorquetur ab
se, ut dicat in corde suo, Non videt Deus; non enim
de me cogitat, aut curat an peccem: vertit proram,
fertur procella, et unde veniebat impellitur. Sunt
enim multae cogitationes in cordibus hominum: et
fluctibus hujus saeculi, et multis tempestatibus navis
Christo absente turbatur.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Vigilia noctis quarta. Fides crucis.</hi> 
Quarta vero vigilia noctis, finis est noctis: una
enim vigilia tribus horis constat. Significat ergo, quod
jam in fine saeculi subvenit Dominus, et videtur ambulare
super aquas. Quanquam enim turbetur tentationum
<pb n="0477"/>
procellis haec navis, videt tamen glorificatum
Deum ambulare super omnes tumores maris; hoc est,
super omnes hujus saeculi principatus. Antea enim
dictum est ex voce passionis ejus, quia secundum
carnem cum demonstraret humilitatis exemplum, evanuerunt
adversus eum fluctus maris, quibus cessit voluntate
pro nobis, ut impleretur illa prophetia: <hi>Veni
in altitudinem maris, et tempestas demersit me <note>(Psal.
LXVIII, 3)</note>
            </hi>. Non enim repulit falsos testes, nec saevientem
clamorem dicentium, <hi>Crucifigatur <note>(Matth. XXVII,
23)</note>
            </hi>. Rabida corda et ora furentium non potestate compressit,
sed patientia toleravit. Fecerunt ei quanta
voluerunt: quia factus est obediens usque ad mortem,
mortem autem crucis <note>(Philipp. II, 8)</note>. Postea vero
quam resurrexit a mortuis, ut pro discipulis in Ecclesia
tanquam in navi constitutis, et fide crucis suae
tanquam ligno portatis, et tentationibus hujus saeculi
tanquam fluctibus maris periclitantibus, solus oraret;
coepit nomen ejus honorari et in hoc saeculo, in quo
contemptus, accusatus, occisus est: ut qui venerat
secundum passionem carnis in altitudinem maris, et
tempestas demerserat eum, jam superborum cervices
tanquam spumam undarum sui nominis honore calcaret.
Sicut nunc Dominum videmus tanquam ambulantem
super mare, sub cujus pedibus totam hujus
saeculi rabiem subjectam esse conspicimus.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Error discipulorum errores figurat
haereticorum.</hi> Sed accedunt periculis tempestatum
etiam errores haereticorum; et non desunt qui
sic tentent animos eorum qui sunt in navi, ut dicant
Christum non fuisse natum de virgine, nec verum
corpus habuisse, sed oculis visum esse quod non erat.
Et istae opiniones haereticorum nunc natae sunt,
quando jam nomen Christi per omnes gentes clarificatur,
tanquam Christo jam ambulante super mare.
Tentati discipuli dixerunt, <hi>Quia phantasma est.</hi> Sed ille
nos adversus istas pestes sua voce confirmat, dicens, <hi>Fidite, ego sum; nolite timere.</hi> 
 Vano enim timore homines
de Christo ista senserunt, attendentes honorem
ejus et majestatem: et non putant quod sic potuerit
nasci, qui sic meruit clarificari, tanquam expavescentes
super mare ambulantem. Quo facto, honoris ejus
excellentia figuratur: atque ita quod phantasma esset,
existimant. Sed cum ille dicit, <hi>Ego sum;</hi> quid aliud
dicit, nisi non in se esse quod non est? Itaque si
carnem ostendit, caro erat; si ossa, ossa erant; si
cicatrices, cicatrices erant. <hi>Non</hi> enim <hi>erat in illo, Est,
et Non; sed, Est in illo erat,</hi> sicut Apostolus dicit <note>(II Cor. 1, 19)</note>.
Inde est vox illa, <hi>Fidite, ego sum; nolite
timere.</hi> Hoc est, Nolite sic expavescere meam dignitatem,
ut mihi velitis auferre veritatem. Etsi super mare ambulo,
etsi elationes et fastus saeculares tanquam rabidos
fluctus sub pedibus habeo, tamen verus homo apparui,
tamen verum de me Evangelium meum praedicat,
quod ex virgine natus sim, quod Verbum caro factus
sim; quod verum dixi, <hi>Palpate, et videte, quia spiritus
<pb n="0478"/>
ossa non habet, sicut me videtis habere <note>(Luc. XXIV,
39)</note>
            </hi>: quod manus dubitantis vera vulnerum meorum
vestigia tractaverunt. Itaque, <hi>Ego sum; nolite timere.</hi> 
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Error alius itidem figuratus.</hi> Non
autem illos solos significat ista res, quod putaverunt discipuli
quia phantasma est; non illos solos designat, qui
humanam carnem habuisse Dominum negant, et aliquando
etiam eos qui in navi sunt caeca pravitate perturbant:
sed etiam illos qui Dominum putant in aliquo
fuisse mentitum, et ea quae minatus est impiis, eventura
esse non credunt. Quasi in parte sit verax et in parte
mendax, veluti phantasma apparens in verbis, quasi
quod est et non est. Sed qui bene intelligunt vocem
dicentis, <hi>Ego sum; nolite timere:</hi> jam credunt omnia
verba Domini, ut quemadmodum sperant praemia
quae promittit, ita poenas timeant quas minatur. Sicut
enim verum est quod dicturus est ad dexteram positis, <hi>Venite, benedicti Patris mei, percipite regnum
quod vobis paratum est ab initio mundi:</hi> 
 ita verum est
quod audituri sunt ad sinistram constituti, <hi>Ite in
ignem aeternum, qui paratus est diabolo et angelis ejus <note>(Matth. XXV, 34, 41)</note>
            </hi>.
Nam et ista opinio, qua putant
homines Christum non vera fuisse iniquis et perditis
comminatum, ex hoc nata est, quia vident populos
multos et innumerabiles turbas nomini ejus esse
subjectas: ut ex eo illis videatur Christus phantasma
esse, quia super mare ambulabat; id est, ideo videatur
mentiri in comminatione poenarum, quia quasi non
potest perdere tam innumerabiles populos, qui nomini
ejus et honori subjecti sunt. Sed audiant dicentem, <hi>Ego sum.</hi> 
 Illi ergo non timeant, qui veracem in
omnibus Christum credentes, non solum id quod
promisit appetunt, sed etiam fugiunt quod minatus
est: quia etiamsi super mare ambulat, id est, omnia
genera hominum in isto saeculo constituta illi subjecta
sunt; tamen non est phantasma, et ideo non
mentitur cum dicit, <hi>Non omnis qui mihi dicit, Domine,
Domine, intrabit in regnum coelorum <note>(Id. VII, 21)</note>
            </hi>.
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Petrus ambulans super mare.</hi> Quid
ergo significat etiam quod Petrus ausus est ad illum
venire super aquas? Gestat enim Petrus Ecclesiae
plerumque personam. Quid ergo aliud dictum putamus, <hi>Domine, si tu es, jube me venire ad te super
aquas:</hi> 
 nisi, Domine, si tu verax es, et in nullo mentiris,
clarificetur etiam Ecclesia tua in isto saeculo,
quia hoc de te prophetia praedicavit? Ambulet ergo
super aquas, et sic ad te veniat illa cui dictum est, <hi>Vultum tuum deprecabuntur divites plebis 
 <note>(Psal. XLIV,
13)</note>
            </hi>. Sed quoniam Dominum laus humana non tentat,
homines autem saepe in Ecclesia humanis laudibus et
honoribus perturbantur, et prope merguntur; ideo
Petrus trepidavit in mari, magnam vim tempestatis
exhorrens. Quis enim non timet illam vocem: <hi>Qui
vos felices dicunt, in errorem vos mittunt, et conturbant
semitas pedum vestrorum <note>(Isai. III, 12)</note>
            </hi>? Et quia luctatur
animus adversus concupiscentiam laudis humanae,
bonum est in tali periculo ad orationem et deprecationem
convertatur: ne forte qui laude mulcetur
<pb n="0479"/>
vituperatione subruatur atque mergatur. In unda
exclamet titubans Petrus, et dicat, <hi>Domine, salva
me.</hi> Porrigit enim Dominus manum: et quamvis
increpet, dicens, <hi>Modicae fidei, utquid dubitasti?</hi> 
quare non recto itinere illum intuens ad quem tendebas,
nonnisi in Domino gloriatus es? tamen a fluctibus
rapit, et confitentem infirmitatem suam atque
illius auxilium postulantem, perire non sinit. Recepto
autem Domino in navi, confirmata fide atque omni
dubitatione sublata, sedatisque tempestatibus maris,
ut jam ad terrae stabilitatem securitatemque veniatur,
adorant omnes dicentes, <hi>Vere Filius Dei es tu.</hi> Hoc est
enim gaudium sempiternum, quo perspicua veritas, et
Verbum Dei, et Sapientia per quam facta sunt omnia, et
eminentia misericordiae ejus, et cognoscitur et amatur.
</p>
          </div3>
        </div2>
      </div1>

<div1>
        <head>SERMO LXXVI . <hi>Rursus in Matthaei cap.</hi> XIV, 24-33, <hi>de Domino ambulante super aquas maris, et de Petro titubante</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Mare, saeculum. Petrus
Ecclesiae typus.</hi> Evangelium quod recentissime recitatum
est de Domino Christo, qui super aquas
maris ambulavit; et de apostolo Petro, qui ambulans
timendo titubavit, et diffidendo mersus, confitendo
rursus emersit; admonet nos intelligere mare
praesens saeculum esse, Petrum vero apostolum Ecclesiae
unicae typum. Ipse enim Petrus in Apostolorum
ordine primus, in Christi amore promptissimus, saepe
unus respondet pro omnibus. Ipse denique Domino Jesu
Christo requirente, quemnam homines dicerent eum
esse, et opiniones varias hominum discipulis respondentibus,
rursusque Domino interrogante et dicente, <hi>Vos autem quem me esse dicitis?</hi> 
 respondit Petrus, <hi>Tu
es Christus Filius Dei vivi.</hi> Unus pro multis dedit responsum,
unitas in multis. Tunc ei Dominus ait: <hi>Beatus es, Simon Bar-Jona, quia non revelavit tibi
caro et sanguis, sed Pater meus qui est in coelis.</hi> 
 Deinde
addidit: <hi>Et ego dico tibi.</hi> Tanquam diceret: Quia tu
dixisti mihi, <hi>Tu es Christus Filius Dei vivi: et ego
dico tibi, Tu es Petrus.</hi> Simon quippe antea vocabatur.
Hoc autem ei nomen, ut Petrus appellaretur, a
Domino impositum est: et hoc in ea figura, ut significaret
Ecclesiam. Quia enim Christus petra, Petrus
populus christianus. Petra enim principale nomen
est. Ideo Petrus a petra, non petra a Petro: quomodo
non a christiano Christus, sed a Christo christianus
vocatur. <hi>Tu es</hi> ergo, inquit, <hi>Petrus; et super hanc
petram</hi> quam confessus es, <hi>super hanc petram</hi> quam
cognovisti, dicens, <hi>Tu es Christus Filius Dei vivi, aedificabo
Ecclesiam meam <note>(Matth. XVI, 13-18)</note>
            </hi>: id est,
Super me ipsum Filium Dei vivi, aedificabo Ecclesiam
meam. Super me aedificabo te, non me super te.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Ecclesia non super homines, sed
super Christum aedificata.</hi> Nam volentes homines
aedificari super homines, dicebant: <hi>Ego quidem sum
<pb n="0480"/>
Pauli, ego autem Apollo, ego vero Cephae,</hi> ipse est <hi>Petrus.</hi> 
 Et alii qui nolebant aedificari super Petrum,
sed super petram, <hi>Ego autem sum Christi.</hi> Apostolus
autem Paulus ubi cognovit se eligi, et Christum contemni: <hi>Divisus est,</hi> 
 inquit, <hi>Christus? Numquid Paulus
pro vobis crucifixus est? aut in nomine Pauli baptizati
estis <note>(I Cor. I, 12, 13)</note>
            </hi>? Quomodo non in Pauli, sic nec
in Petri; sed in nomine Christi: ut Petrus aedificaretur
super petram, non petra super Petrum.</p>
          </div3>
<div3>
            <head>3.</head>
            <p>
 <hi>Petrus primo beatus, et mox satanas dictus.</hi> 
Idem ergo Petrus a petra cognominatus beatus, Ecclesiae
figuram portans, apostolatus principatum tenens,
continuo post paululum jam audito quod beatus
esset, jam audito quod Petrus esset, jam audito quod
supra petram aedificandus esset, posteaquam audivit
futuram Domini passionem, quia praedixerat eam cito
futuram discipulis suis, displicuit ei. Timuit ne perderet
morientem, quem confessus fuerat vitae fontem.
Turbatus est, dicens: <hi>Absit a te,</hi> inquit, <hi>Domine;
non fiet istud.</hi> Propitius esto tibi, Deus; nolo te
mori. Petrus dicebat Christo, Nolo te mori; sed
melius dicebat Christus, Volo pro te mori. Denique
continuo reprehendit, quem paulo ante laudaverat;
et quem beatum dixerat, satanam appellat. <hi>Redi,</hi> 
 inquit, <hi>post me, satana; scandalum mihi es: non
enim sapis quae Dei sunt, sed quae sunt hominum <note>(Matth.
XVI, 22, 23)</note>
            </hi>. Quid nos vult facere ex hoc quod sumus,
qui sic culpat quod homines sumus? Vultis
scire quid nos velit facere? Audite Psalmum: <hi>Ego
dixi, Dii estis, et filii Excelsi omnes.</hi> Sed humana sapiendo: <hi>Vos autem sicut homines moriemini 
 <note>(Psal.
LXXXI, 6, 7)</note>
            </hi>. Idem ipse Petrus paulo ante beatus, postea
satanas, in momento uno, infra pauca verba.
Miraris differentiam nominum, differentias attende
causarum. Quid miraris, quia paulo ante beatus, postea
satanas? Attende causam quare beatus. <hi>Quia
non tibi revelavit caro et sanguis, sed Pater meus qui
in coelis est.</hi> Ideo beatus, <hi>quia tibi non caro et sanguis
revelavit.</hi> Si enim caro et sanguis hoc tibi revelaret;
de tuo: quia vero <hi>non caro et sanguis tibi revelavit,
sed Pater meus qui in coelis est;</hi> de meo, non de tuo.
Quare de meo? Quia <hi>omnia quae habet Pater, mea
sunt <note>(Joan. XVI, 15)</note>
            </hi>. Ecce audisti causam, quare beatus,
et quare Petrus. Quare autem illud quod horrescimus,
et repetere nolumus? Quare, nisi quia de tuo? <hi>Non enim sapis quae Dei sunt, sed quae sunt hominum.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>In Petro firmi et infirmi figurati.</hi> 
Hoc intuentes nos Ecclesiae membrum, discernamus
quid de Dei, quid de nostro. Tunc enim non titubabimus,
tunc in petra fundabimur, fixi et stabiles
erimus adversus ventos, imbres, flumina, tentationes
videlicet praesentis saeculi. Illum tamen videte Petrum,
qui tunc erat figura nostra: modo fidit, modo titubat;
modo immortalem confitetur, modo timet ne moriatur.
Proinde quia Ecclesia Christi habet firmos, habet
et infirmos; nec sine firmis potest esse, nec sine infirmis:
unde dicit Paulus apostolus, <hi>Debemus autem
nos firmi, infirmorum onera sustinere <note>(Rom. XV, 1)</note>
            </hi>; in
<pb n="0481"/>
eo quod dixit Petrus, <hi>Tu es Christus Filius Dei vivi,</hi> 
firmos significat; in eo autem quod trepidat et titubat,
et Christum pati non vult, mortem timendo, vitam
non agnoscendo, infirmos Ecclesiae significat. In illo
ergo uno apostolo, id est, Petro, in ordine Apostolorum
primo et praecipuo, in quo figurabatur Ecclesia,
utrumque genus significandum fuit, id est, firmi et infirmi:
quia sine utroque non est Ecclesia.</p>
          </div3>
<div3>
            <head>5.</head>
            <p>
 <hi>Homo in se infirmus, potens in Domino.</hi> Hinc est
ergo et quod modo lectum est, <hi>Domine, si tu es,
jube me venire ad te super aquas. Si tu es, jube me:</hi> 
non enim possum hoc in me, sed in te. Agnovit quid
sibi esset a se, quid ab illo, cujus voluntate credidit
se posse, quod nulla infirmitas humana possit. Ergo, <hi>Si tu es, jube:</hi> 
 quia cum jusseris, fiet. Quod ego non
valeo praesumendo, tu potes jubendo. Et Dominus, <hi>Veni,</hi> 
 inquit. Et sine ulla dubitatione Petrus ad verbum
jubentis, ad praesentiam sustentantis, ad praesentiam
regentis sine ulla cunctatione desiluit in
aquas, et ambulare coepit. Potuit quod Dominus, non
in se, sed in Domino. <hi>Fuistis enim aliquando tenebrae,
nunc autem lux;</hi> sed <hi>in Domino <note>(Ephes. V, 8)</note>
            </hi>. Quod
nemo potest in Paulo, nemo in Petro, nemo in
alio ullo Apostolorum, hoc potest in Domino. Ideo
bene Paulus utiliter se contemnens, illum commendans: <hi>Numquid Paulus,</hi> 
 inquit, <hi>pro vobis crucifixus
est? aut in nomine Pauli baptizati estis?</hi> Non ergo in
me, sed mecum; non sub me, sed sub illo.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Infirmitatis propriae cognitio necessaria
ad gratiam obtinendam.</hi> Ergo ambulavit Petrus
super aquas in jussu Domini, sciens hoc se a se
habere non posse. Fide valuit quod humana infirmitas
non valeret. Hi sunt firmi Ecclesiae. Attendite,
audite, intelligite, agite. Neque enim agendum est cum
firmis alibi, ut sint infirmi: sed agendum est cum
infirmis, ut sint firmi. Multos autem impedit a firmitate
praesumptio firmitatis. Nemo erit a Deo firmus,
nisi qui se a se ipso sentit infirmum. <hi>Pluviam voluntariam
segregans Deus haereditati suae.</hi> Quid praeceditis,
qui quod dicturus sum nostis? Temperetur
velocitas, ut sequatur tarditas. Hoc dixi, et hoc dico:
audite, capite, facite. Nemo a Deo fit firmus, nisi qui
se a se ipso sentit infirmum. <hi>Pluviam</hi> ergo <hi>voluntariam,</hi> 
sicut Psalmus dicit, <hi>voluntariam;</hi> non meritorum
nostrorum, sed <hi>voluntariam. Pluviam</hi> ergo <hi>voluntariam
segregans Deus haereditati suae: etenim infirmata est;
tu vero perfecisti eam <note>(Psal. LXVII, 10)</note>
            </hi>. Quia pluviam
voluntariam segregasti, non attendens hominum merita,
sed tuam gratiam et misericordiam. Infirmata
est ergo ipsa haereditas, et agnovit se infirmam in se,
ut firma esset in te. Non firmaretur, si non infirmaretur,
ut abs te in te perficeretur.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Paulus infirmitatem suam agnoscens
perficitur.</hi> Vide hujus haereditatis portiunculam
Paulum, vide infirmatum, qui dixit: <hi>Non sum
idoneus vocari Apostolus, quia persecutus sum Ecclesiam
Dei.</hi> Quare ergo Apostolus es? <hi>Gratia Dei sum quod
<pb n="0482"/>
sum. Non sum idoneus,</hi> sed <hi>gratia Dei sum quod sum.</hi> 
Infirmatus est Paulus, tu vero perfecisti eum. Jamvero
quia gratia Dei est quod est, vide quid sequatur: <hi>Et gratia ejus in me non fuit vacua, sed pius omnibus
illis laboravi.</hi> 
 Vide ne praesumptione perdas, quod infirmitate
meruisti. Bene hoc, bene: <hi>Non sum idoneus
vocari Apostolus; gratia ejus sum quod sum; et gratia
ejus in me non fuit vacua:</hi> omnia optime. Sed, <hi>Plus
illis omnibus laboravi:</hi> quasi tibi coepisti tribuere, quod
paulo ante Deo dederas. Agnosce, et sequere: <hi>Non
ego autem, sed gratia Dei mecum <note>(I Cor. XV, 9, 10)</note>
            </hi>. Bene,
infirme: firmissime eris exaltatus, quia non es ingratus.
Tu es idem ipse Paulus in te parvus, in Domino
magnus. Tu es qui ter Dominum rogasti, ut stimulus
carnis, angelus satanae, a quo colaphizabaris, auferretur
a te. Quid tibi dictum est? quid audisti quando hoc
petisti? <hi>Sufficit tibi gratia mea; nam virtus in infirmitate
perficitur. <note>(II Cor. XII, 7-9)</note>
            </hi>. Etenim infirmatus est,
tu vero perfecisti eum.</p>
          </div3>
<div3>
            <head>8.</head>
            <p>
 <hi>Petrus potens non in se, sed in Domino.</hi> Sic et Petrus, <hi>Jube me,</hi> 
 inquit, <hi>venire ad te super aquas.</hi> Homo
audeo, sed non hominem rogo. Jubeat Deus homo, ut
possit quod non potest homo. <hi>Veni,</hi> inquit. Et descendit,
et coepit ambulare super aquas: et potuit Petrus,
quia jusserat petra. Ecce quid Petrus in Domino; quid
in se? <hi>Videns ventum validum, timuit; et cum coepisset
mergi, exclamavit: Domine, pereo, libera me.</hi> Praesumpsit
de Domino, potuit de Domino: titubavit ut homo,
rediit ad Dominum. <hi>Si dicebam, Motus est pes meus.</hi> 
Psalmus loquitur, sancti cantici vox est; et si agnoscamus,
et nostra: imo si velimus, et nostra est. <hi>Si dicebam,
motus est pes meus,</hi> Quare motus, nisi quia <hi>meus?</hi> 
Et quid sequitur? <hi>Misericordia tua, Domine, adjuvabat
me <note>(Psal. XCIII, 18)</note>
            </hi>. Non virtus mea; sed <hi>misericordia tua.</hi> 
Numquid enim Dominus deseruit titubantem, quem audivit
invocantem? Ubi est illud, <hi>Quis invocavit Deum, et
desertus est ab eo <note>(Eccli. II, 12)</note>
            </hi>? Ubi et illud, <hi>Et omnis qui
invocaverit nomen Domini, salvus erit <note>(Joel. II, 32)</note>
            </hi>?
Continuo porrigens adjutorium dexterae suae, levavit
mergentem, increpavit diffidentem: <hi>Modicae fidei,
quare dubitasti?</hi> De me praesumpsisti, de me dubitasti.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 <hi>In saeculi adversitate seu felicitate
cupiditas tempestas est.</hi> Eia, fratres, sermo concludendus
est. Attendite saeculum quasi mare, ventus
validus, et magna tempestas. Unicuique sua cupiditas,
tempestas est. Amas Deum; ambulas super mare,
sub pedibus tuis est saeculi tumor. Amas saeculum;
absorbebit te. Amatores suos vorare novit, non portare.
Sed cum fluctuat cupiditate cor tuum, ut vincas
tuam cupiditatem, invoca Christi divinitatem. Putatis
tunc esse ventum contrarium, quando est hujus saeculi
adversitas? Quando enim bella, quando tumultus,
quando fames, quando pestilentia, quando cuique hominum,
etiam singulo evenit privata calamitas, tunc
putatur ventus adversus, ibi putatur invocandus Deus.
Quando autem temporali felicitate saeculum arridet,
quasi non est ventus contrarius. Noli hinc interrogare
temporis tranquillitatem: interroga, sed tuam cupiditatem.
<pb n="0483"/>
Vide si tranquillitas est in te; vide si non
te subvertit ventus interior: hoc vide. Magnae virtutis
est, cum felicitate luctari, ne illiciat, ne corrumpat,
ne ipsa subvertat felicitas. Magnae, inquam, virtutis
est, cum felicitate luctari; magnae felicitatis est,
a felicitate non vinci. Disce calcare saeculum: memento
fidere in Christo. Et si motus est pes tuus, si
titubas, si aliqua non superas, si mergi incipis, dic: <hi>Domine, pereo, libera me.</hi> 
 Dic, <hi>Pereo;</hi> ne pereas. Solus
enim a morte carnis liberat te, qui mortuus est in
carne pro te. Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO LXXVII . <hi>De verbis Evangelii Matthaei, cap.</hi> XV, 21-28, Egressus Jesus de Genezareth, secessit in partes Tyri et Sidonis, et ecce mulier Chananaea, <hi>etc.</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Chananaea mulier humilitatis
exemplum.</hi> Chananaea ista mulier, quae modo
nobis lectione evangelica commendata est, praebet
nobis humilitatis exemplum, et pietatis viam:
ab humilitate in alta surgere ostendit. Erat autem,
sicuti apparet, non de populo Israel, unde Patriarchae,
unde Prophetae, unde parentes Domini nostri Jesu
Christi secundum carnem; unde ipsa virgo Maria, quae
peperit Christum. Non ergo ex isto populo erat haec
mulier: sed erat ex Gentibus. Nam, sicut audivimus,
secessit Dominus in partes Tyri et Sidonis, et inde
mulier Chananaea de finibus illis egressa, petebat beneficium
instantissime curandae filiae suae, quae male
a daemonio vexabatur. Tyrus et Sidon non erant civitates
populi Israel, sed Gentium; quamvis vicinae illi
populo. Clamabat ergo avida impetrandi beneficii,
fortiterque pulsabat: et dissimulabatur ab ea, non
ut misericordia negaretur, sed ut desiderium accenderetur;
nec solum ut desiderium accenderetur, sed,
sicut ante dixi, ut humilitas commendaretur. Clamabat
ergo tanquam Domino non audiente, sed quod facturus
erat in silentio disponente. Discipuli rogaverunt
pro illa Dominum, et dixerunt: <hi>Dimitte illam, quia
clamat post nos.</hi> Et ille: <hi>Non sum missus nisi ad oves
quae perierunt domus Israel.</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Quomodo Christus nonnisi ad Israelitas
missus. Solutio quaestionis.</hi> Hic verborum istorum
oritur quaestio: Unde nos ad ovile Christi de
Gentibus venimus, si non est missus nisi ad oves quae
perierunt domus Israel? Quid sibi vult hujus secreti
tam alta dispensatio, ut cum Dominus sciret quare veniret,
utique ut Ecclesiam haberet in omnibus Gentibus,
non se missum dixerit, nisi ad oves quae perierunt
domus Israel? Intelligimus ergo praesentiam corporis
sui, nativitatem suam, exhibitionem miraculorum,
virtutemque resurrectionis in illo populo eum ostendere
debuisse; ita fuisse dispositum, sic ab initio
commendatum, hoc praedictum, hoc impletum: quia
<pb n="0484"/>
Christus Jesus ad gentem Judaeorum venire debuit videndus,
occidendus, et lucraturus eos inde quos
ante praescivit. Non enim damnata illa plebs est, sed
ventilata. Ibi erat paleae multitudo, ibi granorum occulta
dignitas: ibi quod incenderetur, ibi unde horreum
repleretur. Nam unde Apostoli nisi inde? unde
Petrus? unde caeteri?</p>
          </div3>
<div3>
            <head>3.</head>
            <p>
 <hi>Saulus in Paulum mutatus. Ratio mutati nominis
Sauli in Pauli.</hi> Unde ipse Paulus, primo Saulus?
hoc est, primo superbus, post humilis. Nam quando
Saulus, a Saüle nomen derivatum erat. Saül autem
rex superbus: in regno autem David humilem persequebatur <note>(I Reg. XVIII-XXIV)</note>.
Quando ergo Saulus, qui
postea Paulus, tunc utique superbus, tunc persecutor
innocentium, tunc vastator Ecclesiae. Acceperat enim
litteras (velut zelo Synagogae ardens, et insequens
christianum nomen) a sacerdotibus, ut exhiberet quoscumque
invenisset christianos ad luenda supplicia.
Cum pergit, cum anhelat caedes, cum sitit sanguinem,
coelesti Christi voce prostratus est persecutor, erectus
est praedicator <note>(Act. IX)</note>. Impletum in illo quod scriptum
est in propheta: <hi>Ego percutiam, et ego sanabo <note>(Deut. XXXII, 39)</note>
            </hi>.
Hoc enim percutit Deus, quod se in
homine extollit adversus Deum. Non est impius medicus,
qui tumorem ferit, qui putredinem secat aut
urit. Dolorem ingerit: ingerit, sed ut perducat ad
sanitatem. Molestus est: sed nisi esset, utilis non esset.
Prostravit ergo Christus una voce Saulum, erexit
Paulum: hoc est, prostravit superbum, erexit humilem.
Nam quae fuit ratio mutandi sibi nominis, ut
cum Saulus antea vocaretur, postea se Paulum dici
vellet; nisi quia Sauli nomen in se agnovit, cum persequeretur,
fuisse superbiae? Elegit ergo humile nomen,
ut Paulus, hoc est minimus, vocaretur. Paulum
enim, minimum est. Paulum nihil aliud est, quam
parvum. De quo nomine jam glorians, humilitatemque
commendans: <hi>Ego,</hi> inquit, <hi>sum minimus Apostolorum.</hi> 
Unde ergo, unde iste, nisi ex populo Judaeorum?
Inde alii Apostoli, inde Paulus, inde quos commendat
idem Paulus, quod viderint Dominum post resurrectionem.
Dicit enim eum visum ferme <hi>a quingentis
fratribus simul, ex quibus plures manent usque adhuc,
quidam autem dormierunt <note>(I Cor. XV, 9, 6)</note>
            </hi>.</p>
          </div3>
<div3>
            <head>4.</head>
            <p>
 <hi>Judaei audito Petro conversi. Oves ad quas Christus
missus est.</hi> Ex illo autem populo etiam illi,
qui, cum Petrus loqueretur, commendans passionem,
resurrectionem divinitatemque Christi, accepto Spiritu
sancto, quando illi omnes, in quos venit Spiritus
sanctus, linguis omnium gentium sunt locuti, compuncti
spiritu, qui audiebant ex populo Judaeorum,
quaesierunt consilium salutis suae, intelligentes se reos
sanguinis Christi: quod eum ipsi crucifixerint, ipsi
occiderint, in cujus nomine occisi a se viderent tanta
miracula fieri, viderent Spiritus sancti praesentiam.
</p>
          </div3>
        </div2>

<div2>
          <head>CAPUT III.</head>
<p>Quaerentes ergo consilium, responsum
acceperunt: <hi>Agite poenitentiam, et baptizetur unusquisque
vestrum in nomine Domini nostri Jesu Christi;
<pb n="0485"/>
et dimittentur vobis peccata vestra.</hi> Quis desperaret sibi
donanda peccata, quando crimen occisi Christi reis
donabatur? Conversi sunt ex ipso populo Judaeorum:
conversi sunt, baptizati sunt. Ad mensam Domini accesserunt,
et sanguinem quem saevientes fuderunt,
credentes biberunt. Quemadmodum autem sint conversi,
quam plane atque perfecte, indicant Actus Apostolorum.
Nam omnia quae possidebant, vendiderunt,
atque pretia rerum suarum ad pedes Apostolorum
posuerunt; et distribuebatur unicuique sicut opus
cuique erat: et nemo dicebat aliquid proprium, sed
erant illis omnia communia. <hi>Et erat illis,</hi> sicut scriptum
est, <hi>anima una et cor unum in Deum <note>(Act. II,
et IV)</note>
            </hi>. Ecce sunt oves de quibus dixit, <hi>Non sum missus,
nisi ad oves quae perierunt domus Israel.</hi> Illis enim
exhibuit praesentiam suam, pro illis in se saevientibus
crucifixus oravit, dicens: <hi>Pater, ignosce illis, quia
nesciunt quid faciunt <note>(Luc. XXIII, 34)</note>
            </hi>. Intelligebat medicus
phreneticos mente perdita medicum occidentes,
et occidendo medicum nescientes, sibi medicamentum
facientes. De Domino enim occiso omnes curati sumus,
illius sanguine redempti, pane illius corporis
a fame liberati. Hanc ergo praesentiam Christus Judaeis
exhibuit. Hoc ergo ait, <hi>Non sum missus, nisi ad
oves quae perierunt domus Israel:</hi> ut illis praesentiam
sui corporis exhiberet; non ut oves quas habebat in
Gentibus, contemneret et praeteriret.</p>
</div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Ad gentes Christus non missus est,
sed misit.</hi> Ad Gentes enim ipse non ivit, sed discipulos
misit. Et illic impletum est quod propheta
dixit: <hi>Populus quem non cognovi, servivit mihi.</hi> Videte
quam alta, quam evidens, quam expressa prophetia: <hi>Populus quem non cognovi,</hi> 
 id est, cui praesentiam
meam non exhibui, <hi>servivit mihi.</hi> Quomodo? Sequitur, <hi>In auditu auris obaudivit mihi 
 <note>(Psal. XVII, 45)</note>
            </hi>: hoc
est, non videndo, sed audiendo crediderunt. Ideo Gentium
major laus. Illi enim viderunt, et occiderunt:
Gentes audierunt, et crediderunt. Ad Gentes autem
vocandas et congregandas, ut impleretur quod modo
cantavimus, <hi>Congrega nos de Gentibus, ut confiteamur
nomini tuo, et gloriemur in laude tua <note>(Psal. CV, 47)</note>
            </hi>,
ille Paulus apostolus missus est. Minimus ille factus
magnus, non per se, sed per eum quem persequebatur,
missus est ad Gentes, ex latrone pastor, ex lupo
ovis. Missus est ad Gentes ille apostolus minimus, et
multum laboravit in Gentibus, et per eum Gentes crediderunt.
Testes sunt ejus Epistolae.</p>
          </div3>
<div3>
            <head>6.</head>
            <p>
 <hi>Filia Archisynagogi, et Haemorrhoissa.</hi> Habes
hoc et in Evangelio sacratissime figuratum. Filia Archisynagogi
quaedam defuncta erat, pater ejus rogabat
Dominum, ut iret ad eam: aegram reliquerat et in
periculo constitutam. Ibat Dominus ad visitandam
et sanandam aegram: interea mortua nuntiata est, et
dictum est patri, <hi>Puella mortua est, noli jam vexare
magistrum.</hi> Dominus autem qui sciebat se posse mortuos
suscitare, non abstulit spem desperato, et ait
patri: <hi>Noli timere, tantum crede.</hi> Pergebat ad puellam:
<pb n="0486"/>
atque in itinere inter turbas, quomodo potuit,
coarctavit se quaedam mulier, quae fluxum sanguinis
patiebatur, et diuturno illo languore in medicos frustra
omnia quae habebat impenderat. Ubi fimbriam
vestimenti ejus tetigit, sana facta est. Et Dominus: <hi>Quis me tetigit?</hi> 
 Admirantes discipuli qui nesciebant
quid esset factum, et videbant eum a turbis comprimi,
et de una quae leviter tetigerat fuisse sollicitum,
responderunt: <hi>Turba te premit, et dicis, Quis me tetigit?</hi> 
Et ille: <hi>Tetigit me aliquis.</hi> Nam isti premunt,
illa tetigit. Corpus ergo Christi multi moleste premunt,
pauci salubriter tangunt. <hi>Tetigit me,</hi> inquit, <hi>aliquis. Ego enim sensi de me virtutem exiisse.</hi> 
 At ubi
vidit illa non se latuisse, provoluta est ante pedes
ejus, et confessa est quid esset factum. Post haec perrexit,
pervenitque quo tendebat, et puellam filiam
Archisynagogi inventam mortuam suscitavit <note>(Luc. VIII
41-56)</note>.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Res de illis narrata licet vere gesta,
tamen figura est.</hi> Factum quidem est, et ita ut narratur,
impletum: sed tamen etiam ipsa, quae a Domino
facta sunt, aliquid significantia erant, quasi verba, si
dici potest, visibilia et aliquid significantia. Quod maxime
apparet in eo quod praeter tempus poma quaesivit
in arbore, et quia non invenit, arbori maledicens
aridam fecit <note>(Marc. XI, 13, 14)</note>. Hoc factum nisi figuratum
accipiatur, stultum invenitur: primo, quaesisse
poma in illa arbore, quando tempus non erat ut essent
in ulla arbore; deinde, si pomorum jam tempus esset,
non habere poma quae culpa arboris esset? Sed quia
significabat, quaerere se non solum folia, sed et fructum,
id est, non solum verba, sed et facta hominum;
arefaciendo ubi sola folia invenit, significavit eorum poenam
qui loqui bona possunt, facere bona nolunt. Sic ergo
et hic. Nam utique mysterium est. Praescius omnium
dicit, <hi>Quis me tetigit?</hi> Fit imperito similis Creator, et
interrogat non solum qui hoc sciebat, sed etiam qui
caetera praesciebat. Aliquid est utique, quod nobis significante
mysterio loquitur Christus.</p>
          </div3>
<div3>
            <head>8.</head>
            <p>
 <hi>Quid illis figuratur.</hi> Filia illa Archisynagogi significabat
populum Judaeorum, propter quem venerat
Christus, qui dixit, <hi>Non sum missus, nisi ad oves quae
perierunt domus Israel.</hi> Illa vero mulier quae fluxum
sanguinis patiebatur, Ecclesiam figurabat ex Gentibus,
ad quam Christus per praesentiam corporis non erat
missus. Ad illam ibat, illius salutem intendebat: haec
intercurrit, tangit fimbriam quasi nescientis, id est,
sanatur tanquam ab absente. Dicit ille, <hi>Quis me tetigit?</hi> 
quasi diceret, Non novi hunc populum. <hi>Populus
quem non cognovi, servivit mihi. Tetigit me aliquis. Ego
enim sensi virtutem de me exisse,</hi> id est, Evangelium
emissum totum orbem implesse. Tangitur autem fimbria
exigua pars vestimenti et extrema. Fac vestem
Christi quasi Apostolos. Ibi fimbria Paulus erat: hoc
est, extremus et minimus. Nam utrumque de se dixit: <hi>Ego sum minimus Apostolorum 
 <note>(I Cor. XV, 9)</note>
            </hi>. Nam
post omnes vocatus est, post omnes credidit, plus
omnibus sanavit. Non erat missus Dominus, nisi ad
<pb n="0487"/>
oves quae perierant domus Israel. Sed quia et populus
quem non cognoverat, serviturus erat, in obauditu
auris obauditurus erat, nec de illo tacuit ibi constitutus.
Ait enim quodam loco idem Dominus: <hi>Habeo
alias oves quae non sunt de hoc ovili; oportet me et
has adducere, ut sit unus grex et unus pastor <note>(Joan. X,
16)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 <hi>Chananaeae perseverantia in petendo.</hi> 
Inde mulier ista erat: ideo non contemnebatur, sed differebatur. <hi>Non sum,</hi> 
 inquit, <hi>missus, nisi ad oves quae perierunt
domus Israel.</hi> Et illa clamando instabat, perseverabat,
pulsabat, tanquam jam audisset, Pete, et
accipe; quaere, et invenies; pulsa, et aperietur tibi.
Institit, pulsavit. Nam et Dominus quando dixit haec
verba, <hi>Petite, et accipietis; quaerite, et invenietis; pulsate,
et aperietur vobis;</hi> supra dixerat, <hi>Nolite sanctum
dare canibus, neque projeceritis margaritas vestras ante
porcos; ne forte conculcent eas pedibus suis, et conversi 
 disrumpant vos <note>(Matth. VII, 7, 6)</note>
            </hi>: id est, post contemptum
margaritarum vestrarum etiam molesti sint
vobis. Nolite ergo illis projicere quae contemnunt.</p>
          </div3>
<div3>
            <head>10.</head>
            <p>
 <hi>Gentes quare canes.</hi> Et unde discernimus (tanquam
responderent) qui sint porci, qui sint canes?
Hoc in ista muliere demonstratum est. Nam illi mulieri
instanti respondit hoc: <hi>Non est bonum tollere panem
filiorum, et mittere canibus.</hi> Canis es, una es ex Gentibus,
idola adoras. Quid autem tam familiare canibus,
quam lapides lingere? <hi>Non est ergo bonum, panem
filiorum tollere, et mittere canibus.</hi> Illa si recederet
post haec verba, canis accesserat, canis abscesserat:
sed pulsando, homo facta est ex cane. Institit
enim petendo, et ex ipso veluti convicio humilitatem
ostendit, misericordiam impetravit. Neque enim commota
est, aut succensuit, quod canis appellata fuerit
petens beneficium, rogans misericordiam: sed ait, <hi>Ita, Domine:</hi> 
 dixisti me canem; plane canis sum,
agnosco nomen meum; Veritas loquitur: sed non
ideo a beneficio repellenda sum. Prorsus canis: <hi>sed
et canes edunt de micis quae cadunt de mensa dominorum
suorum.</hi> Modicum quoddam et exiguum beneficium
desidero: non mensam invado, sed micas
quaero.
</p>
          </div3>
        </div2>

<div2>
          <head>CAPUT VII.</head>
<div3>
            <head>11.</head>
            <p>
 <hi>Humilitas commendata in Chananaea.
Magna contra superbiam medicina, Deus homo.</hi> 
Videte quemadmodum humilitas commendata est.
Canem illam Dominus dixerat; non dixit, Non sum;
sed dixit, Sum. Et Dominus continuo, quia se agnovit
canem: <hi>O mulier, magna est fides tua! fiat tibi sicut
petisti.</hi> Tu te agnovisti canem, ego te jam agnosco
hominem. <hi>O mulier, magna est fides tua!</hi> petisti, quaesisti,
pulsasti; accipe, inveni, aperiatur tibi. Videte,
fratres, quemadmodum in hac muliere quae Chananaea
erat, id est, quae de Gentibus veniebat, et typum,
hoc est, figuram Ecclesiae gerebat, maxime humilitas
commendata est. Etenim gens Judaea, ut ab Evangelio
repelleretur, superbia inflata est, quod Legem accipere
<pb n="0488"/>
meruisset, quod de ipsa gente Patriarchae processerint,
Prophetae exstiterint, Moyses Dei servus
miracula magna, quae audivimus in Psalmo, in Aegypto
fecerit, per mare Rubrum aquis recedentibus populum
duxerit, Legem acceperit, quam ipso populo
dederit <note>(Psal. CV)</note>. Erat unde extolleretur gens Judaea,
et per ipsam superbiam factum est ut Christo nollet
humiliari auctori humilitatis, repressori tumoris, medico
Deo, qui propter hoc, cum Deus esset, homo
factus est, ut se homo hominem cognosceret. Magna
medicina. Haec medicina si superbiam non curat,
quid eam curet nescio. Deus est, et fit homo: seponit
divinitatem, id est, quodammodo sequestrat, hoc est,
occultat quod suum erat, apparet quod acceperat.
Fit ille homo, cum sit Deus: et non se agnoscit homo
hominem, id est, non se mortalem agnoscit, non se
agnoscit fragilem, non se agnoscit peccatorem, non
se agnoscit aegrotum, ut quaerat vel aegrotus medicum!
sed quod est periculosius, sanus sibi videtur!
</p>
          </div3>
        </div2>

<div2>
          <head>CAPUT VIII.</head>
<div3>
            <head>12.</head>
            <p>
 <hi>Judaeis ob superbiam rejectis,
Gentes propter humilitatem in eorum locum suffectae.
Magna fides, sicut granum sinapis.</hi> Ergo propter hoc
ille populus non accessit, id est, propter superbiam:
et dicti sunt ex arbore oleae, hoc est, de illo populo
a Patriarchis creato, fracti rami naturales, id est.
Judaei merito steriles spiritu superbiae; et in illa olea
insertus est oleaster. Oleaster populus ex Gentibus.
Sic dicit Apostolus, quod oleaster insertus sit in olea,
rami autem naturales fracti sint. Illi fracti propter
superbiam: insertus oleaster propter humilitatem <note>(Rom. XI, 17-21)</note>.
Hanc humilitatem ostendebat mulier,
dicens: Ita, Domine, canis sum, micas desidero.
In hac humilitate etiam Centurio ille placuit: qui cum
desideraret puerum suum a Domino curari, et Dominus
diceret, <hi>Ego veniam et curabo eum;</hi> respondit
ille, <hi>Domine, non sum dignus qui sub tectum meum intres;
sed tantum dic verbo, et sanabitur puer meus.</hi> 
Non sum dignus qui sub tectum meum intres. Tecto
non recipiebat, corde receperat. Quanto humilior,
tanto capacior, tanto plenior. Colles enim aquam repellunt,
valles implentur. Quid deinde, quid ad hoc
Dominus, posteaquam dixit, <hi>Non sum dignus qui sub
tectum meum intres,</hi> ad eos qui sequebantur, <hi>Amen dico
vobis, non inveni tantam fidem in Israel:</hi> id est, in illo
populo ad quem veni, <hi>non inveni tantam fidem. Tantam,</hi> 
quid est? Tam magnam. Unde magnam? De minimo,
id est, de humilitate grandem. <hi>Non inveni tantam
fidem:</hi> similem grano sinapis, quanto minutiori,
tanto ferventiori. Inserebat ergo jam Dominus oleastrum
in oliva. Tunc hoc faciebat, quando dicebat, <hi>Amen dico vobis, non inveni tantam fidem in Israel.</hi> 
</p>
          </div3>
        </div2>

<div2>
          <head>CAPUT IX.</head>
<div3>
            <head>13.</head>
            <p>
 <hi>Carnalia in regno coelorum non
exspectanda. Divitiae hic argumentum indigentiae. Sanitas
hujus vitae longa aegritudo.</hi> Denique vide quod sequitur. <hi>Ideo dico vobis</hi> 
 (quia <hi>non inveni tantam fidem
in Israel,</hi> id est, tantam cum fide humilitatem): <hi>Ideo
dico vobis, quia multi ab oriente et occidente venient, et
<pb n="0489"/>
recumbent cum Abraham et Isaac et Jacob in regno coelorum <note>(Matth. VIII, 5, 11)</note>
            </hi>.
 <hi>Recumbent,</hi> inquit, requiescent.
Non enim debemus illic carnales epulas cogitare,
aut aliquid tale in illo regno concupiscere, ut
non vitia mutemus virtutibus, sed vitia supponamus.
Aliud est enim, desiderare regnum coelorum
propter sapientiam et vitam aeternam; aliud, propter
felicitatem terrenam, quasi illic habeamus eam opulentiorem
atque majorem. Si divitem te in illo regno
futurum putas, cupiditatem non amputas, sed mutas:
et tamen dives eris, et nonnisi illic dives eris. Nam
hic indigentia tua colligit plurima. Quare multum
habent divites? Quia multum indigent. Major indigentia
quasi majores comparat facultates: illic ipsa
indigentia morietur. Tunc vere dives eris, quando
nullius indigens eris. Non enim tu dives, et angelus
pauper, qui non habet jumenta et rhedas et familias.
Quare? Quia non indiget: quia quanto fortior, tanto
minus indigus. Ergo ibi divitiae, et verae divitiae. Epulas
terrae hujus non ibi cogites. Epulae enim terrae hujus medicamenta
quotidiana sunt; aegritudini cuidam nostrae,
cum qua nascimur, necessaria sunt. Aegritudinem istam
sentit quisquis, cum hora reficiendi transierit. Vis videre
quanta aegritudo sit ista, ut tanquam acuta febris,
septem diebus necet? Ne te sanum putes. Sanitas immortalitas
erit. Nam haec longa aegritudo est. Quia
quotidianis medicamentis fulcis morbum tuum; sanus
tibi esse videris: detrahe medicamenta, et vide quid
potes.
</p>
          </div3>
        </div2>

<div2>
          <head>CAPUT X.</head>
<div3>
            <head>14.</head>
            <p>
 <hi>Moriendi necessitas ab ipso exortu.
Vera sanitas, immortalitas.</hi> Nam ex quo nascimur,
necesse est ut moriamur. Morbus hic necesse est ut
ad mortem perducat. Certe medici quando aegros inspiciunt,
hoc dicunt. Verbi gratia, hydrops est iste,
moritur: hic morbus non potest curari. Elephantiosus
est; nec morbus iste curari potest. Phthisicus
est; quis hoc curat? Necesse est ut pereat, necesse
est ut moriatur. Ecce jam dixit medicus, Phthisicus
est, non potest nisi moriatur; et tamen aliquando et
hydrops non inde moritur, et elephantiosus non inde
moritur, et phthisicus non inde moritur: et tamen
necesse est ut quisquis natus fuerit, inde moriatur.
Moritur inde, non potest aliter. Hoc et medicus et
imperitus pronuntiat: sed et si tardius moritur, numquid
ideo non moritur? Quando ergo vera sanitas,
nisi quando vera immortalitas, si ergo vera
immortalitas, nulla corruptio, nulla defectio, quid
illic alimentis opus erit? Ergo cum audis, <hi>Recumbent
cum Abraham et Isaac et Jacob</hi>; non pares
ventrem, sed mentem. Impleberis ibi: et ipse interior
venter habet cibos suos. Secundum istum ventrem
dicitur, <hi>Beati qui esuriunt et sitiunt justitiam, quoniam
ipsi saturabuntur <note>(Id. V, 6)</note>
            </hi>. Et vere saturabuntur, ut
non esuriant.</p>
          </div3>
<div3>
            <head>15.</head>
            <p>
 <hi>Rami naturales praeciduntur, inseritur oleaster,
quare.</hi> Inserebat ergo jam oleastrum Dominus, cum dicebat,
<pb n="0490"/> <hi>Multi ab oriente et occidente venient, et recumbent
cum Abraham et Isaac et Jacob in regno coelorum,</hi> 
id est, inserentur in oliva. Hujus enim olivae radices
sunt, Abraham et Isaac et Jacob: <hi>filii autem regni,</hi> 
hoc est Judaei increduli, <hi>ibunt in tenebras exteriores <note>(Matth. VIII, 12)</note>
            </hi>.
Praecidentur rami naturales, ut
inseratur oleaster. Sed unde rami naturales praecidi
meruerunt, nisi superbia? Unde oleaster inseri, nisi
humilitate? Unde et ista mulier dixit, <hi>Ita, Domine:
nam et canes edunt de micis quae cadunt de mensa dominorum
suorum.</hi> Et inde audit, <hi>O mulier, magna est
fides tua!</hi> Sic et ille Centurio: <hi>Non sum dignus ut sub
tectum meum intres. Amen dico vobis non inveni tantam
fidem in Israel.</hi> Discamus, aut teneamus humilitatem.
Si nondum habemus, discamus: si habemus, non
amittamus. Si nondum habemus, habeamus, ut inseramur:
si jam habemus, teneamus, ne praecidamur.
</p>
          </div3>
        </div2>
      </div1>

<div1>
        <head>SERMO LXXVIII . <hi>De verbis Evangelii Matthaei, cap.</hi> XVII, 1-8, Post dies sex assumpsit Jesus Petrum, et Jacobum, et Joannem fratrem ejus, <hi>etc.</hi> </head>
<div3>
          <head>1.</head>
          <p>
 <hi>Regnum Christi.</hi> Inspicienda nobis et tractanda
est, charissimi, visio ista, quam Dominus demonstravit
in monte. Ipsa est enim de qua dixerat: <hi>Amen dico vobis, quia sunt hic quidam de circumstantibus,
qui non gustabunt mortem, donec videant Filium
hominis in regno suo 
 <note>(Matth. XVI, 28)</note>
          </hi>. Inde coepit lectio
quae recitata est. <hi>Dum hoc dixisset, post dies sex assumpsit
tres discipulos, Petrum, Joannem et Jacobum,
et ascendit in montem.</hi> Ipsi tres erant quidam de quibus
dixerat, <hi>Sunt hic quidam qui non gustabunt mortem,
donec videant Filium hominis in regno suo.</hi> Non parva
quaestio est. Neque enim ille mons, regnum erat comprehensum.
Quid est mons ei qui possidet coelum?
Quod non solum legimus, sed etiam oculis cordis
quodam modo videmus. Regnum suum dicit, quod
multis locis appellat regnum coelorum. Regnum autem
coelorum est regnum sanctorum. <hi>Coeli</hi> enim <hi>enarrant
gloriam Dei.</hi> De quibus coelis dictum est continuo in
Psalmo, <hi>Non sunt loquelae neque sermones, quorum non
audiantur voces eorum. In omnem terram exiit sonus
eorum, et in fines orbis terrae verba eorum <note>(Psal. XVIII,
4, et 5)</note>
          </hi>. Quorum, nisi coelorum? Ergo Apostolorum,
et omnium verbi Dei fidelium praedicatorum. Regnabunt
coeli cum eo qui fecit coelos. Hoc ut ostenderetur,
videte quid factum est.</p>
        </div3>
<div3>
          <head>2.</head>
          <p>
 <hi>Dominicae transfigurationis allegoria. Vestimenta
Christi.</hi> Dominus ipse Jesus resplenduit sicut sol;
vestimenta ejus facta sunt candida sicut nix: et loquebantur
cum eo Moyses et Elias. Ipse Jesus quidem,
ipse splenduit sicut sol, se lumen esse significans
quod illuminat omnem hominem venientem in
hunc mundum <note>(Joan. I, 9)</note>. Quod est iste sol oculis
carnis, hoc ille oculis cordis: et quod iste carnibus,
hoc ille cordibus. Vestimenta autem ejus, Ecclesia
<pb n="0491"/>
ejus. Vestimenta enim nisi ab induto contineantur,
cadunt. Horum vestimentorum quaedam quasi novissima
fimbria Paulus fuit. Ipse enim dicit, <hi>Ego enim
sum minimus Apostolorum <note>(I Cor. XV, 9)</note>
          </hi>: et alio loco, <hi>Ego sum novissimus Apostolorum.</hi> 
 In vestimento autem
fimbria est novissima et minima. Proinde sicut illa
mulier quae sanguinis fluxum patiebatur, tacta Domini
fimbria, salva facta est <note>(Luc. VIII, 44)</note>: sic Ecclesia
quae ex Gentibus venit, Paulo praedicante salvata
est. Quid mirum si per candida vestimenta signatur
Ecclesia, cum audiatis Isaiam prophetam dicentem, <hi>Et si fuerint peccata vestra sicut phoenicium,
tanquam nivem dealbabo 
 <note>(Isai. I, 18)</note>
          </hi>? Moyses et Elias,
id est, Lex et Prophetae quid valent, nisi cum Domino
colloquantur? Nisi Domino perhibeant testimonium,
quis leget Legem? quis Prophetas? Videte quam breviter
hoc Apostolus ait: <hi>Per Legem enim cognitio peccati:
nunc autem sine Lege, justitia Dei manifestata
est;</hi> ecce sol: <hi>testificata a Lege et Prophetis <note>(Rom. III,
20, 21)</note>
          </hi>; ecce splendor.</p>
        </div3>
<div3>
          <head>3.</head>
          <p>
 <hi>Petri votum.</hi> Videt hoc Petrus, et humana
sapiens tanquam homo: <hi>Domine, bonum est,</hi> inquit, <hi>nos hic esse.</hi> 
 Taedium patiebatur a turba, invenerat
solitudinem montis; ibi habebat Christum panem
mentis. Utquid inde discederet ad labores et dolores,
habens in Deum sanctos amores, et ideo bonos mores?
Bene sibi volebat esse: unde et adjunxit, <hi>Si vis,
faciamus hic tria tabernacula: tibi unum, Moysi unum,
et Eliae unum.</hi> Ad haec Dominus nihil respondit: sed
tamen Petro responsum est. Haec enim eo loquente,
nubes lucida venit, et obumbravit eos. Ille quaerebat
tria tabernacula: nobis unum esse, quod humanus
sensus dividere cupiebat, responsum coeleste monstravit.
Verbum Dei Christus, Verbum Dei in Lege,
Verbum in Prophetis. Quid, Petre, quaeris dividere?
Magis te oportet adjungere. Tria quaeris: intellige et
unum.</p>
        </div3>
<div3>
          <head>4.</head>
          <p>
 <hi>Vox ae nube. Prostratio discipulorum.</hi> Nube ergo
obumbrante omnes, et quodam modo eis faciente
unum tabernaculum, sonuit et vox de nube dicens: <hi>Hic est Filius meus dilectus.</hi> 
 Ibi erat Moyses, ibi Elias:
non est dictum, Hi sunt filii mei dilecti. Aliud est
enim Unicus, aliud adoptati. Ille commendabatur,
unde Lex et prophetae gloriabantur. <hi>Hic est,</hi> inquit, <hi>Filius meus dilectus, in quo mihi bene complacui; ipsum
audite.</hi> 
 Quia et in Prophetis ipsum audistis, et in Lege
ipsum audistis. Et ubi non ipsum audistis? Hoc audito,
illi ceciderunt in terram. Jam demonstratur nobis, in
Ecclesia regnum Dei. Hic Dominus, hic Lex et Prophetae:
sed Dominus tanquam Dominus: Lex in Moyse,
Prophetia in Elia; sed ipsi tanquam servi, tanquam
ministri. Ipsi tanquam vasa: ipse tanquam fons. Moyses
et Prophetae dicebant et scribebant: sed de illo
implebantur quando fundebant.</p>
        </div3>
<div3>
          <head>5.</head>
          <p>
 <hi>Discipulorum erectio. Solus Jesus erectis iis videtur.
Praemium nobis promissum ipse Deus.</hi> Dominus
autem porrexit manum, et excitavit jacentes. Deinde <hi>neminem viderunt, nisi solum Jesum.</hi> 
 Quid sibi hoc
vult? Audistis, cum Apostolus legeretur, quia <hi>videmus
<pb n="0492"/>
nunc per speculum in aenigmate, tunc autem facie
ad faciem.</hi> Et linguae evacuabuntur, quando venerit
illud quod modo speramus et credimus <note>(I Cor. XIII,
12, 8, 9)</note>. Quod illi ergo ad terram ceciderunt, hoc
significaverunt, quod morimur: quia dictum est carni, <hi>Terra es, et in terram ibis 
 <note>(Gen. III, 19)</note>
          </hi>. Quando vero
eos Dominus erexit, resurrectionem significavit. Post
resurrectionem utquid tibi Lex? utquid tibi Prophetia?
Ideo non apparet Elias, non apparet Moyses. Remanet
tibi, <hi>In principio erat Verbum, et Verbum erat
apud Deum, et Deus erat Verbum <note>(Joan. I, 1)</note>
          </hi>. Remanet
tibi, ut sit Deus omnia in omnibus <note>(I Cor. XV,
28)</note>. Ibi erit Moyses; sed jam non Lex. Videbimus ibi
et Eliam; sed jam non prophetam. Lex enim et Prophetae
testimonium perhibuerunt Christo, quia oporteret
eum pati, et die tertia resurgere a mortuis, et
intrare in gloriam suam <note>(Luc. XXIV, 44-47)</note>. Ubi completur
illud quod suis dilectoribus repromisit: <hi>Qui
diligit me, diligetur a Patre meo, et ego diligam eum.</hi> 
Et quasi diceretur, Quia diliges eum, quid illi dabis? <hi>Et ostendam me ipsum illi 
 <note>(Joan. XIV, 21)</note>
          </hi>. Magnum
donum, magna promissio. Non tibi servat Deus praemium
aliquod suum: sed se ipsum. Avare, quare tibi
non sufficit quod Christus promittit? Tu dives tibi
videris; et si Deum non habes, quid habes? alter
pauper; et si Deum habet, quid non habet?</p>
        </div3>
<div3>
          <head>6.</head>
          <p>
 <hi>Aliorum curanda salus ex charitate.</hi> Descende,
Petre: requiescere cupiebas in monte, descende,
praedica verbum, insta opportune, importune, argue,
hortare, increpa, cum omni longanimitate et doctrina <note>(II Tim. IV, 2)</note>.
Labora, desuda, patere aliqua tormenta:
ut quod in candidis vestimentis Domini intelligitur,
per candorem et pulchritudinem rectae operationis
in charitate possideas. In laude enim charitatis,
cum Apostolus legeretur, audivimus, <hi>Non
quaerit quae sua sunt <note>(I Cor. XIII, 5)</note>
          </hi>. <hi>Non quaerit quae sua
sunt;</hi> quoniam donat quae possidet. Alio loco periculosius
dictum est, si non intellexeris. Secundum
enim ipsam charitatem praecipiens Apostolus fidelibus
membris Christi, ait: <hi>Nemo quod suum est quaerat,
sed quod alterius est.</hi> Avaritia namque hoc audito,
fraudes parat, ut in negotio quasi alienum quaerens,
aliquem circumveniat, et quaerat non suum, sed alienum.
Compescat se avaritia, procedat justitia: audiamus,
et intelligamus. Charitati dictum est, <hi>Nemo
quod suum est quaerat, sed quod alterius.</hi> Verum tu,
avare, si resistas, et magis ad hoc praeceptum redigis,
ut alienum concupiscas; perde tuum. Sed quomodo
te novi, habere vis et tuum et alienum. Fraudem
facis, ut habeas alienum: furtum patere, ut
perdas tuum, Non vis quaerere tuum, sed tollis alienum.
Quod si facis, non facis bene. Audi, o avare,
ausculta: Apostolus tibi alio loco apertius exponit
hoc quod dixit, <hi>Nemo quod suum est quaerat, sed quod
alterius.</hi> Ait de se ipso: <hi>Ego autem non quaerens quod
mihi utile est, sed quod multis, ut salvi sint <note>(I Cor. X,
24, 35)</note>
          </hi>. Hoc Petrus nondum intelligebat, quando in
monte vivere cum Christo desiderabat. Servabat tibi
hoc, Petre, post mortem. Nunc autem ipse dicit:
<pb n="0493"/>
Descende laborare in terra, servire in terra, contemni,
crucifigi in terra. Descendit vita, ut occideretur;
descendit panis, ut esuriret; descendit via, ut in
itinere lassaretur; descendit fons, ut sitiret: et tu recusas
laborare? Noli tua quaerere. Habe charitatem,
praedica veritatem: tunc pervenies ad aeternitatem,
ubi invenies securitatem.
</p>
        </div3>
      </div1>

<div1>
        <head>SERMO LXXIX . <hi>Rursum de verbis Evangelii Matthaei, ubi se Jesus demonstravit in monte tribus discipulis. Cap.</hi> XVII, V\. 1-8.</head>
<p>Visionem magnam in monte, ubi se Dominus Jesus
tribus discipulis demonstravit, Petro, Jacobo et
Joanni, cum sanctum Evangelium legeretur, audivimus. <hi>Splenduit vultus ejus sicut sol;</hi> 
 hoc significat
Evangelii claritatem. <hi>Vestimenta ejus facta sunt candida
sicut nix:</hi> hoc significat Ecclesiae mundationem,
cui dictum est per prophetam, <hi>Et si fuerint peccata
vestra sicut phoenicium, tanquam nivem dealbabo <note>(Isai.
I, 18)</note>
          </hi>. Elias et Moyses colloquebantur ei: quia Evangelii
gratia testimonium habet a Lege et Prophetis.
In Moyse Lex, in Elia Prophetae: ut breviter loquamur.
Sunt enim beneficia Dei per Martyrem sanctum,
quae recitabuntur. Audiamus. Placuit Petro tria
fieri tabernacula, Moysi unum, Eliae unum, et Christo
unum. Delectabat eum montis solitudo: taedium patiebatur
a tumultu rerum humanarum. Sed tria tabernacula
quare quaerebat, nisi quia unitatem Legis,
Prophetiae et Evangelii nondum sciebat? Denique nube
emendatus est. <hi>Haec eo loquente,</hi> inquit, <hi>ecce nubes
lucida obumbravit eos.</hi> Ecce unum tabernaculum nubes
fecit: tu tria quare quaerebas? <hi>Et vox de nube:
Hic est Filius meus dilectus, in quo mihi complacui;
hunc audite.</hi> Loquitur Elias; sed <hi>hunc audite.</hi> Loquitur
Moyses: sed <hi>hunc audite.</hi> Loquuntur Prophetae,
loquitur Lex: sed <hi>hunc audite,</hi> vocem Legis, et linguam
Prophetarum. Ipse in illis sonuit, ipse in se
ipso quando est dignatus apparuit. <hi>Hunc audite:</hi> 
hunc audiamus. Quando Evangelium loquebatur, putate
quia nubes erat: inde nobis vox sonuit. Hunc
audiamus: quod dicit faciamus, quod promisit speremus.</p>
</div1>

<div1>
        <head>SERMO LXXX . <hi>De verbis Evangelii Matthaei, cap.</hi> XVII, 18-20, Nos quare eum non potuimus ejicere? <hi>etc. Ubi de oratione.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Apostolorum incredulitas.</hi> 
Dominus noster Jesus Christus etiam in
discipulis suis redarguit incredulitatem, sicut modo
Evangelium cum legeretur, audivimus. Cum enim
dixissent, <hi>Nos quare eum non potuimus ejicere?</hi> respondit,
<pb n="0494"/> <hi>Propter incredulitatem vestram.</hi> 
 Si Apostoli increduli,
quis fidelis? Quid faciunt agni, si titubant
arietes? Nec tamen eos misericordia Domini despexit
incredulos; sed arguit, nutrivit, perfecit, coronavit.
Nam et ipsi memores infirmitatis suae, quodam loco
in Evangelio, sicut legimus, dixerunt ei: <hi>Domine,
auge nobis fidem <note>(Luc. XVII, 5)</note>
            </hi>. <hi>Domine,</hi> inquiunt, <hi>auge nobis fidem.</hi> 
 Prima utilitas erat scientia, scire
quod minus habebant: major felicitas, scire unde petebant. <hi>Domine,</hi> 
 inquiunt, <hi>auge nobis fidem.</hi> Videte si
non corda sua quasi ad fontem portabant, et ut eis
unde implerent, aperiretur, pulsabant. Pulsari ad se
voluit, non ut repelleret pulsantes, sed ut exerceret
desiderantes.</p>
          </div3>
<div3>
            <head>2.</head>
            <p>
 <hi>Deus etsi nostram inopiam novit, orandus tamen.</hi> 
Putatis enim, rfatres, nescire Deum quid vobis nec
essarium sit? Scit praeveniens desideria nostra,
qui novit inopiam nostram. Denique cum doceret orationem,
et moneret discipulos suos, ne in oratione
multiloqui essent: <hi>Nolite,</hi> inquit, <hi>multiloqui esse; novit
enim Pater vester quid vobis necessarium sit, priusquam
petatis ab eo <note>(Matth. VI, 7 et 8)</note>
            </hi>. Aliud jam dicit
Dominus. Quid est? Nolens ut multum loquamur in
oratione, dixit nobis, <hi>Nolite multum loqui</hi> quando
oratis; scit <hi>enim Pater vester quid vobis necessarium
sit, priusquam petatis ab eo.</hi> Si scit Pater noster quid
nobis necessarium sit, priusquam petamus ab eo,
quare loquimur vel parum? Quae causa est ipsius orationis,
si jam novit Pater noster quid nobis necessarium
sit? Dicit alicui: Noli me diu petere; novi enim
quid tibi necessarium sit. Si nosti, Domine, quare vel
petam? Tu non vis me habere diuturnam petitionem,
imo jubes ut habeam pene nullam. Et ubi est illud
alio loco? Qui dicit, <hi>Nolite multum loqui in oratione:</hi> 
alio loco dicit, <hi>Petite, et dabitur vobis?</hi> Et ne transeunter
tibi putares esse praedictum ut peteres, addidit, <hi>Quaerite, et invenietis.</hi> 
 Et ne hoc transitorium existimares,
vide quid adjunxerit, vide ubi conclusit, <hi>Pulsate, et aperietur vobis 
 <note>(Id. VII, 7)</note>
            </hi>: vide quid adjunxerit.
Voluit te, ut accipias, petere; ut invenias,
quaerere; ut intres, pulsare. Quomodo ergo, quia jam
Pater noster scit quid nobis necessarium sit, quare
petimus? quare quaerimus? quare pulsamus? quare in
petendo et quaerendo et pulsando nos fatigamus, ut
scientem instruamus? Alio loco Domini verba sunt, <hi>Oportet semper orare, et non deficere 
 <note>(Luc. XVIII, 1)</note>
            </hi>.
Si oportet semper orare, quomodo dicit, <hi>Nolite multiloqui
esse?</hi> Quomodo oro <hi>semper,</hi> qui cito finio? Hac
me jubes cito finire, hac jubes <hi>semper orare, et non
deficere:</hi> quid est hoc? Et ut hoc intelligas pete,
quaere, pulsa. Ideo enim clausum est, non ut te spernat,
sed ut exerceat. Ergo, fratres, cohortari debemus
ad orationem, et nos, et vos. Alia enim spes in
nobis non est in multis malis praesentis saeculi, nisi
pulsare in ipsa oratione, credere fixumque corde
retinere, quia hoc tibi non dat Pater tuus, quod
scit tibi non expedire. Quid enim desideres tu nosti;
quid tibi prosit ille novit. Puta te esse sub me
dico, et esse infirmum, sicut et verum est: omnis
<pb n="0495"/>
enim vita ista nostra, infirmitas; et longa vita
nihil aliud quam longa infirmitas: puta ergo te sub
medico aegrotare. Delectavit recentem, delectavit potum
vini usurpare petere a medico. Non prohiberis
petere, ne forte non tibi noceat, et expediat tibi accipere.
Noli dubitare petere: pete, noli cunctari; sed
si non acceperis, noli contristari. Si hoc sub homine
medico carnis tuae; quanto magis sub Deo medico,
creatore, reparatore et carnis et animae tuae?</p>
          </div3>
<div3>
            <head>3.</head>
            <p>
 <hi>Orandus Deus, ut a vitiis sanet.</hi> Proinde, quoniam
in hoc capitulo Dominus ad orationem hortatus
est, ubi dixit, <hi>Propter incredulitatem vestram non potuistis
hoc daemonium ejicere:</hi> ad orationem enim hortatus
sic conclusit, <hi>Hoc genus non ejicitur, nisi jejuniis
et orationibus.</hi> Si orat homo, ut ejiciat daemonium
alienum; quanto magis ut ejiciat avaritiam suam?
quanto magis, ut ejiciat vinolentiam suam? quanto
magis, ut ejiciat luxuriam suam? quanto magis, ut
ejiciat immunditiam suam? Quanta sunt in homine,
quae si perseveraverint, non admittunt ad regnum coelorum?
Videte, fratres, quomodo rogatur medicus
pro salute temporali, quomodo si quisquam desperate
aegrotet, numquid pudet illum, aut piget homini pedes
tenere, peritissimo archiatro lacrymis vestigia
lavare? Et quid, si dixerit ei medicus: Sanari aliter
non potes, nisi te ligavero, adussero, secuero? Respondet:
Fac quod vis, tantum sana me. Quanto ardore
desiderat paucorum dierum vapoream sanitatem,
ut pro illa et ligari velit, et secari, et uri, et custodiri
ne manducet quod delectat, ne bibat quod delectat,
nec quando delectat? Totum patitur, ut serius moriatur:
et non vult pauca pati, ut nunquam moriatur!
Si tibi dicat Deus, qui coelestis est super nos medicus:
Tu sanari vis? quid dicturus es, nisi, Sanari?
Forte non dicis, quia sanum te putas, hoc est quod
pejus aegrotas.</p>
          </div3>
<div3>
            <head>4.</head>
            <p>
 <hi>Aegrotorum duo genera. Christus medicus omnes
aegrotos invenit.</hi> Nam si duos aegrotos constituas;
unum qui flendo medicum roget, alterum qui in aegritudine
sua, mente perdita, irrideat medicum; ille
spem promittit flenti, plangit ridentem. Quare; nisi
quia tanto periculosius aegrotat, quantum se sanum
putat? Sic erant et Judaei. Ad aegrotos venit Christus,
omnes aegrotos invenit. Nemo sibi de sanitate
blandiatur, ne renuntiet ad illum medicus. Omnes
aegrotos invenit; apostolica sententia est: <hi>Omnes
enim peccaverunt, et egent gloria Dei <note>(Rom. III, 23)</note>
            </hi>.
Cum ergo omnes invenisset aegrotos, duo genera fuerunt
aegrotorum. Alii veniebant ad medicum, inhaerebant
Christo, audiebant, honorabant, sequebantur,
convertebantur. Ille accipiebat omnes sine ullo fastidio
sanaturus, qui gratis sanabat, quia omnipotentia
curabat. Cum ergo susciperet eos, et adjungeret sibi
sanandos, illi exsultaverunt. Aliud vero genus aegrotorum,
qui jam aegritudine iniquitatis mentem perdiderant,
et se aegrotare nesciebant; insultaverunt illi,
quia suscipiebat aegrotos, et dixerunt discipulis ejus: <hi>Ecce qualis est magister vester, qui cum peccatoribus et
publicanis manducat.</hi> 
 Et ille qui noverat quid essent,
<pb n="0496"/>
et qui essent, respondit illis: <hi>Non est opus sanis
medicus, sed male habentibus.</hi> Et ostendit illis qui essent
sani, et qui aegrotantes: <hi>Non veni,</hi> inquit, <hi>vocare
justos, sed peccatores <note>(Matth. IX, 11-13)</note>
            </hi>. Si peccatores,
inquit, ad me non accedunt, quare veni? propter
quos veni? Si omnes sani sunt, quare tantus medicus
de coelo descendit? quare nobis medicamentum
non de armario suo, sed de sanguine suo fecit? Ergo
illud genus aegrotorum qui mitius aegrotabant, qui se
aegrotare sentiebant, ut sanarentur, medico cohaerebant.
Illi autem qui periculosius aegrotabant, medico
insultabant, aegrotos calumniabantur. Ad extremum
quo processit phrenesis ipsorum? Ut medicum tenerent,
ligarent, flagellarent, spinis coronarent, ligno
suspenderent, cruce necarent. Quid miraris? Medicum
occidit aegrotus: sed eum medicus occisus sanavit
phreneticum.</p>
          </div3>
<div3>
            <head>5.</head>
            <p>
 <hi>Quo remedio per Christum sanati aegroti. Mercimonium
coeleste. Oratio Christi pro crucifixoribus suis.</hi> 
Primo enim non obliviscens in cruce personam
suam, et demonstrans nobis patientiam suam, et
exemplum praebens diligendi inimicos nostros; videns
eos circumfremere, qui noverat morbum illorum,
quia medicus, qui noverat phrenesim in qua
mentem perdiderant, continuo ad Patrem: <hi>Pater,
ignosce illis, quia nesciunt quid faciunt <note>(Luc. XXIII, 34)</note>
            </hi>.
Putatis autem, quia non illi Judaei maligni erant,
saevi, cruenti, turbulenti, inimici Filio Dei? Putatis
quia vacavit vox illa, et inanis fuit: <hi>Pater, ignosce
illis, quia nesciunt quid faciunt?</hi> Omnes videbat,
sed suos futuros ibi cognoscebat. Denique mortuus
est, quia sic expediebat, ut morte sua occideret mortem.
Mortuus est Deus, ut compensatio fieret coelestis
cujusdam mercimonii, ne mortem videret homo.
Deus enim Christus, sed non ibi mortuus ubi Deus.
Idem enim Deus, idem homo: unus enim Christus,
Deus et homo. Homo assumptus est, ut in melius
mutaremur, non Deum ad deteriora detorsit. Assumpsit
enim quod non erat, non amisit quod erat. Cum
ergo Deus esset et homo, volens nos vivere de suo,
mortuus est de nostro. Unde enim ipse moreretur
non habebat: sed nec nos unde viveremus. Quid enim
ille erat, qui non habebat unde moreretur? <hi>In principio
erat Verbum; et Verbum erat apud Deum, et
Deus erat Verbum.</hi> Quaere de Deo unde moriatur, non
invenies. Nos autem morimur, qui sumus caro, peccati
carnem portans homo. Peccatum quaere unde
vivat, non habet. Nec ille ergo potuit habere mortem
de suo, nec nos vitam de nostro: sed nos vitam
de ipsius, ille mortem de nostro. Qualia commercia!
quid dedit, et quid accepit? Mercantes homines veniunt
ad commercia, ad res mutandas. Nam antiqua
commercia rerum mutatio fuit. Dabat homo quod habebat,
et acciepiebat quod non habebat. Verbi gratia,
habebat triticum, sed hordeum non habebat;
alter hordeum habebat, et triticum non habebat:
<pb n="0497"/>
dabat ille triticum quod habebat, accipiebat hordeum
quod non habebat. Quanti erat ut major copia vilem
speciem compensaret? Ecce ergo alius dat hordeum,
ut accipiat triticum: postremum alius dat plumbum,
ut accipiat argentum; sed multum dat plumbum contra
parum argentum: alius dat lanam, ut accipiat
vestem. Et quis enumerat omnia? Tamen nemo dat
vitam, ut accipiat mortem. Non ergo vox medici pendentis
in ligno inanis fuit. Ut enim moreretur pro nobis,
quia Verbum mori non poterat, <hi>Verbum caro
factum est, et habitavit in nobis <note>(Joan. I, 1, 14)</note>
            </hi>. Pependit
in cruce, sed in carne. Ibi vilitas, quam contempserunt
Judaei: ibi charitas, per quam liberati sunt Judaei.
Pro ipsis enim dictum est, <hi>Pater, ignosce illis,
quia nesciunt quid faciunt <note>(Luc. XXIII, 34)</note>
            </hi>. Et non vacavit
vox illa. Mortuus est, sepultus est, resurrexit;
factis quadraginta diebus cum discipulis suis, ascendit
in coelum, misit Spiritum sanctum in eos qui exspectabant
promissum. Illi accepto Spiritu sancto impleti
sunt, et coeperunt loqui linguis omnium gentium.
Tunc Judaei qui aderant, expavescentes in nomine
Christi loqui omnibus linguis homines idiotas, imperitos,
quos inter se nutritos noverant in lingua una, expaverunt:
unde hoc munus esset Petro loquente didicerunt.
Ille hoc donavit, qui in ligno pependit. Ille hoc
donavit, qui irrisus est pendens in ligno, ut daret Spiritum
sanctum sedens in coelo. Audierunt, crediderunt illi
de quibus dixerat, <hi>Pater, ignosce illis, quia nesciunt
quid faciunt.</hi> Crediderunt, baptizati sunt, atque est
facta conversio. Quae conversio? Sanguinem Christi,
quem saevientes fuderunt, credentes biberunt.</p>
          </div3>
<div3>
            <head>6.</head>
            <p>
 <hi>Oratio in vitae hujus periculis.</hi> Ergo ut sermonem
nostrum unde coepimus concludamus, oremus,
et de Deo praesumamus: vivamus quomodo jubet, et
ubi titubamus in ipsa vita, ipsum invocemus, quomodo
illum invocaverunt discipuli dicentes, <hi>Domine,
auge nobis fidem <note>(Luc. XVII, 5)</note>
            </hi>. Et Petrus praesumpsit,
et titubavit: nec tamen contemptus mersus est, sed
sublevatus et erectus est. Etenim quod praesumpsit, unde
erat? Non de suo erat: de Domini erat. Quomodo? <hi>Domine,
si tu es, jube me venire ad te super aquam.</hi> Ambulabat
enim Dominus super aquas. <hi>Si tu es, jube me venire
ad te super aquam.</hi> Scio enim quia si tu es, jubes et fit.
Et ille ait, <hi>Veni.</hi> Descendit in illius jussione, et trepidavit
in sua infirmitate. Tamen quando trepidavit, ad illum
exclamavit, <hi>Domine,</hi> inquit, <hi>libera me.</hi> Tunc Dominus
tenuit illi manum, et dixit: <hi>Modicae fidei, quare dubitasti?</hi> 
Ipse invitavit, ipse nutantem et titubantem
liberavit <note>(Matth. XIV, 25-31)</note>: ut impleretur quod dictum
est in Psalmo, <hi>Si dicebam, Motus est pes meus;
misericordia tua, Domine, adjuvabat me <note>(Psal. XCIII, 18)</note>
            </hi>.</p>
          </div3>
<div3>
            <head>7.</head>
            <p>
 <hi>Beneficia temporalia et aeterna quomodo petenda.</hi> 
Duo ergo genera beneficiorum sunt, temporalia et
aeterna. Temporalia sunt salus, substantia, honor,
amici, domus, filii, uxor, et caetera vitae hujus ubi peregrinamur.
Ponamus nos ergo in stabulo vitae hujus,
quasi peregrini transituri, non quasi possessores
mansuri. Aeterna vero beneficia sunt, primum ipsa
vita aeterna, incorruptio et immortalitas carnis et
<pb n="0498"/>
animae, societas Angelorum, civitas coelestis, dignitas
indeficiens, Pater et patria, ille sine morte, illa
sine hoste. Haec beneficia toto ardore desideremus,
omni perseverantia petamus, non sermone longo, sed
teste gemitu. Desiderium semper orat, etsi lingua
taceat. Si semper desideras, semper oras. Quando
dormitat oratio? Quando friguerit desiderium. Ergo
illa beneficia sempiterna tota aviditate postulemus,
illa bona tota intentione quaeramus, illa bona securi
petamus. Habenti enim illa bona prosunt, obesse non
possunt. Temporalia vero ista aliquando prosunt,
aliquando obsunt. Multis profuit paupertas, et nocuerunt
divitiae: multis profuit privata vita, et nocuit
altus honor. Et iterum aliquibus profuit pecunia, profuit
dignitas; bene utentibus profuit: male autem
utentibus non ablata plus nocuit. Ac per hoc, fratres,
petamus et ista temporalia moderate, securi quia si
accipimus, ille dat qui novit quid nobis expediat. Petisti,
non est tibi datum quod petebas? Crede Patri,
qui si tibi expediret, daret tibi. Ecce de te ipso fac
tibi conjecturam. Qualis est enim apud te filius tuus
nesciens res humanas, talis es et tu apud Dominum
nesciens res divinas. Ecce ante te filius tuus tota
die plorans, ut des illi cultrum, id est gladium:
negas te dare, non das, contemnis flentem, ne plangas
morientem. Ploret, affligat se, collidat se, ut leves
eum in equum: non facis, quia non potest eum regere;
elidet et occidet illum. Cui negas partem, totum
illi servas. Sed ut crescat, et totum possideat secure,
non das illi modicum periculosum.</p>
          </div3>
<div3>
            <head>8.</head>
            <p>
 <hi>Tempora mala unde, et quomodo ferenda.</hi> Ideo dicimus,
fratres, orate quantum potestis. Abundant mala,
et Deus voluit ut abundarent mala. Utinam non abundarent
mali, et non abundarent mala. Mala tempora,
laboriosa tempora, hoc dicunt homines. Bene vivamus,
et bona sunt tempora. Nos sumus tempora: quales
sumus, talia sunt tempora. Sed quid facimus? Non
possumus ad bonam vitam convertere multitudinem
hominum? Pauci qui audiunt bene vivant: pauci bene
viventes multos male viventes ferant. Grana sunt, in
area sunt: paleas secum in area habere possunt, in
horreo non habebunt. Ferant quod nolunt, ut veniant
ad quod volunt. Quare contristamur et causamur
Deum? Abundant mala in mundo, ut non ametur
mundus. Magni viri, fideles sancti, qui contempserunt
mundum speciosum: nos non possumus contemnere
nec foedum. Malus est mundus, ecce malus
est, et sic amatur, quasi bonus esset. Quid est autem
malus mundus? Non enim malum est coelum, et
terra, et aquae, et ea quae sunt in eis, pisces, volatilia,
arbores. Omnia ista bona sunt: sed malum mundum
mali homines faciunt. Sed quoniam carere non
possumus malis hominibus, quamdiu vivimus, sicut
dixi, ad Dominum Deum nostrum gemamus; et mala
feramus, ut ad bona perveniamus. Patremfamilias
non reprehendamus; charus est enim. Ipse nos portat,
non nos illum. Novit quemadmodum gubernet
quod fecit: fac quod jussit, et spera quod promisit.
</p>
          </div3>
        </div2>
      </div1>

<div1>
        <head>SERMO LXXXI . <hi>De verbis Evangelii Matthaei, ubi admonemur ab scandalis mundi cavere. Cap.</hi> XVIII, V\ 7-9.</head>

<pb n="0499"/>
<div3>
          <head>1.</head>
          <p>
 <hi>Contra scandala quomodo munimur.</hi> Divinae
lectiones, quas modo, cum recitarentur, audivimus,
admonent nos adversus scandala, quae futura
praedicta sunt, robur percipere virtutum, pectus munire
christianum, et hoc a misericordia Domini. <hi>Quid
est</hi> enim <hi>homo,</hi> ait, <hi>nisi quod memor es ejus <note>(Psal. VIII,
5)</note>
          </hi>? <hi>Vae mundo ab scandalis,</hi> Dominus dicit, Veritas
dicit: terret et monet, non vult esse nos incautos;
nam non fecit utique desperatos. Contra hoc <hi>Vae,</hi> id
est contra hoc malum metuendum, tremendum,
cavendum, consolatur nos, et hortatur, et instruit
illo loco Scriptura, ubi dicitur: <hi>Pax multa diligentibus
legem tuam, et non est eis scandalum <note>(Psal.
CXVIII, 165)</note>
          </hi>. Ostendit hostem cavendum, sed non cessavit
ostendere murum munitum. Cogitabas tu audiens, <hi>Vae mundo ab scandalis,</hi> 
 quo ires extra mundum,
ne scandala patereris. Ergo propter cavenda scandala,
quo ibis extra mundum, nisi fugias ad eum qui
fecit mundum? Quomodo autem ad eum qui fecit
mundum, confugere poterimus, nisi legem ejus, quae
ubique praedicatur, audiamus? Parum est audiamus,
nisi diligamus. Securum te enim faciens Scriptura divina
contra scandala non ait, Pax multa audientibus
legem tuam. Non enim auditores legis justi sunt apud
Deum. Sed quia factores legis justificabuntur <note>(Rom.
II, 13)</note>, et fides per dilectionem operatur <note>(Galat. V, 6)</note>: <hi>Pax multa,</hi> 
 inquit, <hi>diligentibus legem tuam, et non est
eis scandalum.</hi> Concinit huic sententiae etiam quod
audiendo et respondendo cantavimus: <hi>Mites autem
haereditate possidebunt terram, et delectabuntur in multitudine
pacis <note>(Psal. XXXVI, 11)</note>
          </hi>. Quia, <hi>Pax multa diligentibus
legem tuam.</hi> Ipsi enim mites, qui diligunt
legem Dei. <hi>Beatus</hi> enim <hi>vir, quem tu erudieris, Domine,
et ex lege tua docueris eum; ut mitiges eum a
diebus malignis, donec fodiatur peccatori fovea <note>(Psal.
XCIII, 12, 13)</note>
          </hi>. Quam diversae videntur Scripturae voces,
et in unam sententiam sic confluunt atque concurrunt,
ut quidquid audire potueris de fonte illo uberrimo,
acquiescas et tu, concordes veritati amicus, pace
plenus, charitate fervidus, contra scandala munitus.</p>
        </div3>
<div3>
          <head>2.</head>
          <p>
 <hi>Mites in pressura, contra scandalum securi.</hi> 
Propositum est ergo videre, vel quaerere, vel discere,
quomodo mites esse debemus: et ex hoc quod modo
de Scripturis commemoravi, admonemur invenire
quod quaerimus. Intenta sit paululum Charitas vestra;
magna res agitur, ut mites simus: necessaria res in
adversis. Neque enim res adversae saeculi hujus vocantur
scandala: scandala quae sint, advertite. Nescio
quis, verbi gratia, in necessitate aliqua constitutus
urgetur pressura. Non est hoc scandalum, quia pressura
<pb n="0500"/>
urgetur. Pressura et martyres pressi sunt, sed
non oppressi. Scandalum cave, non valde pressuram.
Pressura premit te, scandalum opprimit te. Quid
ergo interest inter pressuram et scandalum? In pressura
parabas servare patientiam, tenere constantiam,
non relinquere fidem, non consentire peccato. Hoc si
servas, aut si servaveris, pressura tibi ruina non
erit: sed ad hoc valebit illa pressura, ad quod valet
in torculari, non ut oliva opprimatur, sed ut oleum
liquetur. Denique si in ista pressura laudes Deo dicas,
quam utile prelum, unde a te liquor emanat? Sedebant
in pressura Apostoli catenati, atque in illa pressura
cantabant hymnum Deo. Quid premebatur?
quid eliquabatur? Sedebat sub magna pressura Job
in stercore, inops, sine ope, sine substantia, sine filiis;
plenus, sed vermibus, quod quidem ad hominem
pertinet exteriorem. Sed quia et intus Deo plenus
erat, laudabat Deum, et pressura illa non illi erat
scandalum. Ubi ergo scandalum? Quando accessit ei
uxor, et ait, <hi>Dic aliquid in Deum, et morere.</hi> Omnibus
quippe ablatis a diabolo, exercitato Eva servata
est, non ad consolationem, sed ad tentationem viri.
Ecce ubi scandalum. Exaggeravit miserias ejus,
miserias etiam suas cum illius, et coepit persuadere
blasphemiam. Illi autem, qui erat mitis, quia
Deus ex lege sua docuerat eum, et mitigaverat a
diebus malignis, pax multa erat in corde ejus diligentis
legem Dei, et non erat illi scandalum. Illa
scandalum erat, sed illi non erat. Denique vide mitem,
vide eruditum in lege Dei, lege Dei dico aeterna.
Nam lex illa in tabulis data Judaeis nondum erat temporibus
Job, sed manebat adhuc lex aeterna in cordibus
piorum, unde illa descripta est quae populo data
est. Quia ergo mitigatus erat lege Dei a diebus malignis,
et pax ei multa erat diligenti legem Dei, vide
quam sit mitis, quid respondet. Hic disce quod proposui,
qui sint mites. <hi>Locuta es,</hi> inquit, <hi>tanquam una
ex insipientibus mulieribus. Si bona percepimus de manu
Domini, mala non sustinemus <note>(Job II, 9, 10)</note>
          </hi>?</p>
        </div3>
<div3>
          <head>3.</head>
          <p>
 <hi>Mites quinam sint. Mundus bonus et mundus malus.</hi> 
Audivimus exemplo qui sint mites: definiamus
eos verbis, si possumus. Mites sunt, quibus in
factis omnibus bonis, in omnibus quae bene faciunt,
non placet nisi Deus; in omnibus quae mala patiuntur,
non displicet Deus. Eia, fratres, attendite ad hanc
regulam, ad hanc normam; extendamus nos ad illam,
quaeramus incrementum, ut impleamus illam. Quid
enim prodest, quia plantamus et rigamus, nisi Deus
incrementum dederit? <hi>Neque qui plantat est aliquid,
neque qui rigat; sed qui incrementum dat Deus <note>(I Cor.
III, 7)</note>
          </hi>. Audi, qui vis mitis esse, qui vis mitigari a
diebus malignis, qui diligis legem Dei; ut non sit in
te scandalum, et sit tibi pax multa, ut possideas terram,
et delecteris in multitudine pacis: audi, qui vis
mitis esse. Quidquid boni facis, non tibi placeas. Deus
<pb n="0501"/>
enim superbis resistit, humilibus autem dat gratiam <note>(Jacobi IV, 6)</note>.
Ergo quidquid boni facis, non tibi
placeat nisi Deus: quidquid mali pateris, non tibi
displiceat Deus. Quid plura? Hoc fac, et vives. Non
te absorbebunt dies maligni; evades quod dictum
est, <hi>Vae mundo ab scandalis.</hi> Cui mundo enim <hi>Vae ab
scandalis,</hi> nisi de quo dictum est, <hi>Et mundus eum non
cognovit <note>(Joan. I, 10)</note>
          </hi>? Non illi mundo, de quo dictum
est, <hi>Deus erat in Christo mundum reconcilians sibi <note>(II Cor. V, 19)</note>
          </hi>.
Mundus malus, mundus bonus: mundus
malus, omnes in mundo mali; et mundus bonus,
omnes in mundo boni. Sicut attendimus plerumque
agrum. Plenus est ager iste: quo fructu? Tritico.
Itemque dicimus, et verum dicimus, Plenus est ager
iste palea. Arbor est, plena est fructu. Alter dicit,
Plena est foliis. Et qui dicit, Plena est fructu, verum
dicit: et qui dicit, Plena est foliis, verum dicit. Nec
plenitudo foliorum abstulit fructui locum, nec plenitudo
fructuum turbam expulit foliorum. Utroque plena
est: sed aliud quaerit ventus, aliud cultor colligit. Sic
ergo, cum audis, <hi>Vae mundo ab scandalis,</hi> noli terreri;
dilige legem Dei, non tibi erit scandalum.</p>
        </div3>
<div3>
          <head>4.</head>
          <p>
 <hi>Scandalum ab oculo, a manu et a pede.</hi> Sed
occurrit uxor, nescio quid mali persuadens. Diligis
eam, sicut oportet diligi uxorem: membrum tuum
est. Sed <hi>si oculus tuus scandalizat te, si manus tua
scandalizat te, si pes tuus scandalizat te,</hi> modo audisti
Evangelium, <hi>amputa, projice abs te.</hi> Quisquis tibi
charus est, quisquis tibi pro magno habetur a te,
tamdiu magnus sit, tamdiu dilectum membrum tuum
sit, quamdiu non coeperit scandalizare, id est, mali
aliquid suadere. Audite quia hoc est scandalum. Constituimus
exemplum de Job et uxore ejus: sed ibi
non est nominatum scandalum. Audi Evangelium:
Dominus cum de passione sua praedicaret, Petrus
coepit illi suadere ne pateretur. <hi>Redi retro, satanas,
scandalum mihi es.</hi> Prorsus docuit te Dominus, qui
tibi vivendi exemplum praebuit, et quid sit scandalum,
et quomodo caveatur scandalum. Cui dixerat paulo
ante, <hi>Beatus es, Simon Bar-Jona <note>(Matth. XVI, 23, 17)</note>
          </hi>,
ostenderat illum membrum suum esse. At ubi coepit
scandalum esse, praecidit membrum: refecit membrum,
reposuit membrum. Scandalum ergo tibi
ille erit, qui tibi mali aliquid suadere coeperit. Et intendat
Charitas vestra: fit hoc plerumque, non malevolentia,
sed perversa benevolentia. Videt enim te
amicus tuus, qui te diligit, vicissimque a te diligitur,
pater tuus, frater tuus, filius tuus, conjux tua, videt
te in malo, et vult te facere malum. Quid est, videt
te in malo? Videt te in aliqua pressura. Pressuram
ipsam propter justitiam forsitan pateris: ideo pateris
pressuram, quia non vis dicere falsum testimonium.
Verbi gratia dixerim. Abundant exempla, quia <hi>Vae
mundo ab scandalis.</hi> Ecce, verbi gratia, potens aliquis
quaerit a te, propter praedam suam, propter rapinam
suam, ministerium falsi testimonii. Negas tu: negas
<pb n="0502"/>
falsum, ne neges verum. Ne multis immorer, ille
irascitur, potens est, premit. Accedit amicus, qui non
vult te esse in pressura, non vult te esse in malo:
Rogo te, fac quod tibi dicitur; quid magnum est?
Jam forte quomodo et satanas Domino, <hi>Scriptum est
de te, quia Angelis suis mandavit de te, ne offendas ad
lapidem pedem tuum <note>(Matth. IV, 6)</note>
          </hi>. Forte et iste amicus
tuus, quia videt te christianum, de lege tibi vult
persuadere, quod putat te debere facere. Fac quod
dicit. Quid? Hoc quod vult ille. Sed mendacium est,
falsum est. Non legisti, <hi>Omnis homo mendax <note>(Psal.
CXV, 11)</note>
          </hi>? Jam iste scandalum est. Amicus est, quid
facturus es? Oculus est, manus est: <hi>Amputa, et projice
abs te.</hi> Quid est, <hi>Amputa, et projice abs te?</hi> Noli
consentire. Hoc significat, <hi>Amputa, et projice abs te,</hi> noli
consentire. Membra enim nostra in corpore nostro
consensione faciunt unitatem, consensione vivunt,
consensione invicem connectuntur. Ubi dissensio, ibi
morbus aut vulnus est. Ergo membrum tuum est:
diliges eum. Sed scandalizat te; <hi>Amputa eum, et projice
abs te.</hi> Noli consentire; averte illum ab auribus
tuis, forte correctus rediet.</p>
        </div3>
<div3>
          <head>5.</head>
          <p>
 <hi>Mendacium divina lege vetitum.</hi> Quomodo facturus
es hoc quod dico, amputaturus, et abjecturus, et
eo fortasse correcturus? Quomodo facturus es, responde.
De Lege voluit suadere mendacium. Ille enim
ait, Dic. Et forte non ausus est dicere, Dic mendacium:
sed sic, Dic quod vult. Tu dicis, Sed mendacium
est. Et ille, ut excuset, <hi>Omnis homo mendax.</hi> Et
tu contra, frater, <hi>Os quod mentitur, occidit animam <note>(Sap. I, 11)</note>
          </hi>.
Attende, non est leve quod audisti, <hi>Os
quod mentitur, occidit animam.</hi> Quid mihi facit inimicus
iste potens, qui me premit, quia miseraris me, et
miseret conditionis in me, et non vis me esse in malo;
cum velis me esse malum? Quid mihi facit potens
iste? Quid premit? Carnem. Corpus, dicis tu,
premit: dico ego, perimit. Quanto mitius mecum agit
ille, quam ego si mentitus fuero? Ille occidit carnem
meam: ego occido animam meam. Iratus potens occidit
corpus: <hi>Os quod mentitur, occidit animam.</hi> Corpus
occidit; moriturum erat, etsi non occideretur: animam
vero quam non occidit iniquitas, in aeternum
excipit veritas. Serva ergo quod servare potes: pereat
quod quandoque periturum est. Respondisti; et
tamen <hi>Omnis homo mendax</hi> non solvisti. Responde illi
et ad hoc, ne videatur sibi aliquid dixisse ad suadendum
mendacium, testimonium de Lege proferens, urgens
te de Lege contra Legem. In Lege enim scriptum
est, <hi>Falsum Testimonium ne dicas <note>(Deut. V,
20)</note>
          </hi>: et in Lege scriptum est, <hi>Omnis homo mendax.</hi> 
Respice ad illud quod paulo ante commonui, quando
mitem hominem verbis quibus potui, terminavi. Mitis
est, cui in omnibus quae bene facit, non placet nisi
Deus; in omnibus quae male patitur, non displicet
Deus. Hoc ergo ei responde, qui dicit, Mentire, quia
scriptum est, <hi>Omnis homo mendax:</hi> Non mentior, quia
scriptum est, <hi>Os quod mentitur, occidit animam.</hi> Non
<pb n="0503"/>
mentior, quia scriptum est, <hi>Perdes omnes qui loquuntur
mendacium <note>(Psal. V, 7)</note>
          </hi>. Non mentior, quia scriptum
est, <hi>Falsum testimonium non dices.</hi> Urgeat licet
pressuris carnem meam cui displiceo in veritate:
audio Dominum meum, <hi>Nolite timere eos qui corpus
occidunt <note>(Matth. X, 28)</note>
          </hi>.</p>
        </div3>
<div3>
          <head>6.</head>
          <p>
 <hi>Homines agant, non ut homines, sed ut filii
Dei.</hi> Quomodo ergo omnis homo mendax? An forte
non es homo? Responde cito, et verum, Et homo
non sim, ne mendax sim. Videte enim: <hi>Deus de coelo
prospexit super filios hominum, ut videret si est intelligens
et requirens Deum. Omnes declinaverunt, simul
inutiles facti sunt: non est qui faciat bonum, non est
usque ad unum <note>(Psal. XIII, 2, 3)</note>
          </hi>. Quare? Quia filii
hominum esse voluerunt. Ut autem eos ab his iniquitatibus
tolleret, redimeret, curaret, sanaret, mutaret
filios hominum, dedit eis potestatem filios Dei
fieri <note>(Joan. I, 12)</note>. Quid ergo mirum? Homines eratis,
si eratis filii hominum: omnes homines eratis,
mendaces eratis; omnis enim homo mendax. Accedit
vobis gratia Dei, dedit vobis potestatem filios Dei fieri.
Audite vocem Patris mei dicentis, <hi>Ego dixi, Dii estis,
et filii Altissimi omnes <note>(Psal. LXXXI, 6)</note>
          </hi>. Quoniam homines
filii hominum, si non filii Altissimi, mendaces;
quia omnis homo mendax. Si filii Dei, si gratia Salvatoris
redempti, si pretioso sanguine comparati, si
aqua et Spiritu renati, si ad haereditatem coelorum
praedestinati, utique filii Dei. Ergo jam dii. Quid
ad te vult mendacium? Adam enim purus homo, Christus
homo Deus, creator omnis creaturae Deus. Adam
homo, Christus homo mediator Dei, Filius unicus
Patris, Deus homo. Ecce tu longe a Deo homo, et
Deus sursum longe ab homine: in medio se posuit
Deus homo. Agnosce Christum, et per hominem
ascende ad Deum.</p>
        </div3>
<div3>
          <head>7.</head>
          <p>
 <hi>Paganorum scandalum ex pressuris mundi.</hi> Jam
ergo correcti, et si aliquid egimus, mites, teneamus
indeclinabilem confessionem. Diligamus legem
Dei, ut evadamus quod dictum est. <hi>Vae mundo ab
scandalis.</hi> Loquamur aliquid de scandalis, quibus
mundus plenus est, et quomodo crebrescant scandala,
abundent pressurae. Vastatur mundus, calcatur
torcular. Eia, christiane, coeleste germen, peregrinis
in terra, qui civitatem in coelo quaeritis, qui Angelis
sanctis sociari desideratis, intelligite vos sic venisse
ut discedatis. Transitis per mundum, conantes ad
eum qui creavit mundum. Non vos perturbent amatores
mundi, qui volunt in mundo remanere, et velint
nolint, coguntur migrare: non vos decipiant, non
seducant. Pressurae istae non sunt scandala. Justi
estote, et exercitationes erunt. Tribulatio venit: quod
volueris erit, aut exercitatio, aut damnatio. Qualem
te invenerit, talis erit. Tribulatio ignis est: aurum te
<pb n="0504"/>
invenit? sordes tollit: paleam te invenit? in cinerem
vertit. Ergo pressurae quae abundant, non sunt scandala.
Sed quae sunt scandala? Locutiones illae, verba
illa, quibus nobis dicitur: Ecce quid faciunt tempora
christiana, ecce quae sunt scandala. Ad hoc
enim tibi dicitur, ut tu, si amas mundum, blasphemes
Christum. Et dicit tibi hoc amicus tuus, consiliarius
tuus: ergo oculus tuus. Dicit tibi hoc minister tuus,
cooperarius tuus: ergo manus tua. Dicit tibi hoc forte
qui te sustentat, qui te ab humilitate terrena sublevat:
ergo pes tuus. <hi>Abjice, amputa, projice abs te,</hi> noli
consentire. Responde talibus, quomodo respondebat
ille, cui suadebatur falsum testimonium. Responde,
et tu: dic homini dicenti tibi, Ecce temporibus
christianis tantae pressurae sunt, vastatur mundus:
responde tu, Hoc mihi antequam eveniret, praedixit
Christus.</p>
        </div3>
<div3>
          <head>8.</head>
          <p>
 <hi>Pressurae deficientis mundi praedictae.</hi> Quare
enim turbaris? Pressuris mundi turbatur cor tuum,
quomodo navis illa, ubi dormiebat Christus. Ecce quae
causa est, homo cordate, ut turbetur cor tuum: ecce
quae causa est. Navis ista, in qua Christus dormit, cor
est ubi fides dormit. Quid enim tibi novi dicitur, christiane?
quid enim tibi novi dicitur? Temporibus christianis
vastatur mundus, deficit mundus. Non tibi dixit
Dominus tuus, Vastabitur mundus? Non tibi dixit Dominus
tuus, Deficiet mundus? Quare credebas quando
promittebatur, et turbaris quando completur? Ergo
tempestas saevit in cor tuum: cave naufragium, excita
Christum. <hi>Habitare,</hi> inquit Apostolus, <hi>Christum per
fidem in cordibus vestris <note>(Ephes. III, 17)</note>
          </hi>. Per fidem habitat
in te Christus. Fides praesens, praesens est Christus:
fides vigilans, vigilans est Christus: fides oblita,
dormiens est Christus. Excitare, commovere, dic: <hi>Domine, perimus 
 <note>(Matth. VIII, 24-26)</note>
          </hi>! Ecce quae nobis
dicunt Pagani: quae nobis dicunt, quod est gravius,
mali Christiani. Exsurge, Domine, perimus. Evigilet
fides tua, incipit tibi loqui Christus. Quid perturbaris?
Haec omnia praedixi tibi. Ideo praedixi, ut
cum venissent mala, sperares bona, ut non deficeres
in malis. Miraris quia deficit mundus? mirare
quia senuit mundus. Homo est, nascitur, crescit,
senescit. Querelae multae in senecta: tussis, pituita,
lippitudo, anxietudo, lassitudo inest. Ergo senuit homo;
querelis plenus est: senuit mundus; pressuris
plenus est. Parum tibi praestitit Deus, quia in senectute
mundi misit tibi Christum, ut tunc te reficiat,
quando cuncta deficiunt? Nescis hoc significasse in
semine Abrahae? Nam semen Abrahae ait Apostolus, <hi>quod est Christus. Non dicit, Et seminibus, tanquam in
multis; sed tanquam in uno, Et semini tuo, quod est
Christus 
 <note>(Galat. III, 16)</note>
          </hi>. Ideo seni Abrahae natus est
filius, quia erat utique Christus in ipsius mundi senectute
venturus. Venit cum omnia veterascerent, et
novum te fecit. Res facta, res condita, res peritura
jam vergebat in occasum. Necesse erat ut abundaret
laboribus: venit ille et consolari te inter labores, et
<pb n="0505"/>
promittere tibi in sempiternum quietem. Noli adhaerere
velle seni mundo, et nolle juvenescere in Christo,
qui tibi dicit: Perit mundus, senescit mundus,
deficit mundus, laborat anhelitu senectutis. Noli timere,
renovabitur juventus tua sicut aquilae <note>(Psal.
CII, 5)</note>.</p>
        </div3>
<div3>
          <head>9.</head>
          <p>
 <hi>Paganorum in Christianam religionem querelae ex
vastatione Romae</hi> Ecce, inquit, christianis temporibus
Roma perit. Forte Roma non perit: forte flagellata
est, non interempta: forte castigata est, non deleta.
Forte Roma non perit, si Romani non pereant. Non
enim peribunt, si Deum laudabunt: peribunt, si
blasphemabunt. Roma enim quid est, nisi Romani?
Non enim de lapidibus et lignis agitur, de excelsis
insulis et amplissimis moenibus. Hoc sic erat factum,
ut esset aliquando ruiturum. Homo cum aedificaret,
posuit lapidem super lapidem; et homo cum destrueret,
expulit lapidem a lapide. Homo illud fecit,
homo illud destruxit. Injuria fit Romae, quia dicitur,
Cadit? Non Romae, sed forte artifici ejus. Conditori
ejus facimus injuriam, quia dicimus, Roma ruit,
quam condidit Romulus? Mundus arsurus est, quem
condidit Deus. Sed nec quod fecit homo, ruit, nisi
quando voluerit Deus; nec quod fecit Deus, ruit, nisi
quando voluerit Deus. Si enim hominis opus non
cadit, sine voluntate Dei, opus Dei quando potest
cadere per voluntatem hominis? Tamen et mundum
fecit tibi Deus casurum; et ideo te condidit moriturum.
Ipse homo ornamentum civitatis, ipse homo
inhabitator, rector, gubernator civitatis, sic venit ut
eat, sic est natus ut moriatur, sic est ingressus ut
transeat. Coelum et terra transibunt <note>(Matth. XXIV,
35)</note>: quid ergo mirum, si aliquando finis est civitati?
Et forte non modo finis est civitati: tamen aliquando
finis erit civitati. Sed quare inter sacrificia Christianorum
perit Roma? Quare inter sacrificia Paganorum
arsit mater ejus Troja? Dii, in quibus spem suam
Romani posuerunt, omnino Romani dii, in quibus
spem Pagani Romani posuerunt, ad Romam condendam
de Troja incensa migraverunt. Dii Romani ipsi
fuerunt primo dii Trojani. Arsit Troja, tulit Aeneas
deos fugitivos: imo tulit deos fugiens stolidos. Portari
enim a fugiente potuerunt: fugere ipsi non potuerunt.
Et cum ipsis diis veniens in Italiam, cum
diis falsis condidit Romam. Longum est caetera persequi:
breviter tamen quod ipsorum litterae habent
commemorem. Auctor ipsorum omnibus notus sic
loquitur:  « Urbem Romam, sicut ego accepi, condidere
atque habuere initio Trojani, qui, Aenea duce
profugi, sedibus incertis vagabantur »  <note>(Sallust. Bell.
Catil. cap. 4.)</note> Habebant ergo deos secum, condiderunt
Romam in Latio, posuerunt ibi colendos
<pb n="0506"/>
deos, qui colebantur in Troja. Inducitur a poeta ipsorum
Juno irascens Aeneae et Trojanis fugientibus,
et dicit,
</p>
          <l>Gens inimica mihi Tyrrhenum navigat aequor,</l>
<l>Ilium in Italiam portans victosque Penates:</l>
          <p> <note>(Virgil., Aeneid., lib. 1, vers. 67, 68.)</note> 
id est, deos victos portans secum in Italiam. Jam
quando dii in Italiam victi portabantur, numen erat,
an omen? Diligite ergo legem Dei, et non sit vobis
scandalum. Rogamus vos, obsecramus vos, exhortamur
vos, estote mites, compatimini patientibus,
suscipite infirmos: et in ista occasione multorum peregrinorum,
egentium, laborantium, abundet hospitalitas
vestra, abundent bona opera vestra. Quod jubet
Christus, faciant Christiani, et tantum suo malo
blasphemant Pagani.
</p>
        </div3>
      </div1>

<div1>
        <head>SERMO LXXXII . <hi>De verbis Evangelii Matthaei, cap.</hi> XVIII, 15-18, Si peccaverit in te frater tuus, corripe eum inter te et ipsum solum, <hi>etc. Et de verbis Salomonis,</hi> Annuens oculis cum dolo, congerit hominibus moestitiam: qui autem arguit palam, pacem facit. <hi>Prov. cap.</hi> X, V\. 10, <hi>sec. LXX</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Observatio praevia. Festuca,
ira; trabes, odium.</hi> Admonet nos Dominus noster non
negligere invicem nostra peccata, non quaerendo quid
reprehendas, sed videndo quid corrigas. Ejus quippe
dixit acutum oculum ad ejiciendam festucam de oculo
fratris sui, qui trabem in oculo suo non habet. Quid
autem hoc sit, breviter insinuo Charitati vestrae. Festuca
in oculo, ira est: trabes in oculo, odium est.
Quando ergo qui odit reprehendit irascentem, festucam
vult de oculo fratris sui tollere: sed trabe impeditur,
quam ipse portat in oculo suo <note>(Matth. VII,
3-5)</note>. Festuca initium trabis est. Nam trabes quando
nascitur, prius festuca est. Rigando festucam, perducis
ad trabem: alendo iram malis suspicionibus,
perducis ad odium.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Peccatum irascentis: crudelitas odio
habentis.</hi> Multum autem interest inter peccatum irascentis,
et crudelitatem odio habentis. Nam et filiis
nostris irascimur: odisse filios quis invenitur? In
ipsis quoque pecoribus mater aliquando bucula sugentem
vitulum taedio quodam avertit irascens: sed
visceribus amplectitur matris. Quasi taedium facit,
cum impingit: quaeritur tamen, si deest. Nec damus
aliter filiis disciplinam, nisi aliquantum irascendo et
indignando: nec tamen daremus disciplinam, nisi
amando. Usque adeo non omnis qui irascitur, odit;
ut aliquando magis odisse convincatur, si non irascitur.
<pb n="0507"/>
Fac enim puerum velle in aqua fluminis ludere,
cujus impetu pereat: tu si vides, et patienter permittis,
odisti; tua patientia, illius mors est. Quanto
melius est si irasceris et corrigis, quam non irascendo
interire permittis? Odium ergo ante omnia vitandum
est, trabes de oculo ejicienda est. Multum quippe
aliud est, quando quisque irascens in aliquo verbi
modum excedit, quod postea deleat poenitendo; et
aliud est, servare insidias inclusas in corde. Multum
postremo interest inter haec verba Scripturae, <hi>Turbatus
est prae ira oculus meus <note>(Psal. VI, 8)</note>
            </hi>. De illo autem
quid dictum est? <hi>Qui odit fratrem suum, homicida
est <note>(I Joan. III, 15)</note>
            </hi>. Multum interest inter turbatum
oculum, et exstinctum. Festuca turbat, trabes
exstinguit.</p>
          </div3>
<div3>
            <head>3.</head>
            <p>
 <hi>Odium ei qui odit gravius nocet, quam alteri.</hi> Hoc
ergo primum nobis persuadeamus, ut quod hodie admoniti
sumus, bene facere atque implere possimus,
ante omnia non odisse. Tunc enim quando trabes non
est in oculo tuo, vides recte quidquid fuerit in oculo
fratris tui; et vim pateris, donec ejicias de oculo fratris
tui, quod vides nocere oculo fratris tui. Lumen
quod in te est, non te permittit negligere lumen fratris
tui. Nam si odisti, et vis corripere, quomodo
emendas lumen, qui perdidisti lumen? Dixit enim et
hoc aperte eadem Scriptura, ubi scriptum est, <hi>Qui
odit fratrem suum, homicida est. Qui odit,</hi> inquit, <hi>fratrem
suum, in tenebris est usque adhuc <note>(Id. II, 9)</note>
            </hi>.
Odium, tenebrae sunt. Non potest autem fieri ut qui
odit alterum, non sibi prius noceat. Illum enim laedere
conatur extrinsecus, se vastat intrinsecus. Quantum
autem animus noster corpore major est, tantum
ei prospicere debemus, ne ipse laedatur. Laedit autem
animum suum, qui odit alterum. Et quid facturus est
ei quem odit? quid facturus? Tollit pecuniam, numquid
fidem? Laedit famam, numquid conscientiam?
Quidquid nocet, forinsecus nocet: sibi attende quid
noceat. Intus enim sibi ipse inimicus est, qui odit alterum.
Sed quia non sentit quid sibi mali faciat, in
alterum saevit, eo periculosius vivens, quo non sentit
quid secum mali agit; quia et saeviendo sensum perdidit.
Saevisti in inimicum tuum: te saeviente ille nudatus
est, tu iniquus es. Multum interest inter nudum
et iniquum. Ille perdidit pecuniam, tu innocentiam.
Quaere quis gravius damnum perpessus est. Ille perdidit
rem perituram, tu factus es periturus.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Quo animo frater corripiendus.
Peccatum in hominem non contemnendum.</hi> Ideo debemus
amando corripere; non nocendi aviditate, sed
studio corrigendi. Tales si fuerimus, optime facimus
quod hodie admoniti sumus: <hi>Si peccaverit in te frater
tuus, corripe illum inter te et ipsum solum.</hi> Quare illum
corripis? Quia te doles, quod peccaverit in te? Absit.
Si amore tui id facis, nihil facis. Si amore illius facis,
optime facis. Denique in ipsis verbis attende, cujus
amore id facere debeas, utrum tui, an illius. <hi>Si te
audierit,</hi> inquit, <hi>lucratus es fratrem tuum.</hi> Ergo propter
illum fac, ut lucreris illum. Si faciendo lucraris,
<pb n="0508"/>
nisi fecisses perierat. Quid est ergo quod plerique
homines ista peccata contemnunt, et dicunt, Quid
magnum feci? in hominem peccavi. Noli contemnere.
In hominem peccasti: vis nosse quia in hominem
peccando peristi? Si te ille in quem peccasti, corripuerit
inter te et ipsum solum, et audieris illum, lucratus
est te. Quid est, lucratus est te; nisi quia perieras,
si non lucraretur te? Nam si non perieras,
quomodo te lucratus est? Nemo ergo contemnat,
quando peccat in fratrem. Ait enim quodam loco
Apostolus, <hi>Sic autem peccantes in fratres, et percutientes
conscientiam eorum infirmam, in Christum peccatis <note>(I Cor. VIII, 12)</note>
            </hi>:
ideo quia membra Christi omnes
facti sumus. Quomodo non peccas in Christum, qui
peccas in membrum Christi?</p>
          </div3>
<div3>
            <head>5.</head>
            <p>
 <hi>Hujus peccati remedium.</hi> Nemo ergo dicat,
quia non peccavi in Deum, sed peccavi in fratrem, in
hominem peccavi: leve peccatum est, vel nullum
peccatum est. Forte inde dicis, Leve est, quia cito
curatur. Peccasti in fratrem: fac satis, et sanatus es.
Cito fecisti mortiferam rem, sed remedium cito invenisti.
Quis nostrum speret regnum coelorum, fratres
mei, quando dicit Evangelium, <hi>Qui dixerit fratri suo,
Fatue, reus erit gehennae ignis?</hi> Magnus terror; sed
vide ibi remedium: <hi>Si obtuleris munus tuum ad altare,
et ibi recordatus fueris, quia frater tuus habet aliquid
adversum te; relinque ibi munus tuum ante altare.</hi> Non
irascitur Deus quia differs imponere munus tuum: te
quaerit Deus magis quam munus tuum. Nam si malum
animum gerens adversus fratrem tuum, adveneris
cum munere ad Deum tuum, respondet tibi: Tu peristi,
mihi quid attulisti? Offers munus tuum, et tu
non es munus Dei. Plus quaerit Christus quem redemit
sanguine suo, quam quod tu invenisti in horreo
tuo. Ergo <hi>relinque ibi munus tuum ante altare, et vade
prius reconciliari fratri tuo; et sic veniens offeres munus
tuum <note>(Matth. V, 22-24)</note>
            </hi>. Ecce ille reatus gehennae
quam cito solutus est. Nondum reconciliatus, eras
gehennae reus: reconciliatus, securus offers munus
tuum ad altare.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Quid agere debeat, qui injuriam
passus est.</hi> Homines autem faciles sunt ad irrogandas
injurias, et difficiles ad concordiam requirendam.
Pete, inquit, veniam ab homine quem offendisti,
ab homine quem laesisti. Respondet: Non
me humiliabo. Vel Deum tuum audi, si fratrem tuum
contemnis: <hi>Qui se humiliat, exaltabitur <note>(Luc. XIV, 11)</note>
            </hi>.
Non vis te humiliare qui cecidisti? Multum interest
inter se humiliantem et inter jacentem. Jam jaces, et
humiliare te non vis? Bene diceres, Nolo descendere;
si noluisses ruere.</p>
          </div3>
<div3>
            <head>7.</head>
            <p>
 <hi>Idem tractatur argumentum.</hi> Hoc ergo debet
facere, qui fecit injuriam. Qui autem passus est,
quid debet? Quod audivimus hodie: <hi>Si peccaverit
in te frater tuus, corripe eum inter te et ipsum solum.</hi> 
Si neglexeris, pejor es. Ille injuriam fecit, et
injuriam faciendo gravi se ipsum vulnere percussit:
tu vulnus fratris tui contemnis? Tu eum vides perire,
vel perisse, et negligis? Pejor es tacendo, qaum ille
<pb n="0509"/>
conviciando. Quando ergo in nos aliquis peccat, habeamus
magnam curam, non pro nobis; nam gloriosum
est injurias oblivisci: sed obliviscere injuriam
tuam, non vulnus fratris tui. Ergo <hi>corripe eum inter
te et ipsum solum,</hi> intendens correctioni, parcens
pudori. Forte enim prae verecundia incipit defendere
peccatum suum, et quem vis facere correctiorem, facis
pejorem. <hi>Corripe</hi> ergo <hi>eum inter te et ipsum solum.
Si te audierit, lucratus es fratrem tuum:</hi> quia perierat,
nisi faceres. <hi>Si autem non te audierit,</hi> id est, peccatum
suum quasi justitiam defenderit, <hi>adhibe tecum duos
vel tres; quia in ore duorum vel trium testium stat omne
verbum. Si nec ipsos audierit, refer ad Ecclesiam: si
nec Ecclesiam audierit, sit tibi sicut ethnicus et publicanus.</hi> 
Noli illum deputare jam in numero fratrum tuorum.
Nec ideo tamen salus ejus negligenda est. Nam
et ipsos Ethnicos, id est, Gentiles et Paganos in numero
quidem fratrum non deputamus; sed tamen
eorum salutem semper inquirimus. Hoc ergo audivimus
Dominum ita monentem, et tanta cura praecipientem,
ut etiam hoc adderet continuo: <hi>Amen dico vobis,
quaecumque ligaveritis super terram, ligata erunt et in
coelo; et quaecumque solveritis in terra, soluta erunt et in
coelo.</hi> Coepisti habere fratrem tuum tanquam publicanum,
ligas illum in terra: sed ut juste alliges, vide.
Nam injusta vincula disrumpit justitia. Cum autem
correxeris, et concordaveris cum fratre tuo, solvisti
illum in terra. Cum solveris in terra, solutus erit et
in coelo. Multum praestas, non tibi, sed illi; quia multum
nocuit, non tibi, sed sibi.
</p>
          </div3>
        </div2>

<div2>
          <head>CAPUT V.</head>
<div3>
            <head>8.</head>
            <p>
 <hi>Conciliatur Evangelium cum Salomone.</hi> 
Haec cum ita sint, quid est quod ait Salomon,
quod hodie ex alia lectione primitus audivimus: <hi>Annuens oculis cum dole, congerit hominibus moestitiam:
qui autem arguit palam, pacem facit?</hi> 
 Si ergo <hi>qui arguit palam, pacem facit;</hi> 
 quomodo, <hi>Corripe illum
inter te et ipsum solum?</hi> Metuendum est, ne sibi contraria
sint praecepta divina. Sed intelligamus esse ibi
summam concordiam, non quemadmodum quidam vani
 sapiamus, qui errantes opinantur contraria sibi
esse duo Testamenta in Libris veteribus et novis: ut
ideo putemus hoc esse contrarium, quoniam illud est
in Salomonis libro, hoc in Evangelio. Si enim aliquis
imperitus et calumniator divinarum Scripturarum diceret,
Ecce ubi sibi contradicunt duo Testamenta.
Dominus dicit, <hi>Corripe illum inter te et ipsum solum.</hi> 
Salomon dicit, <hi>Qui arguit palam, pacem facit.</hi> Ergo
nescit Dominus quid praecepit? Salomon vult contundi
frontem peccantis: Christus parcit pudori erubescentis.
Ibi enim scriptum est, <hi>Qui arguit palam, pacem
facit:</hi> hic autem, <hi>Corripe illum inter te et ipsum
solum;</hi> non palam, sed in secreto et occulte. Vis
nosse, quisquis talia cogitas, non sibi repugnare duo
Testamenta, quia illud in libro Salomonis, hoc in
Evangelio reperitur? Apostolum audi. Certe Apostolus
minister est Novi Testamenti. Audi ergo apostolum
Paulum Timotheo praecipientem et dicentem,
<pb n="0510"/> <hi>Peccantes coram omnibus argue, ut et caeteri timorem
habeant 
 <note>(I Tim. V, 20)</note>
            </hi>. Jam non Salomonis liber
cum Evangelio, sed Pauli apostoli Epistola videtur
confligere. Salomonem paululum sine injuria seponamus:
Christum Dominum et Paulum servum ejus audiamus.
Quid dicis, Domine? <hi>Si peccaverit in te frater
tuus, corripe illum inter te et ipsum solum.</hi> Quid dicis,
Apostole? <hi>Peccantes coram omnibus argue, ut et caeteri
timorem habeant.</hi> Quid facimus? Controversiam istam
velut judices audimus? Absit. Imo sub judice constituti
pulsemus, uti nobis aperiri impetremus: fugiamus
sub alas Domini Dei nostri. Non enim Apostolo
suo contrarium locutus est, quia et in illo ipse locutus
est, sicut dicit: <hi>An vultis experimentum ejus accipere,
qui in me loquitur Christus <note>(II Cor. XIII, 3)</note>
            </hi>?
Christus in Evangelio, Christus in Apostolo: Christus
ergo utrumque dixit; unum ore suo, alterum
ore praeconis sui. Quia quando praeco de tribunali aliquid
dicit, non scribitur in Gestis, Praeco dixit: sed
ille dixisse scribitur, qui praeconi quod diceret imperavit.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 <hi>Correptio alias secreta, alias publica
esse debet.</hi> Duo ergo ista praecepta, fratres,
sic audiamus, ut intelligamus, et inter utraque praecepta
pacati constituamur. Cum corde nostro nos
concordemus, et Scriptura sancta in nulla parte discordat.
Verum est omnino, utrumque verum est: sed
discernere debemus, aliquando illud, aliquando illud
esse faciendum; aliquando corripiendum fratrem inter
te et ipsum solum, aliquando corripiendum fratrem
coram omnibus, ut et caeteri timorem habeant.
Si aliquando illud, aliquando illud fecerimus; concordiam
Scripturarum tenebimus, et in faciendo atque
obtemperando non errabimus. Sed dicit mihi aliquis:
Quando facio illud, quando illud: ne tunc corripiam
inter me et ipsum solum, quando debeo coram omnibus
corripere; aut tunc corripiam coram omnibus,
quando debeo in secreto corripere?
</p>
          </div3>
        </div2>

<div2>
          <head>CAPUT VII.</head>
<div3>
            <head>10.</head>
            <p>
 <hi>Quando secreta esse debet,
quando publica.</hi> Cito videbit Charitas vestra, quid
quando facere debeamus: sed utinam facere pigri
non simus. Intendite, et videte: <hi>Si peccaverit,</hi> inquit, <hi>in te frater tuus, corripe eum inter te et ipsum solum.</hi> 
Quare? Quia peccavit in te. Quid est, in te peccavit?
Tu scis quia peccavit. Quia enim secretum fuit,
quando in te peccavit; secretum quaere, cum corrigis
quod peccavit. Nam si solus nosti quia peccavit in te,
et eum vis coram omnibus arguere; non es correptor,
sed proditor. Attende quemadmodum vir justus, Joseph,
tanto flagitio quod de uxore fuerat suspicatus,
tanta benignitate pepercit, antequam sciret unde illa
conceperat: quia gravidam senserat, et se ad illam
non accessisse noverat. Restabat itaque certa adulterii
suspicio: et tamen quia ipse solus senserat, ipse solus
sciebat, quid de illo ait Evangelium? <hi>Joseph autem
cum esset vir justus, et nollet eam divulgare.</hi> Mariti
dolor non vindictam quaesivit: voluit prodesse peccanti,
non punire peccantem. <hi>Cum,</hi> inquit, <hi>nollet eam
divulgare, voluit eam occulte dimittere.</hi> Haec eo cogitante,
<pb n="0511"/>
ecce angelus Domini apparuit ei in somnis; et
indicavit quid esset, quia non violavit viri torum, quia
de Spiritu sancto conceperat Dominum amborum <note>(Matth. I, 19, 20)</note>.
Peccavit ergo in te frater tuus; si
tu solus nosti, tunc vere in te solum peccavit. Nam si
multis audientibus tibi fecit injuriam, et in illos peccavit,
quos testes suae iniquitatis effecit. Dico enim,
fratres charissimi, quod et vos ipsi in vobis ipsis potestis
agnoscere. Quando me audiente, fratri meo
quisque injuriam facit, absit ut a me injuriam illam
alienam putem. Prorsus et mihi fecit: imo et mihi
plus fecit, cui putavit placere quod fecit. Ergo ipsa
corripienda sunt coram omnibus, quae peccantur coram
omnibus: ipsa corripienda sunt secretius, quae
peccantur secretius. Distribuite tempora, et concordat
Scriptura.
</p>
          </div3>
        </div2>

<div2>
          <head>CAPUT VIII.</head>
<div3>
            <head>11.</head>
            <p>
 <hi>Correptionis modus, curve secreto
fiat. Peccata carnis mortifera.</hi> Sic agamus et
sic agendum est, non solum quando in nos peccatur,
sed quando peccatur ab aliquo, ut ab altero nesciatur.
In secreto debemus corripere, in secreto arguere; ne
volentes publice arguere, prodamus hominem. Nos
volumus corripere et corrigere: quid, si inimicus
quaerit audire quod puniat? Novit enim nescio quem
homicidam episcopus, et alius illum nemo novit. Ego
volo publice corripere, at tu quaeris inscribere. Prorsus
nec prodo, nec negligo: corripio in secreto;
pono ante oculos Dei judicium; terreo cruentam conscientiam;
persuadeo poenitentiam. Hac charitate
praediti esse debemus. Unde aliquando homines reprehendunt
nos, quod quasi non corripiamus: aut
putant nos scire quod nescimus, aut putant nos tacere
quod scimus. Sed forte quod scis, et ego scio:
sed non coram te corripio; quia curare volo, non accusare.
Sunt homines adulteri in domibus suis, in secreto
peccant; aliquando nobis produntur ab uxoribus
suis plerumque zelantibus, aliquando maritorum
salutem quaerentibus: nos non prodimus palam, sed
in secreto arguimus. Ubi contigit malum, ibi moriatur
malum. Non tamen vulnus illud negligimus; ante
omnia ostendentes homini in tali peccato constituto
sauciamque gerenti conscientiam, illud vulnus esse
mortiferum: quod aliquando qui committunt, nescio
qua perversitate contemnunt; et nescio unde sibi testimonia
nulla et vana conquirunt, dicentes, Peccata
carnis Deus non curat. Ubi est quod hodie audivimus: <hi>Fornicatores et adulteros judicat Deus?</hi> 
 Ecce attende,
quisquis tali morbo laboras. Quod dicit Deus
audi: non quod tibi dicit favens peccatis tuis animus
tuus, aut eadem tecum iniquitatis catena ligatus
amicus tuus, vel potius inimicus tuus et suus. Audi
ergo quod dicit Apostolus: <hi>Honorabiles,</hi> inquit, <hi>nuptiae
in omnibus, et torus immaculatus. Fornicatores
autem et adulteros judicat Deus <note>(Hebr. XIII, 4)</note>
            </hi>.
</p>
          </div3>
        </div2>

<div2>
          <head>CAPUT IX.</head>
<div3>
            <head>12.</head>
            <p>
 <hi>Vita cito emendanda.</hi> Age
ergo, frater, esto correctus. Times ne te inscribat
inimicus; et non times ne te judicet Deus? Ubi est fides?
<pb n="0512"/>
Time cum est quando timeas. Longe est quidem
dies judicii: sed uniuscujusque hominis dies ultimus
longe esse non potest; quia brevis est vita. Et quia
ipsa brevitas semper incerta, quando sit dies tuus ultimus,
nescis. Corrige te hodie, propter cras. Prosit
tibi et modo in secreto correptio. Palam enim loquor,
et in secreto arguo. Aures omnium pulso: sed conscientias
quorumdam convenio. Si dicerem, Tu,
adulter, corrige te: primo forte dicerem quod nescirem;
forte quod temere audieram, suspicarer. Non
dico, Tu, adulter, corrige te; sed, quisquis in hoc
populo adulter es, corrige te. Publica est correptio,
sed secreta correctio. Scio quia ille qui timuerit, corrigit
se.
</p>
          </div3>
        </div2>

<div2>
          <head>CAPUT X.</head>
<div3>
            <head>13.</head>
            <p>
 <hi>Peccata carnis non contemnenda.</hi> 
Non dicat in corde suo, Peccata carnis non curat
Deus. <hi>Nescitis,</hi> inquit Apostolus, <hi>quia templum Dei
estis, et Spiritus Dei habitat in vobis? Quisquis templum
Dei violaverit, disperdet illum Deus <note>(I Cor. III, 16,
17)</note>
            </hi>. Nemo se fallat. Sed forte ait aliquis, Templum
Dei animus meus est, non corpus meum: adjecit
etiam testimonium, <hi>Omnis caro fenum, et omnis claritas
carnis ut flos feni <note>(I Petr. I, 24)</note>
            </hi>. Infelix interpretatio!
punienda cogitatio! Fenum dicta est caro, quia
moritur: sed quod ad tempus moritur, non resurgat
cum crimine. Vis nosse apertam etiam inde sententiam? <hi>Nescitis,</hi> 
 inquit idem apostolus, <hi>quia corpora
vestra templum in vobis est Spiritus sancti, quem habetis
a Deo?</hi> <note>(Jam non contemnatis corporalia peccata:
ecce quia et <hi>corpora vestra templum in vobis sunt Spiritus
sancti, quem habetis a Deo</hi>.)</note> Contemnebas corporale
peccatum, contemnis quod peccas in templum?
Ipsum corpus tuum templum in te est Spiritus
Dei. Jam vide quid facias de templo Dei. Si eligeres
in ecclesia facere adulterium intra istos parietes,
quid te esset sceleratius? Modo autem tu ipse es templum
Dei. Templum intras, templum exis, templum
in domo tua manes, templum surgis. Vide quid agas,
vide ne offendas templi habitatorem, ne deserat te,
et in ruinam vertaris. <hi>Nescitis,</hi> inquit, <hi>quia corpora
vestra</hi> (et hoc de fornicatione loquebatur Apostolus,
ne contemnerent corporalia peccata) <hi>templum in vobis
est Spiritus sancti, quem habetis a Deo, et non estis vestri?
Empti enim estis pretio magno <note>(I Cor. VI, 19,
20)</note>
            </hi>. Si contemnis corpus tuum, considera pretium
tuum.
</p>
          </div3>
        </div2>

<div2>
          <head>CAPUT XI.</head>
<div3>
            <head>14.</head>
            <p>
 <hi>Correctio non procrastinanda.
Vox corvina. Homines bona volunt habere omnia praeter
vitam.</hi> Scio ego, et mecum omnis homo qui
paulo attentius consideraverit, neminem Deum timentem
sub verbis ejus non se corrigere, nisi qui putat,
quia plus habet vivere. Ipsa res est quae multos occidit,
cum dicunt, Cras, cras: et subito ostium clauditur.
Remansit foris cum voce corvina, quia non
habuit gemitum columbinum. Cras, cras; corvi vox.
Geme ut columbus, et tunde pectus: sed plagas tibi
<pb n="0513"/>
dando in pectus, caesus correctus esto; ne non videaris
conscientiam caedere, sed malam conscientiam
pugnis pavimentare, solidiorem reddere, non correctiorem.
Geme non inani gemitu. Forte enim dicis
tibi: Promisit mihi Deus indulgentiam, quando me
correxero; securus sum: lego divinam Scripturam, <hi>Iniquus in qua die conversus fuerit ab iniquitatibus suis,
et fecerit justitiam, omnes iniquitates ejus obliviscar <note>(Ezech. XVIII, 21 et 22)</note>
            </hi>.
Securus sum; quando me
correxero, dat mihi Deus indulgentiam de malis
meis. Et quid ego dicturus sum? Contra Deum reclamaturus?
Dicturus sum Deo: Noli illi dare indulgentiam?
Dicturus sum hoc scriptum non esse, hoc
Deum non promisisse? Si ista dixero, omnia falsa dico.
Bene dicis, verum dicis: indulgentiam correctioni
tuae promisit Deus, negare non possum: sed dic
mihi, rogo te; ecce ego consentio et concedo et cognosco
quia indulgentiam Deus promisit tibi; crastinum
enim diem quis tibi promisit? Ubi mihi legis indulgentiam
te accepturum, si te correxeris; lege ibi
mihi quantum victurus sis. Non lego, inquis. Nescis
ergo quantum victurus sis. Esto correctus et semper
paratus. Noli timere diem ultimum, tanquam furem
qui te dormiente effodiat parietem: sed vigila, et corrige
te hodie. Quid differs in crastinum? Longa vita erit.
Ipsa longa, bona sit. Prandium bonum longum nemo
differt, et vitam malam longam vis habere? Utique si
longa erit, melius bona erit: si brevis erit, bene factum
est, ut bona produceretur. Sic autem homines
negligunt vitam suam, ut nolint habere malam, nisi
ipsam. Villam emis, bonam quaeris; uxorem vis ducere,
bonam eligis; filios tibi vis nasci, bonos optas;
caligas locas, et non vis malas: et vitam amas malam!
Quid te offendit vita tua, quam solam vis
malam, ut inter omnia bona tua tu solus sis malus?
</p>
          </div3>
        </div2>

<div2>
          <head>CAPUT XII.</head>
<div3>
            <head>15.</head>
            <p>
 <hi>Pastoris onus non abjiciendum.</hi> 
Ergo, fratres mei, si aliquem vestrum vellem in parte
corripere, forte audiret me: multos vestrum publice
corripio; omnes me laudant; audiat me aliquis. Non
amo in voce laudatorem, et in corde contemptorem.
Cum enim laudas, et non te corrigis, contra te testis
es. Si malus es, et quod dico placet tibi, displice tibi:
quia si malus displicueris tibi, correctus placebis
tibi, quod nudiustertius, nisi fallor, dixi. In omnibus
verbis meis speculum propono. Nec mea ista sunt
verba: sed Domino jubente loquor, quo terrente non
taceo. Nam quis non eligeret tacere, et rationem de
vobis non reddere? Sed jam suscepimus onus, quod
ab humeris nostris excutere non possumus, nec debemus.
Audistis, fratres mei, cum Epistola ad Hebraeos
legeretur: <hi>Obedite praepositis vestris, et subditi estote;
quia ipsi vigilant pro animabus vestris, tanquam rationem
reddituri pro vobis: ut cum gaudio hoc faciant, et
non cum tristitia; non enim expedit vobis <note>(Hebr. XIII,
17)</note>
            </hi>. Quando facimus ista cum gaudio? Quando videmus
<pb n="0514"/>
homines proficere in verbis Dei. Quando laborat
cum gaudio operarius in agro? Quando attendit arborem,
et fructum videt; quando attendit segetem, et
frugum in area prospicit ubertatem: non sine causa
laboravit, non sine causa dorsum curvavit, non sine
causa manus attrivit, non sine causa frigus et aestum
toleravit. Hoc est quod ait, <hi>Ut cum gaudio hoc faciant,
et non cum tristitia; non enim expedit vobis.</hi> Numquid
dixit, Non illis expedit. Non; sed dixit, <hi>Non expedit
vobis.</hi> Nam illi praepositi quando contristantur de malis
vestris, expedit illis; ipsa tristitia prodest illis:
sed non expedit vobis. Nihil autem nobis volumus expedire,
quod non expedit vobis. Simul ergo in Dominico
agro, fratres, bonum operemur; ut simul de
mercede gaudeamus.
</p>
          </div3>
        </div2>
      </div1>

<div1>
        <head>SERMO LXXXIII . <hi>De verbis Evangelii Matthaei, cap.</hi> XVIII, 21, 22, Quoties peccabit in me frater meus, <hi>etc.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>De remittendis injuriis.</hi> 
Hesterna die sanctum Evangelium admonuit nos
non negligere peccata fratrum nostrorum: <hi>Sed si
peccaverit,</hi> inquit, <hi>in te frater tuus, corripe eum inter
te et ipsum solum. Si te audierit, lucratus es fratrem
tuum. Si autem contempserit, adhibe tecum duos vel
tres: ut in ore duorum vel trium testium stet omne verbum.
Si autem et ipsos contempserit, dic Ecclesiae.
Quod si Ecclesiam contempserit, sit tibi sicut ethnicus et
publicanus.</hi> Hodierna etiam die ad ipsam rem pertinet
capitulum quod sequitur, quod modo cum legeretur
audivimus. Cum enim dixisset hoc Dominus Jesus Petro,
subjecit et interrogavit Magistrum, quoties ignosceret
fratri qui in illum peccasset; et quaesivit utrum
sufficeret septies. Respondit illi Dominus: <hi>Non solum
septies, sed etiam septuagies septies.</hi> Deinde narravit
similitudinem valde terribilem: quia simile est regnum
coelorum homini patrifamilias, qui posuit rationem
cum servis suis; in quibus invenit debitorem
decem millium talentorum. Et cum jussisset, ut omnia
quae habebat, et omnis ejus familia, et ipse venderetur,
et debitum solveretur, advolutus genibus domini
sui, rogabat eum dilationem, meruit remissionem.
Misertus est enim dominus ejus, sicut audivimus, et
omne debitum dimisit illi. At ille debito liber, sed
iniquitatis servus, posteaquam egressus est a facie domini
sui, invenit etiam ipse debitorem suum, qui
debebat, non decem millia talentorum, quantum ipsius
debitum fuit, sed centum denarios: coepit eum
suffocatum trahere, et dicere, <hi>Redde quod debes.</hi> At
ille rogabat conservum, sicut et ipse rogaverat dominum:
sed non talem iste invenit conservum, qualem
<pb n="0515"/>
ille dominum. Non solum remittere illi debitum noluit:
sed nec dilationem dedit. Contortum rapiebat
ad solutionem, jam debito dominico liber. Displicuit
conservis; et renuntiaverunt domino suo quid
actum esset: et dominus fecit adesse servum, et
dixit ei, <hi>Serve nequam,</hi> cum mihi tanta deberes, misertus
tui, <hi>omnia dimisi tibi; nonne ergo et te oportebat
misereri conservi tui, sicut et ego tui misertus sum?</hi> 
Et jussit omnia, quae illi dimiserat, exigi.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Omnis homo debitor Dei est, et
debitorem habet fratrem. Misericordiae opera duo. Mendici
Dei sumus.</hi> Ergo hanc similitudinem ad nostram
instructionem proposuit, et admonendo perire
nos noluit. <hi>Sic,</hi> inquit, <hi>et vobis faciet Pater vester coelestis,
si non remiseritis unusquisque vestrum fratri suo
ex cordibus vestris</hi>. Ecce, fratres, res in aperto est,
admonitio utilis; et valde salubris obedientia debetur,
ut quod jussum est impleatur. Quia omnis homo
et debitor est Dei, et debitorem habet fratrem suum.
Quis est enim qui non sit debitor Dei, nisi in quo
nullum potest inveniri peccatum? Quis est autem qui
non habeat debitorem fratrem, nisi in quem nemo
peccavit? Putasne, quisquam in genere humano reperiri
potest, qui non et ipse aliquo peccato obstrictus
sit fratri suo? Debitor est ergo omnis homo, habens
tamen et ipse debitorem. Ideo Deus justus constituit
tibi regulam in debitore tuo, quod faciet et ipse cum
suo. Duo sunt enim opera misericordiae, quae nos
liberant, quae breviter ipse Dominus posuit in Evangelio, <hi>Dimittite, et dimittetur vobis; date, et dabitur
vobis 
 <note>(Luc. VI, 37, 38)</note>
            </hi>. <hi>Dimittite, et dimittetur vobis,</hi> 
ad ignoscendum pertinet. <hi>Date, et dabitur vobis,</hi> ad
praestandum beneficium pertinet. Quod ait de ignoscendo;
et tu vis tibi ignosci quod peccas, et habes
alium cui tu possis ignoscere. Rursus quod pertinet
ad tribuendum beneficium; petit te mendicus, et tu
es Dei mendicus. Omnes enim quando oramus, mendici
Dei sumus: ante januam magni patrisfamilias
stamus, imo etiam prosternimur, supplices ingemiscimus,
aliquid volentes accipere; et ipsum aliquid,
ipse Deus est. Quid a te petit mendicus? Panem. Et
tu quid petis a Deo, nisi Christum, qui dicit, <hi>Ego sum
panis vivus, qui de coelo descendi <note>(Joan. VI, 51)</note>
            </hi>? Ignosci
vobis vultis? Ignoscite: <hi>Remittite, et remittetur vobis.</hi> 
Accipere vultis? <hi>Date, et dabitur vobis.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Quoties ignoscendum fratri.</hi> 
Sed quid in hac aperta praeceptione movere possit,
audite. In remissione ubi venia petitur, et ab ignoscente
debetur, hoc potest movere, quod et Petrum
movit. <hi>Quoties debeo,</hi> inquit, <hi>ignoscere? Sufficit usque
septies?</hi> Non sufficit, ait Dominus: <hi>Non dico tibi,
Septies; sed, septuagies septies.</hi> Jam tu enumera quoties
in te peccaverit frater tuus. Si potueris pervenire
usque ad septuagesimam et octavam culpam, ut
transeas septuagies septies, tunc molire vindictam.
Itane verum est quod dicit, et vere ita se res habet,
ut si peccaverit septuagies septies, ignoscas; si autem
<pb n="0516"/>
peccaverit septuagies octies, jam liceat tibi non ignoscere?
Audeo, audeo dicere, ut et si septuagies octies
peccaverit, ignoscas. Si autem peccaverit, ut dixi,
septuagies octies ignosce. Et si centies peccaverit,
ignosce. Et quid dicam toties et toties? Omnino
quoties peccaverit, ignosce. Ergo ego ausus sum
supergredi modum Domini mei? Ille in septuagesimo
et septimo numero ignoscendi limitem fixit: hunc
ego limitem transilire praesumam? Non est verum,
non sum ausus plus aliquid. Ipsum Dominum meum
audivi loquentem in Apostolo suo, ubi modus et numerus
praefixus non est. Ait enim: <hi>Donantes vobismetipsis,
si quis adversus aliquem habet querelam, sicut
Deus in Christo donavit vobis <note>(Coloss. III, 13)</note>
            </hi>. Audistis
formam. Si septuagies septies peccata tibi donavit
Christus, si huc usque ignovit, et ultra negavit;
pone et tu limitem, et ulterius noli ignoscere. Si autem
Christus millia peccata peccatorum invenit, et
tamen omnia donavit; noli subducere misericordiam,
sed posce illius numeri solutionem. Non enim sine
causa Dominus <hi>septuagies septies</hi> dixit: cum omnino
nulla culpa sit, quam non debeas ignoscere. Ecce
ille ipse servus, cujus debentis inventus est debitor,
decem millia talentorum debebat. Puto enim, quia
decem millia talentorum, ut parum sit, decem millia
peccatorum sunt. Nolo enim dicere unum talentum,
quod omnia peccata concludat. Servus autem ille
quantum ei debebat? Centum denarios debebat. Jam
plus non est quam septuagies septies? Et tamen iratus
est Dominus, quia ei non dimisit. Non solum
enim centum plus sunt quam septuaginta septem;
sed centum denarii forte mille asses sunt. Sed quid
ad decem millia talentorum?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Omnia debita dimittenda.</hi> Ac
per hoc omnes culpas, quae in nos committuntur, parati
simus ignoscere, si nobis desideramus ignosci.
Si enim consideremus peccata nostra, et numeremus
quid facto, quid oculo, quid aure, quid cogitatione,
quid innumerabilibus motibus; nescio utrum dormiamus
sine talento. Ergo quotidie petimus, quotidie
divinas aures orando pulsamus, quotidie nos
prosternimus et dicimus: <hi>Dimitte nobis debita nostra,
sicut et nos dimittimus debitoribus nostris <note>(Matth. VI,
12)</note>
            </hi>. Quae debita tua? Omnia, an aliquam partem?
Respondebis, Omnia. Sic ergo et tu debitori tuo.
Hanc ergo regulam ponis, hanc conditionem loqueris:
hoc pacto et placito quando oras, commemoras,
ut dicas, <hi>Dimitte nobis, sicut et nos dimittimus debitoribis
nostris.</hi> </p>
          </div3>
<div3>
            <head>5.</head>
            <p>
 <hi>Insignis hac de re figura.</hi> Quid sibi ergo vult <hi>septuagies septies?</hi> 
 Audite, fratres, magnum mysterium,
admirabile sacramentum. Quando Dominus
baptizatus est, Lucas evangelista sanctus ibi commemoravit
generationes ejus, quo ordine, qua serie, quo
stemmate ad illam generationem ventum fuerit, qua
natus est Christus <note>(Luc. III, 21-38)</note>. Matthaeus coepit
<pb n="0517"/>
ab Abraham, et venit usque ad Joseph descendendo <note>(Matth. I, 1-16)</note>:
Lucas autem ascendendo coepit numerare.
Quare ille descendendo, ille ascendendo?
Quia Matthaeus generationem Christi commendabat,
qua descendit ad nos; ideo quando natus est Christus,
coepit numerare descendendo. Lucas autem quia
tunc coepit numerare, quando baptizatus est Christus;
ibi est initium ascensionis: iste ascendendo numerare
coepit, numerando autem complevit generationes septuaginta
septem. A quo numerabat? Intendite a quo.
Exorsus est numerare a Christo usque ad ipsum
Adam, qui primus peccavit, et nos cum peccati obligatione
generavit. Pervenit usque ad Adam, et numerantur
generationes septuaginta septem: hoc est, a
Christo usque ad Adam, quas diximus septuaginta
septem; et ab Adam usque ad Christum septuaginta
septem. Si ergo nulla generatio praetermissa est, nulla
culpa praeteritur, ubi non debeat ignosci. Nam ideo
ipsius septuaginta septem generationes enumeravit,
quem numerum Dominus in peccatorum remissione
commendavit; quoniam a baptismo coepit enumerare,
ubi omnia peccata solvuntur.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Alia figura de eodem. Decalogus.</hi> 
Et in hoc, fratres, adhuc accipite sacramentum
majus. In septuagesimo septimo numero mysterium
est remissionis peccatorum. Tot generationes
inveniuntur a Christo usque ad Adam. Deinde paulo
diligentius interroga ipsius numeri secretum, latebrasque
ejus inquire: pulsa diligentius, ut aperiatur
tibi. Justitia lege Dei constat: verum est. Nam lex in
decem praeceptis commendatur. Ideo ille debebat
decem millia talentorum. Ipse est ille memorabilis
Decalogus scriptus digito Dei, traditus populo per
Moysen famulum Dei. Debebat ergo ille decem millia
talentorum: omnia peccata significat, propter numerum
legis. Debebat et ille centum denarios: non
minus ab eodem numero. Nam et centies centum fit
decem millia; et decies deni, centum. Et ille decem
millia talentorum, et ille decies denos. A legitimo
enim numero non recessum est, in quo utroque invenies
utraque peccata. Uterque debitor, et uterque
veniae deplorator et impetrator: sed ille servus malus,
servus ingratus, iniquus, noluit rependere quod
accepit, noluit praestare quod illi indigno praestitum
fuit.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Septuagesimo septimo numero
peccata omnia esse praesignata. Peccata dimissa replicantur
non dimittenti.</hi> Videte ergo, fratres: quisque
incipit a Baptismo, liber exit, dimissa sunt illi decem
millia talentorum; et cum exierit, invenire habet conservum
suum debitorem. Observet ergo ipsum peccatum:
quia numerus undenarius transgressio legis
est. Lex enim denarius, peccatum undenarium. Lex
enim per decem, peccatum per undecim. Quare peccatum
per undecim? Quia transgressio denarii est, ut
<pb n="0518"/>
eas ad undenarium. In lege autem modus fixus est:
transgressio autem peccatum est. Jam ubi transgrederis
denarium, ad undenarium venis. Adeo magnum
mysterium figuratum est, quando jussum est tabernaculum
fabricari. Multa ibi numerosa dicta sunt, in
magno sacramento. Inter caetera vela cilicina jussa
sunt fieri, non decem, sed undecim <note>(Exod. XXVI, 7)</note>:
quia per cilicium ostenditur confessio peccatorum.
Quid autem amplius quaeris? Vis nosse omnia peccata
contineri numero isto septuagesimo septimo? Septuplum
solet pro toto computari: quoniam septem
diebus volvitur tempus, et finito septenario, rursus
ad caput reditur, ut eadem forma volvatur. Per hujusmodi
formae revolutiones saecula transeunt: a
septenario tamen numero non receditur. Omnia enim
peccata dixit, quando <hi>septuagies septies</hi> dixit: quia
illud undecim duc septies, fiunt septuagies septies.
Omnia ergo dimitti peccata voluit, qui ea septuagesimo
septimo numero praesignavit. Nemo contra se
teneat non ignoscendo, ne contra illum teneatur,
quando orat. Dicit enim Deus, Dimitte, et dimittetur
tibi. Sed ego prior dimisi: dimitte vel postea. Nam si
non dimiseris, revocabo te; et quidquid tibi dimiseram,
replicabo tibi. Non enim mentitur Veritas; non
enim fallit, aut fallitur Christus, qui subjecit, dicens: <hi>Sic et vobis faciet Pater vester, qui in coelis est.</hi> 
 Invenis
Patrem, imitare Patrem. Si enim imitari non vis,
exhaeredari disponis, <hi>Faciet</hi> ergo <hi>ita vobis,</hi> inquit, <hi>Pater vester coelestis, si non remiseritis unusquisque
fatribus vestris ex cordibus vestris.</hi> 
 Ne dicas in lingua,
Ignosco, et corde differas. Supplicium enim ostendit
tibi Deus, minando vindictam. Novit Deus ubi dicas.
Vocem tuam homo audivit: conscientiam tuam Deus
inspicit. Si dicis, Dimitto; dimitte. Melius est cum
clamas ore, et dimittis in corde, quam blandus ore,
crudelis in corde.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Ita ignoscendum, ut non negligatur
disciplina.</hi> Jam ergo obsecrant pueri indisciplinati,
et nolunt vapulare, qui sic praescribunt nobis,
quando volumus dare disciplinam: Peccavi, ignosce
mihi. Ecce ignovi, et iterum peccat. Ignosce: ignovi.
Peccat tertio. Ignosce: tertio ignovi. Jam quarto
vapulet. Et ille: Numquid septuagies septies te fatigavi?
Si hac praescriptione severitas disciplinae dormiat,
repressa disciplina saevit impunita nequitia.
Quid ergo faciendum est? Corripiamus verbis, et si
opus est, et verberibus: sed delictum dimittamus,
culpam de corde abjiciamus. Ideo enim Dominus
subdidit, <hi>de cordibus vestris,</hi> ut si per charitatem
imponitur disciplina, de corde lenitas non recedat.
Quid enim tam pium quam medicus ferens ferramentum?
Plorat secandus, et secatur: plorat urendus,
et uritur. Non est illa crudelitas; absit ut saevitia
medici dicatur. Saevit in vulnus, ut homo sanetur:
quia si vulnus palpetur, homo perditur. Sic ergo ista
monuerim, fratres mei, ut fratres nostros qui peccaverint
<pb n="0519"/>
omni modo diligamus, de corde nostro charitatem
in eos non dimittamus, et disciplinam, cum
opus est, demus: ne per solutionem disciplinae
crescat nequitia, et incipiamus propter Deum accusari;
quia recitatum est nobis, <hi>Peccantes coram omnibus
corripe, ut caeteri timorem habeant <note>(I Tim. V, 20)</note>
            </hi>.
Certe si quis, quod solum verum est, distinguit tempora,
et solvit quaestionem, verum est. Si peccatum
in secreto est, in secreto corripe. Si peccatum publicum
est et apertum - publice corripe: ut ille emendetur,
et caeteri timeant.
</p>
          </div3>
        </div2>
      </div1>

<div1>
        <head>SERMO LXXXIV . <hi>De verbis Evangelii Matthaei, cap.</hi> XIX, 17, Si vis venire ad vitam, serva mandata.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Aeterna vita quantum amanda
sit, intelligitur ex amore hujus vitae.</hi> Dixit Dominus
cuidam adolescenti: <hi>Si vis venire ad vitam, serva
mandata.</hi> Non dixit, Si vis venire ad vitam aeternam:
sed, <hi>Si vis venire ad vitam;</hi> eam definiens vitam, quae
fuerit aeterna vita. Hujus ergo vitae amorem nos primitus
commendemus. Etenim amatur et qualiscumque
vita ista; et ipsam qualemcumque, aerumnosam,
miseram, finire homines timent, et pavescunt. Hinc
videndum est, hinc considerandum, quemadmodum
amanda sit aeterna vita; quando sic amatur misera
ista et quandoque finienda vita. Considerate, fratres,
quantum amanda sit vita, ubi nunquam finias vitam.
Amas ergo istam vitam, ubi tantum laboras, curris,
satagis, anhelas; et vix enumerantur quae necessaria
sunt in misera vita; seminare, arare, novellare, navigare,
molere, coquere, texere: et post haec omnia
finire habes vitam. Ecce quae pateris in misera ista
quam diligis vita: et putas te semper victurum, et
nunquam moriturum? Templa, saxa, marmora, ferro
plumboque consolidata, tamen cadunt: et homo nunquam
se putat moriturum? Discite ergo, fratres,
quaerere aeternam vitam, ubi ista non tolerabitis, sed
in aeternum cum Deo regnabitis. <hi>Qui</hi> enim <hi>vult vitam,</hi> 
sicut dicit propheta, <hi>diligit videre dies bonos <note>(Psal.
XXXIII, 13)</note>
            </hi>. Nam in diebus malis mors potius optatur,
quam vita. Nonne audimus et videmus homines in
aliquibus tribulationibus et angustiis, conflictationibus
et aegritudinibus dum sunt constituti, et vident
se laborare, nihil aliud dicere nisi, Deus mitte mihi
mortem, accelera dies meos? Et aliquando venit
aegritudo; curritur, adducuntur medici, solidi et
munera promittuntur. Dicit tibi ipsa mors: Ecce
adsum, quam paulo ante a Domino petebas; quid me
modo fugere vis? Inveni te falsatorem, et miserae vitae
amatorem.</p>
          </div3>
<div3>
            <head>2.</head>
            <p>
 <hi>Mali sunt dies hujus vitae. Vera ac beata vita,
aeterna.</hi> De his autem diebus quos agimus, ait
Apostolus, <hi>Redimentes tempus, quoniam dies mali
sunt <note>(Ephes. V, 10)</note>
            </hi>. Non sunt ergo dies mali quos
agimus in corruptela hujus carnis, in tanta vel sub
<pb n="0520"/>
tanta sarcina corruptibilis corporis, inter tantas tentationes,
inter tantas difficultates, ubi falsa voluptas,
nulla securitas gaudii, timor torquens, cupiditas
avida, tristitia arida? Ecce quam malos dies: et
nemo vult finire ipsos malos dies, multumque hinc
rogant homines Deum, ut diu vivant. Quid est autem
diu vivere, nisi diu torqueri? Quid est aliud diu
vivere, quam malos dies malis diebus addere? Et
cum crescunt pueri, quasi accedunt illis dies; et
nesciunt quia minuuntur: et ipsa est falsa computatio.
Crescentibus enim decedunt dies potius, quam
accedunt. Constitue alicui homini nato, verbi gratia,
octoginta annos: quidquid vivit, de summa minuit.
Et inepti homines gratulantur plurimis natalitiis, tam
suis, quam filiorum suorum. O virum prudentem! Si tibi
vinum minuatur in utre, tristaris: dies perdis, et gaudes?
Mali ergo sunt dies: et eo pejores, quia diliguntur. Sic
blanditur hic mundus, ut nemo velit finire aerumnosam
vitam. Vera enim vita vel beata haec est, cum resurgemus
et cum Christo regnabimus. Nam et impii resurrecturi
sunt, sed in ignem ituri. Vita itaque non est,
nisi beata. Et vita beata esse non potest, nisi aeterna,
ubi sunt dies boni; nec multi, sed unus. Ex consuetudine
hujus vitae appellati sunt dies. Dies ille nescit
ortum, nescit occasum. Illi diei non succedit crastinus;
quia non praecedit eum hesternus. Hunc diem,
vel hos dies, et hanc vitam, et veram vitam in promissis
habemus. Alicujus ergo operis merces est. Si
enim mercedem amamus, in opere non deficiamus:
et in aeternum cum Christo regnabimus.
</p>
          </div3>
        </div2>
      </div1>

<div1>
        <head>SERMO LXXXV . <hi>De verbis Evangelii Matthaei, cap.</hi> XIX, 17-25. Si vis venire ad vitam, serva mandata, etc.</head>

<div2>
          <head>CAPUT PRIMUM.</head>
<p>NUM. 1. <hi>Mandatorum observatio
ad promerendam vitam. Evangelium, os Christi.</hi> Evangelica
lectio, quae modo personuit in auribus nostris,
fratres, auditorem magis atque factorem, quam expositorem
desiderat. Quid hac luce clarius, <hi>Si vis venire
ad vitam, serva mandata?</hi> Quid ergo dicturus sum? <hi>Si vis
venire ad vitam, serva mandata.</hi> Quis est qui nolit vitam?
et tamen quis est qui velit servare mandata? Si mandata
servare non vis, quare vitam quaeris? Si ad opus piger
es, quare ad mercedem festinas? Dixit se ille dives adolescens
servasse mandata: audivit praecepta majora, <hi>Si
vis perfectus esse, unum tibi deest; vade, vende omnia quae
habes, et da pauperibus:</hi> nec perdes, sed <hi>habebis thesaurum
in coelo; et veni, sequere me.</hi> Nam quid tibi
prodest, si feceris, et non sequaris me? Abscessit
autem tristis ac moestus, sicut audistis: habebat
enim multas divitias. Quod audivit ille, audivimus et
nos. Os Christi, Evangelium est. In coelo sedet: sed
in terra loqui non cessat. Nos non simus surdi: nam
ille clamat. Nos non simus mortui: nam ille tonat.
Si majora non vis facere, minora fac. Onus majorum
ad te multum est, vel minora prende. Quid ad utraque
piger es? quid utrisque adversaris? Majora sunt,
<pb n="0521"/> <hi>Vende omnia quae habes, et da pauperibus, et sequere
me.</hi> 
 Minora sunt, <hi>Non homicidium facias, Non adulteres,
Non falsum testimonium quaeras</hi>, <hi>Non fureris.
Honora patrem et matrem, Diliges proximum tuum
tanquam te ipsum.</hi> Ista fac. Quid ad te clamo, ut vendas
res tuas, cui extorquere non possum ne rapias
alienas? Audisti, <hi>Non furaberis;</hi> tu rapis. Ante conspectum
tanti Judicis, jam te non furem teneo, sed
raptorem. Parce tibi, miserere tui. Adhuc vita ista
dat tibi dilationem, noli abjicere correptionem. Fuisti
heri fur; noli et hodie. Jam forte et hodie fuisti;
cras noli. Aliquando fini malum, et pro mercede
exige bonum. Bona habere vis, et bonus esse non
vis: contraria est vita tua votis tuis. Si magnum
bonum est habere villam bonam, quantum malum
est habere animam malam?</p>
</div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Divites difficile salvantur. Pauperes
quid cavere oportet.</hi> Discessit dives contristatus, et
ait Dominus: <hi>Quam difficile est, ut qui divitias habet,
intret in regnum coelorum!</hi> Et quam esset difficile, similitudine
proposita, ostendit tam esse difficile, ut
omnino sit impossibile. Omne enim impossibile difficile
est: sed non omne difficile impossibile est. Quale
difficile est, similitudinem attende: <hi>Amen dico vobis,
facilius est camelum per foramen acus transire, quam
divitem intrare in regnum coelorum.</hi> Camelum intrare
per foramen acus: si diceret pulicem, impossibile esset.
Denique hoc audito, contristati sunt discipuli, et
dixerunt: <hi>Si ita est, quisnam poterit salvus fieri?</hi> Quis
divitum? Pauperes, audite Christum, populo Dei loquor.
Plures estis pauperes, vel vos apprehendite; et
tamen audite. Quicumque de paupertate gloriamini,
cavete superbiam, ne vincant vos humiles divites:
cavete impietatem, ne vincant vos pii divites: cavete
ebrietatem, ne vincant vos sobrii divites. Nolite de
paupertate gloriari, si non debent illi de divitiis
gloriari.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Divitibus quid praecipi velit Apostolus.
Vermis divitiarum, superbia.</hi> Audiant divites,
si tamen sunt; audiant Apostolum: <hi>Praecipe divitibus
hujus mundi:</hi> quia sunt divites alterius saeculi. Pauperes
sunt divites alterius saeculi, Apostoli sunt divites
alterius saeculi, qui dicebant, <hi>Tanquam nihil habentes,
et omnia possidentes <note>(II Cor. VI, 10)</note>
            </hi>. Ut sciatis
de quibus loquatur divitibus, addidit, <hi>hujus mundi.</hi> 
Audiant ergo Apostolum divites hujus mundi: <hi>Praecipe,</hi> 
inquit, <hi>divitibus hujus mundi, non superbe sapere.</hi> Primus
vermis divitiarum superbia. Mala tinea, totum
rodit, et ad cinerem usque perducit. <hi>Praecipe</hi> ergo <hi>non
superbe sapere, neque sperare in incerto divitiarum:</hi> ne
forte dives dormias, et pauper surgas. <hi>Neque sperare
in incerto divitiarum</hi> (Apostoli verba sunt); <hi>sed in
Deo,</hi> inquit, <hi>vivo.</hi> Fur tibi tollit aurum, quis tollit tibi
Deum? Quid habet dives, si Deum non habet? Quid
non habet pauper, si Deum habet? <hi>Non</hi> ergo <hi>sperare
in divitiis,</hi> ait; <hi>sed in Deo vivo, qui praestat nobis
abundanter omnia ad fruendum;</hi> cum quibus omnibus
et se ipsum.
<pb n="0522"/>
</p>
          </div3>
<div3>
            <head>4. </head>
            <p>
<hi>De divitiis quid praestandum.</hi> Si ergo non debent
de divitiis sperare, non in eis fidere, sed in Deo
vivo; de divitiis quid facturi sunt? Audi quid: <hi>Divites
sint in operibus bonis.</hi> Quid est hoc? Expone, Apostole.
Multi enim quod nolunt facere, nolunt intelligere. Expone,
Apostole: noli dare occasionem mali operis per
obscuritatem sermonis. Dic quid dixeris, <hi>Divites sint
in operibus bonis.</hi> Audiant, intelligant: non permittantur
se excusare, sed se potius incipiant accusare,
et dicere quod audivimus modo in Psalmo, <hi>Quoniam
peccatum meum ego agnosco <note>(Psal. L, 5)</note>
            </hi>. Dic tu quid
est, <hi>Divites sint in operibus bonis.</hi> 
</p>
          </div3>
        </div2>

<div2>
          <head>CAPUT IV.</head>
<p> <hi>Facile tribuant.</hi> Quid est, <hi>Facile
tribuant?</hi> Numquid et hoc non intelligitur? <hi>Facile tribuant,
communicent.</hi> Habes tu, non habet alius: communica,
ut communicetur tibi. Communica hic, et
communicabis ibi. Communica hic panem, et accipies
ibi panem. Quem hic panem? Quem colligis cum sudore
et labore, ex maledicto primi hominis. Quem ibi
panem? Qui dixit, <hi>Ego sum panis vivus, qui de coelo
descendi <note>(Joan. VI, 51)</note>
            </hi>. Dives es hic, sed pauper es ibi.
Habes aurum, sed nondum tenes praesentem Christum.
Eroga quod habes, ut accipias quod non habes. <hi>Divites
sint in operibus bonis, facile tribuant, communicent.</hi> </p>
<div3>
            <head>5.</head>
            <p>
 <hi>Quantum in pauperes erogandum.</hi> Ergo perdituri
sunt res suas? <hi>Communicent,</hi> dixit: non, Totum
dent. Teneant sibi quantum sufficit, teneant plus quam
sufficit. Demus inde quamdam partem. Quam partem?
Decimam partem. Decimas dabant Scribae et Pharisaei <note>(Luc. XVIII, 12)</note>.
Erubescamus, fratres; decimas dabant,
pro quibus Christus nondum sanguinem fuderat.
Decimas dabant Scribae et Pharisaei: ne forte aliquid
magnum facere te putes, quia frangis panem pauperi;
et vix est millesima ista facultatum tuarum. Et tamen
non reprehendo: vel hoc fac. Sic sitio, sic esurio, ut
et ad istas micas gaudeam. Sed tamen quid dixerit vivus,
qui pro nobis mortuus est, non tacebo. <hi>Nisi
abundaverit justitia vestra,</hi> inquit, <hi>super Scribarum et
Pharisaeorum, non intrabitis in regnum coelorum <note>(Matth.
V, 20)</note>
            </hi>. Ille nos non palpat: medicus est, usque ad
vivum pervenit. <hi>Nisi abundaverit justitia vestra plus
quam Scribarum et Pharisaeorum, non intrabitis in regnum
coelorum.</hi> Scribae et Pharisaei decimas dabant.
Quid est? Interrogate vos ipsos. Videte quid faciatis,
de quanto faciatis; quid detis, quid vobis relinquatis;
quid misericordiae impendatis, quid luxuriae reservetis.
Ergo, <hi>Facile tribuant, communicent, thesaurizent
sibi fundamentum bonum in futurum, ut apprehendant
veram vitam.</hi> 
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Pauperes tenentur frenare cupiditates.
Pietas.</hi> Admonui divites: audite, pauperes.
Vos erogate: vos rapere nolite. Vos tribuite facultates:
vos frenate cupiditates. Audite, pauperes, eumdem
ipsum apostolum: <hi>Est autem quaestus magnus.</hi> 
Quaestus est acquisitio lucri. <hi>Est autem quaestus magnus,</hi> 
inquit, <hi>pietas cum sufficientia.</hi> Communem habetis
cum divitibus mundum: non communem habetis cum
<pb n="0523"/>
divitibus domum; sed habetis commune coelum, communem
lucem. Sufficientiam quaerite, quod sufficit
quaerite, plus nolite. Caetera gravant, non sublevant;
onerant, non honorant. <hi>Quaestus magnus, pietas cum
sufficientia.</hi> In primis <hi>pietas.</hi> Pietas est Dei cultus. <hi>Pietas cum sufficientia. Nihil enim intulimus in hunc
mundum.</hi> 
 An attulisti huc aliquid? Sed nec vos, divites,
aliquid attulistis. Totum hic invenistis, cum pauperibus
nudi nati estis. Communis est in utroque
infirmitas corporis; communis vagitus, miseriarum
testis. <hi>Nihil enim intulimus in hunc mundum</hi> (pauperibus
loquitur); <hi>sed nec auferre aliquid possumus. Victum
et tegumentum habentes, his contenti simus. Nam qui
volunt divites fieri. Qui volunt fieri;</hi> non, Qui sunt. Nam
qui sunt, sint. Quod ad illos pertinet audierunt, ut <hi>divites
sint in operibus bonis, facile tribuant, communicent.</hi> 
</p>
          </div3>
        </div2>

<div2>
          <head>CAPUT VI.</head>
<p>Audierunt ipsi. Vos qui nondum
estis, audite. <hi>Qui volunt divites fieri, incidunt in tentationem
et laqueos, et desideria multa et noxia.</hi> Non
timetis? Audite quod sequitur: <hi>Quae mergunt homines
in interitum et perditionem.</hi> Non times? <hi>Radix est enim
omnium malorum avaritia.</hi> Avaritia est, velle esse divitem,
non jam esse divitem. Ipsa est avaritia. Mergi
non times in interitum et perditionem? Non times
radicem omnium malorum avaritiam? De agro tuo
exstirpas radicem spinarum, et non exstirpas de corde
tuo radicem malarum cupiditatum? Purgas agrum
tuum, unde fructum capiat venter tuus; et non purgas
cor tuum, ubi habitet Deus tuus? <hi>Radix est enim
omnium malorum avaritia: quam quidam sequentes, a
fide pererraverunt, et inseruerunt se doloribus multis <note>(I Tim. VI, 17-19, 6-10)</note>
            </hi>.</p>
<div3>
            <head>7.</head>
            <p>
 <hi>Conclusio.</hi> Audistis quid faciatis, audistis quid
timeatis, audistis unde ematur regnum coelorum, audistis
unde impediatur regnum coelorum. Omnes in
verbo Dei concordate. Et divitem et pauperem Deus
fecit. Scriptura loquitur: <hi>Dives et pauper occurrerunt
sibi; fecit autem ambos Dominus <note>(Prov. XXII, 2)</note>
            </hi>. <hi>Dives
et pauper occurrerunt sibi.</hi> In qua via, nisi in ista vita?
Natus est dives, natus est pauper. Occurristis vobis
pariter ambulantes viam. Tu noli premere, tu noli
fraudare. Iste eget, ille habet. <hi>Fecit autem ambos Dominus.</hi> 
Per eum qui habet, juvat egentem: per eum
qui non habet, probat habentem. Audivimus, diximus:
timeamus, caveamus, oremus, perveniamus.
</p>
          </div3>
        </div2>
      </div1>

<div1>
        <head>SERMO LXXXVI . <hi>De verbis Evangelii Matthaei, cap.</hi> XIX, 21, Vade, vende omnia quae habes, et da pauperibus, <hi>etc.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Thesaurus in coelo reponendus.
Sursum cor.</hi> Evangelium nos admonuit lectione
praesenti, de thesauro coelesti loqui Charitati
vestrae. Neque enim, sicut infideles avari putant,
<pb n="0524"/>
Deus noster perdere nos voluit res nostras: si bene
intelligatur, et pie credatur, et devote accipiatur
quod praeceptum est nobis; non nobis praecepit ut
perderemus, sed locum ostendit ubi poneremus.
Nemo enim potest nisi cogitare de thesauro suo, et
quodam cordis itinere divitias suas sequi. Si ergo in
terra obruuntur, ima petit cor: si autem in coelo reservantur,
sursum erit cor. Si ergo volunt facer
Christiani quod norunt se etiam profiteri: neque
enim hoc omnes qui audiunt noverunt; atque utinam
non frustra noverint, qui noverunt: qui ergo vult
cor sursum habere, ibi, ibi ponat quod amat; et in
terra positus carne, cum Christo habitet corde: et
sicut Ecclesiam praecessit caput ejus, sic christianum
praecedat cor ejus. Quomodo membra itura sunt quo
praecessit caput Christus, sic iterum resurgens iturus
est quo nunc praecesserit cor hominis. Eamus ergo
hinc, ex qua parte possumus: sequetur totum nostrum
quo praecesserit aliquid nostrum. Domus terrena
ruinosa est: domus coelestis aeterna est. Quo
venire disponimus, ante migremus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Consilium salutis petens, nec lubenter
audiens. Deus ipse servat quod pauperi datur.</hi> 
Audivimus divitem quemdam a bono magistro quaerentem
consilium adipiscendae vitae aeternae. Magnum
erat quod amabat, et vile erat quod contemnere nolebat.
Itaque perverso corde audiens quem jam dixerat
magistrum bonum, majore amore vilitatis, possessionem
perdidit charitatis. Nisi vitam aeternam
consequi vellet, consilium de habenda vita aeterna
non requireret. Quid ergo est, fratres, ut verba ejus
quem magistrum bonum ipse dixerat, de fideli doctrina
sibi deprompta respueret? Magister ille bonus
est antequam doceat; cum docuerit, malus? Antequam
doceret, dictus est bonus. Non audivit quod
voluit, sed audivit quod debuit: desiderans venerat,
sed tristis abscessit. Quid, si ei diceretur, Perde
quod habes? quando tristis abscessit, quia dictum
est, Bene serva quod habes. <hi>Vade,</hi> inquit, <hi>vende
omnia quae habes, et da pauperibus.</hi> Forte times ne
perdas? Vide quid sequitur: <hi>Et habebis thesaurum in
coelo.</hi> Custodem tibi thesaurorum tuorum forte servulum
aliquem posuisses: custos auri tui erit Deus tuus.
Qui dedit in terra, ipse servat in coelo. Fortassis non
dubitasset ille Christo commendare quod habebat,
et ideo contristatus est, quia dictum est ei, <hi>Da pauperibus:</hi> 
tanquam in corde suo dicens, Si diceres,
Da mihi, ego tibi in coelo servabo; non dubitarem
dare Domino meo, magistro bono: nunc autem dixisti, <hi>Da pauperibus.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Deus in paupere accipit. Fenus
pium et fenus iniquum.</hi> Nemo timeat erogare pauperibus;
nemo putet eum accipere cujus manum videt.
Ille accipit qui jussit ut dares. Neque hoc ex nostro
corde aut humana conjectura dicimus: ipsum audi
et te monentem, et tibi securitatem scribentem. <hi>Esurivi,</hi> 
inquit, <hi>et dedistis mihi manducare.</hi> Et cum enumeratis
officiis eorum respondissent, <hi>Quando te vidimus
esurientem?</hi> ille respondit, <hi>Cum uni ex minimis
<pb n="0525"/>
meis fecistis, mihi fecistis.</hi> Mendicat pauper, sed accipit
dives: das ei qui consumat, accipit ille qui reddat.
Neque hoc redditurus quod accipit: fenerari se
voluit, plus promittit quam dederis. Exsere nunc
avaritiam tuam, te puta feneratorem. Certe si esses,
objurgareris ab Ecclesia, confutareris verbo Dei,
exsecrarentur te omnes fratres tui, tanquam crudelem
feneratorem, de lacrymis alienis acquirere cupientem.
Esto fenerator, nemo te prohibet. Pauperi
vis dare, qui quando reddiderit planget: da idoneo,
qui etiam hortatur ut recipias quod promittit.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Deus creditores ipse ut recipiant
convenit.</hi> Da Deo, et conveni Deum. Imo da Deo,
et ut recipias conveneris. Certe in terra quaerebas
debitorem tuum: quaerebat et ille, sed ubi se absconderet
a facie tua. Adieras judicem et dixeras: Jube
illum debitorem meum conveniri. Ille audito hoc,
discedit, et nec salutare te quaerit: cui forte egenti
salutem commodando praestiteras. Habes ergo cui
eroges. Da Christo; ipse te convenit ultro, ut recipias,
et mirantem quia aliquid a te accepit. Nam illis
ad dexteram positis ultro ipse dicet: <hi>Venite, benedicti
Patris mei.</hi> Quo? <hi>Venite, percipite regnum quod vobis
paratum est ab origine mundi.</hi> Pro qua re? <hi>Esurivi, et
dedistis mihi manducare; sitivi, et dedistis mihi potum;
nudus eram, et vestistis me; hospes, et adduxistis; aeger
et in carcere, et visitastis.</hi> Et illi: <hi>Domine, quando te
vidimus?</hi> Quid est hoc? Convenit debitor, et creditores
excusant. Non vult eos fidelis debitor falli. Recipere
dubitatis? Accepi, et ignoratis? Et respondet
quemadmodum accepit: <hi>Cum uni ex minimis meis fecistis,
mihi fecistis <note>(Matth. XXV, 34-40)</note>
            </hi>. Non accepi
per me: accepi per meos. Quod illis datum est, ad
me pervenit: securi estote, non perdidistis. Minus
idoneos attendebatis in terra: idoneum habetis in
coelo. Ego, inquit, accepi, ego reddam.</p>
          </div3>
<div3>
            <head>5.</head>
            <p>
 <hi>Quid pro terrenis reddat.</hi> Et quid accepi? quid
reddo? <hi>Esurivi,</hi> inquit, <hi>et dedistis mihi manducare,</hi> 
et caetera. Terram accepi, coelum dabo: temporalia
accepi, aeterna restituam: panem accepi, vitam dabo.
Imo etiam hoc dicamus, Panem accepi, panem
dabo: potum accepi, potum dabo: hospitium accepi,
domum dabo: aeger visitatus sum, salutem dabo:
in carcere visus sum, libertatem dabo. Panis quem
dedistis pauperibus meis, consumptus est: panis
quem ego dabo, et reficit et non deficit. Det ergo nobis
panem, panis ille qui de coelo descendit. Cum
panem dabit, se ipsum dabit.
</p>
          </div3>
        </div2>

<div2>
          <head>CAPUT V.</head>
<p>Quid enim volebas, quando fenerabas?
Nummos dare, et nummos accipere: sed
pauciores dare, plures accipere. Ego tibi, inquit
Deus, omnia quae dedisti, in melius commutabo. Si
enim dares libram argenti et reciperes libram auri,
quanto capereris gaudio? Inspice, et interroga avaritiam:
Libram argenti dedi, libram auri recipio. Quid
<pb n="0526"/>
simile argentum et aurum? Magis ergo, quid simile
terra et coelum? Et aurum et argentum hic erat relicturus:
tu autem hic non perpetuo mansurus. Et
aliud dabo, et plus dabo, et melius dabo, et aeternum
dabo. Sic ergo compescatur avaritia nostra,
fratres, ut alia quae sancta est, inflammetur. Omnino
quae vos prohibet ne bene faciatis, male vos alloquitur:
dominae malae servire vultis, non agnoscentes
Dominum bonum. Et aliquando duae dominae occupant
cor, et servum malum dignum servire talibus, in diversa
discindunt.</p>
</div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Dominae duae contraria jubentes,
avaritia et luxuria.</hi> Aliquando possident hominem
duae dominae contrariae, avaritia et luxuria. Avaritia
dicit, Serva: luxuria dicit, Eroga. Sub duabus dominis
diversa jubentibus, diversa exigentibus, quid
facturus es? Habent allocutiones suas ambae. Et
quando coeperis nolle obtemperare, et in libertatem
tuam ire; quia jubere non possunt, blandiuntur. Et
plus sunt cavenda earum blandimenta, quam jussa.
Quid dicit avaritia? Serva tibi, serva filiis tuis. Si
egebis, nemo tibi dabit. Noli ad tempus vivere: consule
tibi in futurum. Contra luxuria: Vive cum vivis,
fac bene cum anima tua. Moriturus es, et quandosnescis:
cui relicturus es, an sit possessurus ignoras.
Tu demis et subtrahis gutturi tuo: ille forte cum mortuus
fueris, calicem super te non ponet; aut si forte
calicem ponet, ipse inebriabitur, ad te nulla stilla
descendet. Fac ergo bene cum anima tua, quando
potes, cum potes. Aliud jubebat avaritia: Serva tibi,
consule tibi in posterum. Aliud luxuria: Eroga, fac
cum anima tua bene.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Ab earum jugo Christus liberat.</hi> 
Taedeat te, o liber in libertatem vocate; taedeat te talium
dominarum servitus. Agnosce Redemptorem
tuum, Manumissorem tuum. Illi servi: faciliora jubet,
contraria non jubet. Amplius audeo dicere. Contraria
jubebant avaritia et luxuria, ita ut ambabus
obtemperare non posses: et dicebat una, Serva tibi,
et consule in posterum: dicebat alia, Eroga, fac
bene cum anima tua. Procedat Dominus tuus eadem
dicturus, et contraria non dicturus Redemptor tuus.
Si nolueris, domui ejus non est necessarius qui servit
invitus. Attende Redemptorem tuum, attende
pretium tuum. Venit ut redimat, sanguinem fudit.
Charum te habuit, quem tam caro emerat. Agnoscis
qui emerit, attende unde redimat. Taceo de caeteris
superbe in te dominantibus vitiis: innumerabilibus
enim malis dominis serviebas. Has duas dico jubentes
contraria, in diversa rapientes, avaritiam et luxuriam.
Eripe te ab his, veni ad Deum tuum. Si servus
eras iniquitatis, esto servus justitiae. Verba quae
tibi dicebant, et contraria jubebant, ipsa audis a Domino
tuo, et non contraria jubet. Verba earum non
tollit: sed potestatem tollit. Quid tibi dicebat avaritia?
Serva tibi, consule in posterum. Verbum non
mutatur, homo mutatur., Jam si placet, compara
consulentes. Illa avaritia est, ista justitia.</p>
          </div3>
<div3>
            <head>8.</head>
            <p>
 <hi>Avaritiae consilium imprudens.</hi> Ipsa contraria discute.
<pb n="0527"/>
Serva tibi, inquit avaritia. Pone te velle obtemperare:
interroga ubi serves. Illa tibi monstratura
est munitum locum, muratum cubiculum, arcam
ferream. Omnia muni: forte domesticus fur etiam
interiora perrumpet; et cum pecuniae tuae consulis,
vitae tuae timebis. Forte dum multum servas, qui vult
eripere, cogitat et occidere. Postremo adversus fures
licet quocumque munimine thesaurum tuum et vestem
tuam communias; communi ea adversus rubiginem
et tineam. Quid facturus es? Non est foris hostis
auferens, sed est intus absumens.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Aliud stolidum consilium.</hi> Non
ergo bonum consilium dedit avaritia. Ecce jussit ut
serves, et non invenit dare locum ubi serves. Dicat
etiam consequentia, Consule in posterum. In quantum
posterum? In dies paucos et incertos. Dicit, Consule
in posterum, homini fortassis victuro nec in crastinum.
Sed ecce vivat quantum putat avaritia, non
quantum ostendit, non quantum docet, non quantum
fidit: sed quantum putat vixerit, senuerit, finierit;
adhuc senex incurvus, baculo innixus, lucrum quaerit,
et audit avaritiam dicentem, Consule in posterum.
In quod posterum? Jam exspirans loquitur. Propter
filios tuos, inquit. Utinam vel illos senes non avaros
haberemus, qui filios non habent. Etiam ipsis, etiam
talibus, etiam iniquitatem suam nulla pietatis imagine
excusantibus non cessat dicere, Consule in posterum.
Sed forte ipsi cito erubescunt: illos videamus
qui filios habent, utrum certi sint filios suos
possessuros esse quae reliquerint. Intendant cum vivunt,
filios aliorum, alios alienis improbitatibus quod
habuerant amittentes, alios propria nequitia quod possederant
consumentes: et remanent inopes filii divitum.
Parcite nasci servi avaritiae. Sed possidebunt
hoc, inquit, filii mei. Incertum est: non dico, Falsum
est; sed quod feceris, incertum est. Postremo,
fac certum: quid eis vis relinquere? Quod acquisisti
tibi. Certe quod acquisisti relictum non erat, et habes.
Si tu habere potuisti quod tibi relictum non
est, poterunt ergo habere et illi quod tu non reliqueris.
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Consilium Dei id jubentis quod
avaritia.</hi> Refutata sunt consilia avaritiae: sed Dominus
eadem dicat, justitia jam loquatur: ipsa erunt
verba, non ipsa sententia. Serva tibi, ait Dominus
tuus, consule in posterum. Et hunc interroga, Ubi
servabo? <hi>Habebis thesaurum in coelo:</hi> ubi fur non accedet,
neque tinea corrumpet. In quantum posterum
servabis? <hi>Venite, benedicti Patris mei, percipite regnum
quod vobis paratum est ab origine mundi.</hi> Hoc
regnum quantorum dierum est, ostendit finis ipse
sententiae. Cum de sinistris diceret, <hi>Sic ibunt illi in
ambustionem aeternam;</hi> ait de dexteris, <hi>Justi autem in
vitam aeternam <note>(Matth. XXV, 34, 46)</note>
            </hi>. Hoc est consulere
<pb n="0528"/>
in posterum. Posterum, quod posteriora non habeat.
Dies illi sine fine, dicti sunt dies, et dictus est
dies. Ait enim quidam, <hi>Ut habitem in domo Domini in
longitudinem dierum <note>(Psal. XXII, 6)</note>
            </hi>, cum de illis diebus
diceret. Et dies dictus est, <hi>Ego hodie genui te <note>(Psal. II, 7)</note>
            </hi>.
Et illi dies unus dies; quia jam nec
tempus: dies ille nec ab hesterno praeceditur, nec
crastino excluditur. Ergo in ipsum posterum consulamus:
et non diversa sunt verba, quae tibi dicebat
avaritia; et eversa est avaritia.</p>
          </div3>
<div3>
            <head>11.</head>
            <p>
-- <hi>Avarorum falsa pietas in filios. Filio mortuo
sua pars est transmittenda.</hi> Restat ut dicas: Et quid
ago de filiis meis? Audi et inde consilium Domini
tui. Si tibi dicat Dominus tuus, Melius ego cogito
qui creavi, quam tu qui generasti: forte quod dicas
non habebis. Sed divitem illum aspecturus es qui tristis
abscessit, et in Evangelio reprehensus est; et dices
tibi forte: Ille dives ideo male fecit non vendere
omnia, et dare pauperibus, quia filios non habebat:
ego autem habeo filios; habeo quibus servem. Et in
hac infirmitate consistit tibi Dominus tuus.
</p>
          </div3>
        </div2>

<div2>
          <head>CAPUT X.</head>
<p>Audeam dicere per ejus misericordiam:
audeam dicere aliquid, non de mea praesumptione,
sed de ipsius miseratione. Serva et filiis tuis:
sed audi me. Si, ut sunt humana, de filiis quisque suis
aliquem amiserit: intendite, fratres, intendite, quia
avaritia excusationem non habet, neque hic, neque in
futuro saeculo. Ecce et humana sunt: non enim optamus,
sed exempla conspicimus. Amissus est aliquis
christianus, christianum filium amisisti: non ergo
amisisti, sed praemisisti. Neque enim ille decessit,
sed praecessit. Interroga fidem tuam: certe et tu illo
iturus es, quo ille antecessit. Rem brevem dico, cui
puto quod nemo respondeat. Vivit filius tuus? Interroga
fidem tuam. Si ergo vivit, quare invaditur pars
ejus a fratribus ejus? Sed dices: Numquid rediturus
est, et possessurus? Mittatur ergo illi quo praecessit
ille: ad rem suam venire non potest, res ejus ad eum
ire potest. Vide cum quo sit. Si in palatio militaret
filius tuus, et amicus Imperatoris fieret, et diceret
tibi, Vende ibi partem meam, et mitte mihi: numquid
invenires quid responderes? Modo cum Imperatore
omnium imperatorum, et cum Rege omnium regum,
et cum Domino omnium dominorum est filius
tuus: mitte illi. Non dico, Necessarium habet ipse:
Dominus ipsius, apud quem est filius tuus, eget in
terra. Hic vult accipere quod dat in coelo. Quod facere
nonnulli avari solent, fac trajectitium: da in peregrinos,
quod recipias in patria tua.</p>
</div2>

<div2>
          <head>CAPUT XI.</head>
<div3>
            <head>12.</head>
            <p>
 <hi>Mortuo debetur, quod vivo servabatur.</hi> 
Postremo jam de te nihil; de filio tuo loquor.
Dubitas dare tuum, dubitas et reddere alienum: certe
convinceris, quia non filiis tuis servabas. Ecce non
das filiis tuis, quia tolles filiis tuis. Huic certe tolles.
Quare indignus est accipere, quia cum digniore vivit?
Merito si ille cum quo vivit nollet accipere, jam domui
tuae, sed domui divinae dives. Absit ergo ut tibi
dicam, Da quod habes: sed dico tibi, Redde quod
<pb n="0529"/>
debes. Sed habebunt illud, ais, fratres illius. O mala
doctrina, docens filios tuos mortem optare fratribus
suis! Si de re fratris sui mortui ditiores erunt, vide
quemadmodum se attendant in domo tua. Quid
ergo facies? Patrimonium dividis, et parricidia
doces?</p>
          </div3>
<div3>
            <head>13.</head>
            <p>
-- <hi>Christus filiis annumerandus in patrimonii
divisione.</hi> Sed nolo dicere de uno amisso, ne casus humanos
videar minari. Melius quodam modo prosperiusque
loquamur. Non dico, unum minus habebis,
computa quia unum plus habes. Fac locum Christo
cum filiis tuis, accedat familiae tuae Dominus tuus,
accedat ad prolem Creator tuus, accedat ad numerum
filiorum tuorum frater tuus. Cum enim tantum
intersit, et frater esse dignatus est. Et cum sit Patri
Unicus, voluit habere cohaeredes. Ecce ille quam largiter!
tu quare tam steriliter? Duos filios habes,
tertium illum computa: tres habes, quartus numeretur:
quintum habes, sextus dicatur: decem habes,
undecimus sit. Nolo amplius dicere: unius filii tui
serva locum Domino tuo. Quod enim dabis Domino
tuo, et tibi proderit et filiis tuis: quod autem male
servas filiis tuis, et tibi oberit et filiis. Dabis autem
portionem unam, quam unius filii deputasti. Deputa
te unum amplius genuisse.
</p>
          </div3>
        </div2>

<div2>
          <head>CAPUT XII.</head>
<div3>
            <head>14.</head>
            <p>
 <hi>Avaritiae excusatio sublata.</hi> 
Quid magnum, fratres mei? Consilium do, numquid
guttur ligo? Sicut ait Apostolus: <hi>Haec ad utilitatem
vestram dico, non ut laqueum vobis injiciam <note>(I Cor. VII,
35)</note>
            </hi>. Puto, fratres, quia parva et facilis cogitatio est,
putare patrem filiorum habere unum filium amplius,
et comparare talia praedia quae possideas in aeternum,
et ipse et filii tui. Quid dicat avaritia non habet. Clamastis
ad verba ista. Loquimini contra illam, non
vos vincat, non plus valeat in cordibus vestris,
quam Redemptor vester. Non plus valeat in corde
vestro, quam ille qui monet ut sursum corda habeamus.
Jam ergo istam dimittamus.</p>
          </div3>
<div3>
            <head>15.</head>
            <p>
-- <hi>Christus contra luxuriam idem consulit quod
luxuria. Dives imprudens.</hi> Luxuria quid dicit? Quid?
Fac cum anima tua bene. Ecce dicit et Dominus: Fac
cum anima tua bene. Quod tibi dicebat luxuria, hoc
tibi dicit justitia. Sed vide et hic quomodo dicatur.
Si cum anima tua vis facere bene, attende illum divitem
qui ex consilio luxuriae et avaritiae volebat cum
anima sua bene facere. Successit ei regio, et non habebat
ubi reconderet fructus suos, et ait: <hi>Quid fatiam?
non habeo quo colligam. Inveni quid faciam:
destruam apothecas veteres, et novas aedificabo, et replebo
eas, et dicam animae meae: Habes multa bona,
jucundare.</hi> Audi consilium contra luxuriam: <hi>Stulte,
anima tua hac nocte auferetur abs te: quae praeparasti,
cujus erunt <note>(Luc. XII, 16-20)</note>
            </hi>? Et quo itura est anima
ista, quae auferetur ab illo? Hac nocte auferetur, et
nescit quo itura est.
</p>
          </div3>
        </div2>

<div2>
          <head>CAPUT XIII.</head>
<div3>
            <head>16.</head>
            <p>
 <hi>Dives alter luxuriosus.</hi> Vide
alium divitem luxuriosum, superbum. Epulabatur
quotidie splendide, et induebatur purpura et bysso:
et pauper ulcerosus jacebat ad januam, micas de
<pb n="0530"/>
mensa divitis frustra concupiscebat; canes ulceribus
pascebat, et a divite non pascebatur. Uterque mortuus
est: unus eorum sepultus est; de altero quid
dictum est? <hi>Ablatus est ab Angelis in sinum Abrahae.</hi> 
Videt dives pauperem, imo jam pauper divitem: desiderat
de digito stillam aquae in linguam suam, ab
illo qui desideravit micam de mensa ejus. Certe vices
mutatae sunt. Frustra hoc dicit dives mortuus: non
frustra hoc audiamus qui vivimus. Nam et ille voluit
ad superos revocari, et non est permissus: voluit
aliquem mortuorum mitti ad fratres suos, nec hoc
illi concessum est. Sed quid ei dictum est? <hi>Habent
ibi Moysen et Prophetas.</hi> Et ille: <hi>Non audient, nisi
aliquis a mortuis ierit.</hi> Ait illi Abraham: <hi>Si Moysen
et Prophetas non audiunt, nec, si quis a mortuis ierit,
credent <note>(Luc. XVI, 19-31)</note>
            </hi>.
</p>
          </div3>
        </div2>

<div2>
          <head>CAPUT XIV.</head>
<div3>
            <head>17.</head>
            <p>
 <hi>Consilium Dei de faciendis
eleemosynis nunc amplectendum.</hi> De faciendis ergo
eleemosynis, et comparanda animae requie in posterum,
ut faciamus bene cum anima nostra, quod perverse
dixit luxuria, dixit et Moyses, dixerunt et Prophetae.
Audiamus cum vivimus. Quia ibi frustra concupiscit
audire, qui contempsit ista cum audiret. An exspectamus
ut aliquis et a mortuis resurgat, et dicat nobis,
ut faciamus cum anima nostra bene? Jam et hoc factum
est: non resurrexit pater tuus, sed resurrexit Dominus
tuus. Ipsum audi, accipe bonum consilium. Noli
parcere thesauris tuis, eroga quantum potes. Luxuriae
vox orat: Domini vox facta est. Eroga quantum
potes, fac bene cum anima tua, ne auferatur hac
nocte anima tua. Habetis in nomine Christi, quantum
arbitror, sermonem de faciendis eleemosynis.
Vox ista vestra laudantium, tunc accepta est Domino,
si videat et manus operantium.
</p>
          </div3>
        </div2>
      </div1>

<div1>
        <head>SERMO LXXXVII . <hi>Habitus die dominica, de eo quod scriptum est,</hi> Simile est regnum coelorum homini patrifamilias, qui misit operarios in vineam suam. <hi>Matth. cap.</hi> XX, V\. 1-16.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Colimus nos Deum,
et colit nos Deus.</hi> De sancto Evangelio praesenti
tempori consonantem similitudinem audistis de his
qui operantur in vinea. Est enim modo tempus vindemiae
corporalis. Est autem et spiritualis vindemia,
ubi Deus gaudet ad fructum vineae suae. Colimus
enim Deum, et colis nos Deus. Sed non sic Deum colimus,
ut nos eum meliorem colendo faciamus. Colimus
enim eum adorando, non arando. Ille autem
colit nos tanquam agricola agrum. Quod ergo nos ille
colit, meliores nos reddit; quia et agricola agrum
colendo facit meliorem: et ipsum fructum in nobis
<pb n="0531"/>
quaerit, ut eum colamus. Cultura ipsius est in nos,
quod non cessat verbo suo exstirpare semina mala
de cordibus notris, aperire cor nostrum tanquam aratro
sermonis, plantare semina praeceptorum, exspectare
fructum pietatis. Cum enim istam culturam in
cor nostrum sic acceperimus, ut eum bene colamus,
non existimus ingrati agricolae nostro, sed fructum
reddimus quo gaudeat. Et fructus noster non illum
ditiorem facit, sed nos beatiores.</p>
          </div3>
<div3>
            <head>2.</head>
            <p>
 <hi>Quomodo nos Deus colit.</hi> Ecce audite, quia
sicut dixi, colit nos Deus. Nam quia nos colimus
Deum, non opus est ut probetur vobis. Omnis enim
homo hoc habet in ore, quia homines colunt Deum.
Quia vero Deus colit homines, quasi expavescit auditor
quando audit: quia non est in usu hominum ut
dicatur quia Deus colit homines; sed quia Deum colunt
homines. Debemus ergo probare vobis quia et
Deus colit homines; ne forte putemur verbum indisciplinatum
dixisse, et aliquis in corde suo disputet
contra nos, et nesciens quid dixerimus reprehendat
nos. Hoc ergo constitutum est demonstrare
vobis; quia et Deus colit nos; sed jam dixi, sicut
agrum, ut meliores nos faciat. Dominus dicit in
Evangelio: <hi>Ego sum vitis, vos estis sarmenta, Pater
meus est agricola <note>(Joan. XV, 5, 1)</note>
            </hi>. Quid facit agricola?
Interrogo vos, qui agricolae estis; quid facit
agricola? Puto quia agrum colit. Si ergo Pater Deus
agricola est, habet agrum, et colit agrum suum, et
exspectat inde fructum.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Vinea a Deo plantata.</hi> Denique
plantavit vineam, sicut dicit ipse Dominus Jesus
Christus, et locavit eam agricolis, qui redderent ei
fructum temporibus propriis. Et misit ad eos servos
suos, ut peterent mercedem vineae. Illi autem contumeliis
eos affecerunt, aliquos et occiderunt, et fructum
reddere contempserunt. Misit alios; talia perpessi
sunt. Et dixit ille pater familias, cultor agri sui,
et plantator et locator vineae suae: <hi>Mittam unicum
filium meum; forte vel ipsum verebuntur. Et misit,</hi> inquit, <hi>etiam filium suum.</hi> 
 Dixerunt illi apud se ipsos: <hi>Hic est haeres; venite, occidamus eum, et nostra erit
haereditas.</hi> 
 Et occiderunt eum; et projecerunt extra
vineam. Cum venerit Dominus vineae, quid faciet illis
malis colonis? Responsum est: <hi>Malos male perdet,
et vineam suam locabit aliis agricolis, qui reddant ei
fructum in tempore suo <note>(Matth. XXI, 33-41)</note>
            </hi>. Plantata
est vinea, lege data in cordibus Judaeorum. Missi sunt
Prophetae, quaerentes fructum, bonam vitam eorum:
Prophetae ab eis contumeliis affecti, et occisi sunt.
Missus est et Christus unicus Filius patrisfamilias;
et ipsum occiderunt haeredem, et ideo perdiderunt
haereditatem. In contrarium eis vertit malum consilium.
Ut possiderent, occiderunt: et quia occiderunt,
perdiderunt.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Operarii ad vineae culturam conducti.</hi> 
Et modo audistis similitudinem ex Evangelio
sancto, quia <hi>simile est regnum coelorum patrifamilias,
qui exiit conducere operarios ad vineam suam.</hi> Exiit
<pb n="0532"/>
mane, et quos invenit conduxit; et placuit cum eis
mercedem denarium. Exiit et hora tertia, invenit alios,
et adduxit ad opus vineae. Et sexta hora hoc fecit, et
nona hoc fecit. Exiit etiam et hora undecima prope
ad finem diei, invenit quosdam vacuos et stantes;
et ait illis: Quid hic statis? quare non operamini in
vinea? Responderunt: Quia nemo nos conduxit. Venite,
inquit, et vos, et quod justum fuerit, dabo vobis.
Mercedem denarium placuit. Isti qui una hora
erant operaturi, quando sibi auderent sperare denarium?
Sed tamen se aliquid accepturos gratulabantur.
Adducti sunt et ipsi ad unam horam. Finito
die, jussit omnibus reddi mercedem, a novissimis
usque ad primos. Inde coepit reddere ab eis qui hora
undecima venerant, jussit eis dare denarium. Illi qui
prima hora venerant, videntes illos accepisse denarium,
quem cum ipsis placuerat, speraverunt se plus
aliquid accepturos: ventum est et ad ipsos, et acceperunt
denarium. Murmuraverunt adversus patremfamilias,
dicentes: Ecce nos qui sustinuimus ardorem
diei et aestum, aequasti et pares fecisti illis qui
unam horam operati sunt in vinea. Et ait paterfamilias,
justissimum responsum reddens uni eorum:
Sodalis, non tibi feci injuriam; hoc est, non te fraudavi;
quod placui reddidi tibi. Fraudem tibi non feci,
quia quod pactus sum reddidi. Huic non volo reddere,
sed donare. Non licet mihi facere quod volo de
meo? An oculus tuus nequam est, quia ego bonus
sum? Si alicui tollerem alienum, recte reprehenderer,
quasi fraudator et injustus; si alicui non redderem
debitum, recte reprehenderer, quasi fraudator et
negator alieni: cum vero debitum reddo, et cui volo
etiam dono, nec cui debebam me potest reprehendere,
et cui donavi debet amplius gaudere. Non erat
quod responderetur: et aequati sunt omnes, et facti
sunt novissimi primi et primi novissimi; aequando,
non praeposterando. Quid est, Facti sunt novissimi
primi et primi novissimi? Quia tantumdem acceperunt
et primi et novissimi.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Merces novissimis prius reddita,
quid sit. Vocati hora prima, tertia,</hi> etc. Quid est
ergo, quod a novissimis coepit reddere? Nonne
omnes, sicut legimus, simul accepturi sunt? Legimus
enim in alio loco Evangelii, quia dicturus est eis quos
ponet ad dexteram: <hi>Venite, benedicti Patris mei, percipite
regnum quod vobis paratum est ab initio mundi <note>(Matth. XXV, 34)</note>
            </hi>.
Si ergo omnes simul accepturi sunt,
quomodo hic intelligimus priores accepisse illos qui
undecima operati sunt, et posteriores illos qui prima?
Si potuero sic dicere, ut perveniat ad intellectum
vestrum, Deo gratias. Illi enim debetis gratias
agere, qui vobis per nos erogat: non enim de nostro
erogamus. Si interroges de duobus, verbi gratia, quis
prior acceperit, qui post unam horam accepit, an
qui post duodecimam; omnis homo respondet quia
prior accepit, qui post unam horam accepit, quam
qui post duodecimam. Sic ergo quamvis una hora
<pb n="0533"/>
acceperint omnes, tamen quia alii acceperunt post
unam horam, alii acceperunt post duodecimam horam,
illi dicti sunt priores accepisse, qui post modicum
temporis acceperunt. Primi justi, sicut Abel,
sicut Noe, quasi prima hora vocati, felicitatem resurrectionis
nobiscum accepturi sunt. Alii justi post illos,
Abraham, Isaac, Jacob, et quicumque erant saeculi
ipsorum, quasi tertia hora vocati, felicitatem
resurrectionis accepturi sunt nobiscum. Alii justi,
Moyses et Aaron, et quicumque cum illis tanquam
hora sexta vocati, felicitatem resurrectionis nobiscum
accepturi sunt. Post ipsos Prophetae sancti tanquam
nona hora vocati, eamdem felicitatem nobiscum accepturi
sunt. In fine saeculi omnes Christiani tanquam
undecima hora vocati, felicitatem illius resurrectionis
cum illis accepturi sunt. Omnes simul accepturi
sunt: sed videte illos primos, post quantum
tempus accipiunt. Si ergo illi primi post multum tempus,
nos post modicum tempus; quamvis simul accipiamus,
priores videmur accepisse, quia merces nostra
non tardabit.</p>
          </div3>
<div3>
            <head>6.</head>
            <p>
 <hi>Denarius vita aeterna.</hi> Erimus ergo in illa mercede
omnes aequales, tanquam primi novissimi, et
novissimi primi: quia denarius ille vita aeterna est,
et in vita aeterna omnes aequales erunt. Quamvis enim
meritorum diversitate fulgebunt, alius magis, alius
minus: quod tamen ad vitam aeternam pertinet,
aequalis erit omnibus. Non enim alteri erit longius,
alteri brevius, quod pariter sempiternum est: quod
non habet finem, nec tibi habebit, nec mihi. Alio
modo ibi erit castitas conjugalis, alio modo ibi erit
integritas virginalis: alio modo ibi erit fructus boni
operis, alio modo corona passionis. Illud alio modo:
illud alio modo: tamen quantum pertinet ad vivere
in aeternum, nec ille plus vivet illo, nec ille plus illo.
Pariter enim sine fine vivunt, cum in suis quisque
claritatibus vivat: et ille denarius vita aeterna est.
Non murmuret ergo qui post multum tempus accepit,
contra eum qui post modicum tempus accepit. Illi redditur,
illi donatur; utrisque tamen una res donatur.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Quomodo aliter intelliguntur vocati
hora prima, tertia,</hi> etc. Est et in ista vita simile aliquid,
et excepta illa solutione similitudinis hujus, qua
intelliguntur prima hora vocati Abel et ipsius saeculi
justi, tertia Abraham et ipsius saeculi justi, sexta
Moyses et Aaron et ipsius saeculi justi, nona Prophetae
et ipsius saeculi justi, undecima tanquam in fine saeculi
Christiani omnes; excepta solutione ista similitudinis
hujus, et in ista vita nostra potest adverti haec
similitudo. Tanquam enim prima hora vocantur, qui
recentes ab utero matris incipiunt esse christiani;
quasi tertia, pueri; quasi sexta, juvenes; quasi nona,
vergentes in senium; quasi undecima, omnino decrepiti:
unum tamen vitae aeternae denarium omnes accepturi.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>In eos qui vocati ad vineam venire
differunt.</hi> Sed attendite et intelligite, fratres mei, ne
ideo quisque differat venire ad vineam, quia securus
est quoniam quandocumque venerit, ipsum denarium
<pb n="0534"/>
accepturus est. Securus est quidem quod ipse denarius
illi promittitur; sed differre non jubetur. Numquid
enim et illi qui sunt ad vineam conducti, quando
ad illos exibat paterfamilias, ut conduceret quos invenit
hora tertia, et conduxit, verbi gratia, dixerunt
illi, Exspecta, non illuc imus nisi hora sexta? aut
quos invenit hora sexta, dixerunt, Non imus nisi hora
nona? aut quos nona invenit, dixerunt, Non imus nisi
undecima? Omnibus enim tantumdem daturus est:
quare nos amplius fatigamur? Quid ille daturus sit,
et quid facturus sit, penes ipsum consilium est: tu
quando vocaris, veni. Merces enim cunctis aequalis
promittitur: sed de ipsa hora operandi, magna quaestio
est. Si enim illi, verbi gratia, qui vocati sunt
hora sexta, in hac aetate corporis constituti, ubi juveniles
anni fervent, sicut ipsa hora sexta fervet; si
dicerent illi juvenes vocati: Exspecta, audivimus enim
in Evangelio, quia omnes unam mercedem accepturi
sumus; cum senes facti fuerimus, hora undecima veniemus;
tantumdem accepturi, quare laboraturi?
Responderetur eis et diceretur: Laborare non vis,
qui utrum vivas usque ad senectam, nescis? Sexta
hora vocaris, veni. Paterfamilias tibi quidem etiam undecima
venienti denarium promisit: sed utrum vivas
usque ad septimam, nemo tibi promisit. Non dico,
usque ad undecimam, sed usque ad septimam. Quare
ergo differs vocantem te, certus de mercede, incertus
de die? Vide ne forte quod tibi ille daturus est promittendo,
tu tibi auferas differendo. Si hoc recte dicitur
de infantibus, tanquam ad horam primam pertinentibus;
si recte dicitur de pueris, tanquam ad horam
tertiam pertinentibus; si recte dicitur de juvenibus,
tanquam in horae sextae flagrantia constitutis:
quanto magis recte de decrepitis dicitur, Ecce jam
hora undecima est, et adhuc stas, venire piger es?
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Quomodo paterfamilias exiit vocare
ad vineam suam. Ecclesia loquitur omnium gentium
linguis.</hi> An forte non exiit ad te vocandum paterfamilias?
Si non exiit, quid est quod loquimur? Nempe
nos servi de familia ipsius sumus, conducere operarios
missi sumus. Quid ergo stas? Finisti jam annorum
numerum, festina ad denarium. Hoc est enim
exire patremfamilias, innotescere: quoniam qui in
domo est, in abdito est, non videtur ab eis qui foris
sunt; cum autem exiit de domo, videtur ab eis qui
foris sunt. Christus, quando non intelligitur et non
agnoscitur, in secreto est: quando autem agnoscitur,
exiit conducere. Ex occulto enim processit ad notitiam:
notus est Christus, ubique praedicatur Christus;
gloriam Christi omnia quaecumque sunt sub
coelo clamant. Fuit irrisibilis quodam modo et reprehensibilis
inter Judaeos, visus est humilis, contemptus
est. Occultabat enim majestatem, promptam habebat
infirmitatem. Contemptum est in illo quod promptum
erat, nec cognitum quod occultum erat. Si enim cognovissent,
nunquam Dominum gloriae crucifixissent <note>(I Cor. II, 8)</note>.
Numquid adhuc contemnendus est sedens
in coelo, si contemptus est cum penderet in
<pb n="0535"/>
ligno? Agitaverunt caput qui eum crucifixerunt, et
ante crucem ejus stantes, et tanquam ad fructum
suae saevitiae pervenientes, insultantes dicebant, <hi>Si
Filius Dei est, descendat de cruce. Alios salvos fecit, se
ipsum salvum facere non potest? Descendat de cruce, et
credimus in eum <note>(Matth. XXVII, 39-43)</note>
            </hi>. Non descendebat,
quia latebat. Multo enim facilius poterat de
cruce descendere, qui potuit de sepulcro resurgere.
Ad nostram informationem demonstrabat patientiam,
differebat potentiam, et non est agnitus. Non enim
tunc exierat conducere operarios, non exierat, non
innotuerat. Tertio die resurrexit, demonstravit se
discipulis, ascendit in coelum, et misit Spiritum sanctum
quinquagesimo die post resurrectionem, decimo
post ascensionem. Missus Spiritus sanctus implevit
omnes qui fuerunt in uno conclavi, centum viginti
homines <note>(Act. I, 15)</note>. Impleti illi Spiritu sancto, coeperunt
loqui linguis omnium gentium, expressa est
vocatio, exiit ille conducere. Coepit enim veritatis
potentia omnibus innotescere. Nam tunc etiam unus
accepto Spiritu sancto, etiam unus loquebatur omnium
gentium linguis. Modo autem in Ecclesia ipsa
unitas tanquam unus loquitur omnium gentium linguis.
Ad quam linguam religio christiana non pervenit?
ad quos fines non pertendit? Jam non est qui se
abscondat a calore ejus <note>(Psal. XVIII, 7)</note>: et adhuc fit
mora ab eo qui stat in undecima!
</p>
          </div3>
        </div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Desperatio et perversa spes occidunt
animas.</hi> Manifestum est ergo, fratres mei,
omnino manifestum est, tenete, certi estote, quoniam
Deus noster Jesus Christus, quando quisque se converterit
ad fidem ipsius, a via sua vel superflua vel
nequissima, omnia illi praeterita dimittuntur, et
omnino, tanquam donatis debitis, fiunt cum illo tabulae
novae. Prorsus omnia dimittuntur. Nemo sit sollicitus,
quod aliquid ei non dimittatur. Sed iterum nemo
perverse sit securus. Ista enim duo occidunt animas,
aut desperatio, aut perversa spes. De his duobus malis
pauca audite. Nam sicut liberat bona spes, et
recta spes; ita decipit perversa spes. Prius attendite
quemadmodum decipiat desperatio. Sunt homines
qui cum cogitare coeperint mala quae fecerunt, non
sibi putant ignosci posse; et dum non putant posse
sibi ignosci, dant animam jam perire, desperatione
pereunt, dicentes in cogitationibus suis: Jam nulla
nobis spes est; neque enim tanta illa quae commisimus
donari nobis aut ignosci possunt; quare ergo
non satisfacimus cupiditatibus nostris? Impleamus
saltem praesentis temporis voluptatem, quia nullam
habemus in futuro mercedem. Faciamus quidquid
libet, etsi non licet; ut habeamus suavitatem vel temporalem,
quia percipere non meremur aeternam.
Talia dicentes desperando pereunt, sive antequam
omnino credant, sive jam christiani et in aliqua peccata
et scelera male vivendo prolapsi. Procedit ad
eos Dominus vineae, et tanquam desperantes et vocanti
 tergum dantes, pulsat et clamat per prophetam
<pb n="0536"/>
Ezechielem: <hi>In quacumque die conversus fuerit homo
a via sua pessima, omnes iniquitates ejus obliviscar <note>(Ezech. XVIII, 21-22)</note>
            </hi>.
Hac voce audita et credita, a
desperatione recreantur, et ab illa altissima et profunda
voragine, qua submersi fuerant, emergunt.
</p>
          </div3>
        </div2>

<div2>
          <head>CAPUT IX.</head>
<div3>
            <head>11.</head>
            <p>
 <hi>Spes perversa qua differtur conversio.
Diem crastinum Deus nemini promisit.</hi> Sed his
timendum est, ne in aliam voraginem incurrant, et
perverse sperando moriantur, qui desperando mori
non potuerunt. Mutant enim cogitationes longe quidem
diversas, sed non minus perniciosas; et rursus
incipiunt dicere in cordibus suis: Si quacumque die
conversus fuero a via mea pessima, Deus misericors,
sicut veraciter per Prophetam promisit, omnes iniquitates
meas obliviscitur, quare hodie convertor, et
non cras? Quare hodie, et non cras? Eat hodiernus
dies sicut hesternus, sit in nequissima voluptate,
sit in flagitiorum gurgite, volutetur in mortifera delectatione:
cras convertar, et finis est. Respondetur
tibi: Cujus rei finis? Dicis: Iniquitatum mearum.
Bene, gaude, quia crastino iniquitatum tuarum erit
finis. Quid, si ante crastinum tuus erit finis? Ergo
bene quidem gaudes, quia propter iniquitates tuas
converso tibi indulgentiam Deus promisit: sed crastinum
diem tibi nemo promisit. Aut si forte promisit
mathematicus, longe aliud est quam Deus. Multos
mathematici fefellerunt, quia et sibi plerumque
lucra promiserunt, et damna invenerunt. Ergo etiam
propter istos male sperantes, procedit paterfamilias.
Quemadmodum processit ad illos qui male desperaverant,
et perierant desperando, et revocavit eos in
spem: sic procedit etiam ad istos qui male sperando
volunt perire; et dicit eis per alium librum, <hi>Ne tardes
converti ad Dominum.</hi> Quomodo illis dixerat, <hi>In quacumque
die iniquus conversus fuerit a via sua pessima,
omnes iniquitates ejus obliviscar;</hi> et tulit eis desperationem,
qua jam dederant animam suam perditioni,
omni modo indulgentiam desperantes: sic procedit
etiam ad istos qui sperando et differendo volunt perire;
et loquitur ad eos, et increpat eos, <hi>Ne tardes
converti ad Dominum, neque differas de die in diem.
Subito enim veniet ira ejus, et in tempore vindictae disperdet
te <note>(Eccli. V, 8, 9)</note>
            </hi>. Ergo noli differre, noli
quod patet contra te claudere. Ecce indulgentiae dator
aperit tibi ostium; quid moraris? Gaudere deberes,
si aperiret aliquando pulsanti: non pulsasti, et
aperit, et foris remanes? Ne ergo differas. De misericordiae
operibus quodam loco Scriptura dicit, <hi>Ne
dixeris, Vade et revertere, cras ego dabo; cum possis
continuo bene facere <note>(Prov. III, 28)</note>
            </hi>: non enim scis
quid contingat sequenti die. Audisti praeceptum non
differendi ut in alium sis misericors, et differendo in
te es crudelis? Non debes differre panem daturus, et
et differs indulgentiam accepturus! Si miserando
<pb n="0537"/>
alterum non differs, miserere et animae tuae placens
Deo <note>(Eccli. XXX, 24)</note>. Exhibe et animae tuae eleemosynam.
Non dicimus ut tu ei des, sed ne repellas manum
dantis.
</p>
          </div3>
        </div2>

<div2>
          <head>CAPUT X.</head>
<div3>
            <head>12.</head>
            <p>
 <hi>Potentium amicitiam, cum saluti
obest, contemnendam docet Christus.</hi> Sed aliquando
homines inde sibi plurimum nocent, cum alios offendere
timent. Multum valent et boni amici ad bonum,
et mali amici ad malum. Ideo Dominus, ut pro salute
nostra potentium amicitias contemnamus, noluit
prius eligere senatores, sed piscatores. Magna artificis
misericordia. Sciebat enim quia si eligeret senatorem,
diceret senator: Dignitas mea electa est. Si
prius eligeret divitem, diceret dives: Opulentia mea
electa est. Si prius eligeret imperatorem, diceret
imperator: Potestas mea electa est. Si prius eligeret
oratorem, diceret orator: Eloquentia mea electa
est. Si eligeret philosophum, diceret philosophus:
Sapientia mea electa est. Interim, inquit, differantur
superbi isti, multum tument. Distat autem inter
magnitudinem et tumorem: utrumque grande est;
sed non utrumque sanum est. Differantur ergo, inquit,
isti superbi, aliqua soliditate sanandi sunt. Da
mihi, inquit, prius istum piscatorem. Veni tu, pauper,
sequere me; nihil habes, nihil nosti, sequere
me. Idiota pauper, sequere me. Non est quod in te
expavescatur, sed multum est quod in te impleatur.
Tam largo fonti vas inane admovendum est. Dimisit
retia piscator, accepit gratiam peccator, et factus est
divinus orator. Ecce quid fecit Dominus, de quo dicit
Apostolus: <hi>Infirma mundi elegit Deus, ut confundat
fortia; et ignobilia mundi elegit Deus, et ea quae non
sunt tanquam quae sint, nt ea quae sunt evacuentur <note>(I Cor. I, 27 et 28)</note>
            </hi>.
Denique leguntur modo verba
piscatorum, et colla subduntur oratorum. Tollantur
ergo de medio inanes venti; tollatur de medio fumus,
qui crescendo evanescit; prorsus pro salute
ista contemnantur.</p>
          </div3>
<div3>
            <head>13.</head>
            <p>
 <hi>Christo medico obediendum, contemptis potentibus
qui ei adversantur.</hi> Si quisquam corpore aegrotaret
in civitate, et esset ibi aliquis peritissimus
medicus, amicis aegroti potentibus inimicus: si quisquam
ergo in civitate aliquo periculoso morbo corporis
aegrotaret, et esset in eadem civitate peritissimus
medicus, amicis, ut dixi, aegrotantis potentibus
inimicus, qui dicerent amico suo, Noli eum adhibere,
nihil novit: dicerent autem, non judicante animo,
sed invidente: nonne ille pro salute sua removeret
amicorum potentium fabulas, et ut paucis diebus
plus viveret, cum illorum qualibet offensione, pellendo
sui corporis morbo medicum illum, quem
peritissimum fama commendaverat, adhiberet?
</p>
          </div3>
        </div2>

<div2>
          <head>CAPUT XI.</head>
<p>Aegrotat humanum genus, non
morbis corporis, sed peccatis. Jacet toto orbe terrarum
ab oriente usque in occidentem grandis aegrotus.
Ad sanandum grandem aegrotum descendit omnipotens
medicus. Humiliavit se usque ad mortalem carnem,
tanquam usque ad lectum aegrotantis. Dat salutis
<pb n="0538"/>
praecepta, contemnitur: qui audiunt, liberantur.
Contemnitur, cum dicunt amici potentes, Nihil novit.
Si nihil nosset, potentia ejus gentes non impleret.
Si nihil nosset, non esset antequam apud nos esset.
Si nihil nosset, Prophetas ante se non mitteret.
Nonne modo implentur quae ante praedicta sunt?
Nonne probat medicus iste artis suae potentiam promissa
complendo? Nonne per totum mundum perniciosi
evertuntur errores, et tritura mundi domantur
cupiditates? Nemo dicat, Antea melior erat mundus
quam modo: ex quo coepit iste medicus artem suam
exercere, multa hic videmus horrenda. Noli mirari.
Antequam aliquis curaretur, munda a sanguine statio
medici videbatur: imo jam tu hoc videns excute
vanas delicias, veni ad medicum; sanitatis tempus
est, non voluptatis.</p>
<div3>
            <head>14.</head>
            <p>
 <hi>Phrenetici, Lethargici.</hi> Curemur ergo, fratres.
Si necdum medicum agnoscimus, non in eum
tanquam phrenetici saeviamus, non ab eo tanquam
lethargici avertamur. Multi enim saeviendo, multi
dormiendo perierunt. Phrenetici sunt, qui non dormiendo
insaniunt. Lethargici sunt, qui multum dormiendo
premuntur. Prorsus tales sunt homines.
Contra istum medicum alii saevire in eum volunt;
et quoniam ipse jam in coelo sedet, membra ejus
fideles in terra persequuntur. Curat et tales. Multi
ex eis conversi ex inimicis facti sunt amici, ex persecutoribus
facti sunt praedicatores. Tales etiam ipsos
Judaeos, in se ipsum, cum hic esset, saevientes, tanquam
phreneticos sanavit, pro quibus in ligno pendens
oravit. Dixit enim: <hi>Pater, ignosce illis, quia
nesciunt quid faciunt <note>(Luc. XXIII, 34)</note>
            </hi>. Multi tamen
eorum, sedato furore, tanquam phrenesi oppressa,
cognoverunt Deum, cognoverunt Christum. Post
ascensionem misso Spiritu sancto, conversi sunt ad
eum quem crucifixerunt, et in Sacramento credentes
sanguinem ejus biberunt, quem saeviendo fuderunt.
</p>
          </div3>
        </div2>

<div2>
          <head>CAPUT XII.</head>
<div3>
            <head>15.</head>
            <p>
 <hi>Conclusio.</hi> Habemus exempla.
Persequebatur membra ejus jam sedentis in
coelo Saulus: persequebatur graviter in phrenesi,
mente perdita, morbo nimio. At ille una voce de
coelo clamans ei, <hi>Saule, Saule, quid me persequeris?</hi> 
percussit phreneticum, erexit sanum; occidit persecutorem,
vivificavit praedicatorem <note>(Act. IX, 4)</note>. Etiam
lethargici multi sanantur. Ipsis enim similes sunt,
qui non saeviunt in Christum, nec malitiosi sunt adversus
Christianos; sed tantum differendo languescunt
verbis somnolentis, in lucem oculos extendere
pigrescunt, et qui eos excitare volunt, molesti sunt.
Recede a me, inquit languidus lethargicus, obsecro
te, recede a me. Quare? Dormire volo. Sed morieris
inde. Ille amore somni, Mori volo, respondet.
Et charitas desuper, Nolo. Plerumque istum charitatis
affectum exhibet filius etiam patri seni morituro
post paucos dies, jam utique aetate finita. Si lethargicum
<pb n="0539"/>
videt, et lethargico morbo premi suum patrem
a medico agnoscit, dicente sibi, Excita patrem tuum,
noli eum permittere dormire, si vis ut vivat: adest
puer seni, pulsat, vellicat, pungit, pietate molestus
est: nec mori cito permittit ipsa senectute cito moriturum;
et si vixerit, gaudet filius, ut aliquanto plures
dies vivat cum decessuro successurus. Quanto
majore charitate nos amicis nostris molesti esse debemus,
cum quibus non paucos in hoc mundo dies,
sed apud Deum in aeternum vivamus? Ament ergo
nos, et faciant quod audiunt per nos, et colant quem
colimus et nos, ut recipiant quod speramus et nos.
Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO LXXXVIII . <hi>De verbis Evangelii Matthaei, ubi de duobus caecis sedentibus secus viam, et clamantibus,</hi> Domine miserere nostri, fili David. <hi>Cap.</hi> XX, V\. 30-34.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Medicus noster, Christus.
Miraculis corporalibus aedificabat fidem.</hi> Bene nobiscum
novit Sanctitas vestra, Dominum nostrum et
salvatorem Jesum Christum medicum esse nostrae salutis
aeternae; et ad hoc eum suscepisse infirmitatem
naturae nostrae, ne sempiterna esset infirmitas nostra.
Assumpsit enim corpus mortale, in quo occideret
mortem. <hi>Et quamvis crucifixus est ex infirmitate nostra,</hi> 
sicut ait Apostolus; <hi>sed vivit ex virtute Dei <note>(II Cor.
XIII, 4)</note>
            </hi>. Ejusdem Apostoli verba sunt: <hi>Et quia jam
non moritur, et mors ei ultra non dominabitur <note>(Rom.
VI, 9)</note>
            </hi>. Haec ergo bene nota sunt fidei vestrae. Simul
et hoc consequens est, ut noverimus omnia miracula,
quae corporaliter fecit, valere ad admonitionem nostram,
ut percipiamus ab eo quod non est transiturum,
neque finem habiturum. Oculos reddidit caecis,
quos erat utique mors aliquando clausura: resuscitavit
Lazarum, iterum moriturum. Et quaecumque ad
salutem corporum fecit, non ad hoc fecit, ut sempiterna
essent: cum tamen daturus sit etiam ipsi corpori
in fine sempiternam salutem. Sed quia illa quae
non videbantur, non credebantur; per ista temporalia
quae videbantur aedificabat fidem ad illa quae non
videbantur.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Ecclesiae postea fides sine miraculis
laudabilior Cicatrices corporis sui cur servavit.</hi> 
Nemo itaque, fratres, dicat, non facere ista modo
Dominum nostrum Jesum Christum, et propter hoc
praesentibus Ecclesiae temporibus priora praeponere.
Quodam quippe loco idem Dominus videntibus, et
ideo credentibus, praeponit eos qui non vident et credunt.
Namque usque eo illo tempore discipulorum
ejus nutabat infirmitas, ut quem videbant jam resurrexisse,
etiam contrectandum putarent, ut crederent.
<pb n="0540"/>
Non sufficiebat oculis, quod viderent, nisi et manus
admoverentur membris, et cicatrices recentium vulnerum
tangerentur: ut ille qui dubitabat discipulus,
repente tactis et cognitis cicatricibus exclamaret, <hi>Dominus meus et Deus meus!</hi> 
 Cicatrices ostendebant
eum, qui omnia vulnera in aliis sanaverat. Numquid
non poterat Dominus sine cicatricibus resurgere? Sed
in corde discipulorum vulnera noverat, propter quae
sananda cicatrices in corpore suo servaverat. Et quid
Dominus illi jam confitenti ac dicenti, <hi>Dominus meus
et Deus meus? Quia vidisti me,</hi> inquit, <hi>credidisti: beati
qui non vident, et credunt <note>(Joan. XX, 25-29)</note>
            </hi>. Quos dixit,
fratres nisi nos? Non quia solos nos, sed et post nos.
Post parvum enim tempus, posteaquam ab oculis
mortalibus recessit ut firmaretur fides in cordibus,
quicumque crediderunt, non videntes crediderunt, et
magnum meritum habuit fides eorum: cui fidei comparandae,
cor tantum admoverunt pium, non et palpantem
manum.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Miracula nunc majora Christus
operatur.</hi> Haec ergo fecit Dominus, ut invitaret ad
fidem. Haec fides nunc fervet in Ecclesia, toto orbe
diffusa. Et nunc majores sanitates operatur, propter
quas non est dedignatus tunc exhibere illas minores.
Sicut enim animus melior est corpore; sic et melior
salus animi, quam salus corporis. Modo caro caeca
non aperit oculos miraculo Domini; et cor caecum
aperit oculos sermoni Domini. Modo non resurgit
mortale cadaver; resurgit anima, quae mortua jacebat
in vivo cadavere. Modo aures corporis surdae non
aperiuntur: sed quam multi habent aures clausas
cordis, quae tamen verbo Dei penetrante patescunt,
ut credant qui non credebant, et bene vivant qui
male vivebant, et obediant qui non obediebant? et
dicimus, Ille credidit; ac miramur, cum audimus de
his quos aliquando duros noveramus. Cur ergo nunc
miraris credentem, innocentem, Deo servientem;
nisi quia conspicis videntem, quem noveras caecum;
conspicis viventem, quem noveras mortuum;
conspicis audientem, quem noveras surdum? Nam
videte aliter mortuos, de quibus mortuis dicebat Dominus
cuidam ideo tardanti, ne Dominum sequeretur,
quia sepelire patrem volebat: <hi>Sine,</hi> inquit, <hi>mortuos
sepelire mortuos suos <note>(Matth. VIII, 22)</note>
            </hi>. Certe mortui
sepultores non sunt corpore mortui: quia si hoc essent,
mortua corpora sepelire non possent. Tamen
mortuos eos vocat: ubi, nisi intus in anima? Sicut
enim etiam visibiliter plerumque in domo integra et
salva dominus ejusdem domus mortuus jacet; sic
in corpore integro multi habent intus animam mortuam:
et hos sic excitat Apostolus, <hi>Surge, qui dormis,
et exsurge a mortuis, et illuminabit te Christus <note>(Ephes. V, 14)</note>
            </hi>.
Ipse illuminat excaecatum, qui excitat
mortuum. Ejus enim voce per Apostolum clamatur
ad mortuum, <hi>Surge, qui dormis.</hi> Caecus luce illuminabitur,
cum surrexerit. Surdos autem quam multos
ante oculos suos Dominus intuebatur, cum diceret:
<pb n="0541"/> <hi>Qui habet aures audiendi, audiat 
 <note>(Matth. XI, 15)</note>
            </hi>. Quis
enim ante illum sine corporis auribus stabat? Quas
ergo alias aures nisi interioris hominis requirebat?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Oculus mentis, quo Deus videatur,
mundatur per fidem.</hi> Item quales oculos quaerebat,
cum loqueretur utique videntibus, sed videntibus
per oculos carnis? Nam cum ei diceret Philippus, <hi>Domine, ostende nobis Patrem, et sufficit nobis:</hi> 
bene quidem hoc intelligebat, ut demonstratus Pater
posset sufficere; sed cui non sufficiebat aequalis Patri,
quomodo sufficeret Pater? Quare autem non
sufficiebat? Quia non videbatur. Quare non videbatur?
Quia nondum erat sanus oculus, unde posset videri.
Hoc enim quod in carne Domini videbatur his oculis,
non soli discipuli viderunt qui honoraverunt, sed
et Judaei qui crucifixerunt. Qui ergo aliter se videri
volebat, alios oculos requirebat. Et ideo sic respondit
dicenti, <hi>Ostende nobis Patrem, et sufficit nobis: Tanto
tempore vobiscum sum, et non me cognovistis? Philippe,
qui me vidit, vidit et Patrem.</hi> Et ut interim fidei oculos
sanaret, prius admonetur secundum fidem, ut possit
ad speciem pervenire. Et ne sic putaret Philippus
cogitandum Deum, quomodo videbat in corpore Dominum
Jesum Christum, statim subjecit: <hi>Non credis
quia ego in Patre, et Pater in me est <note>(Joan. XIV, 8-10)</note>
            </hi>?
Jamdudum dixerat, <hi>Qui me vidit, vidit et Patrem.</hi> Sed
nondum habebat Philippus sanum oculum, unde videret
Patrem: atque ideo nec unde videret ipsum Filium
Patri coaequalem. Itaque aciem mentis adhuc
sauciam, et tantam lucem aspicere non valentem, sanandam
atque firmandam fidei medicamentis fomentisque
suscepit, et ait, <hi>Non credis quia ego in Patre,
et Pater in me est?</hi> Qui ergo nondum potest videre
quod demonstraturus est Dominus, non quaerat prius
videre quod credat: sed prius credat, ut possit oculus
sanari quo videat. Sola enim forma servi exhibebatur
servilibus oculis: quia ille qui non rapinam
arbitratus est esse aequalis Deo, si ab eis quos sanari
voluit jam videri posset aequalis Deo, non opus haberet
semetipsum exinanire, et formam servi accipere <note>(Philipp. II, 6, 7)</note>.
Sed quia non erat unde videretur
Deus, et erat unde videretur homo; qui Deus erat,
factus est homo, ut id quod videbatur, sanaret illud
unde non videbatur. Ipse enim alio loco ait: <hi>Beati
mundo corde, quoniam ipsi Deum videbunt <note>(Matth. V,
8)</note>
            </hi>. Poterat utique Philippus respondere, et dicere,
Domine, ecce te video: talisne est Pater, quale est
hoc quod video; quoniam dixisti, <hi>Qui me vidit, vidit
et Patrem?</hi> Antequam hoc responderet Philippus, vel
fortasse antequam cogitaret, cum dixisset Dominus, <hi>Qui me vidit, vidit et Patrem;</hi> 
 continuo subjunxit, <hi>Non credis quia ego in Patre, et Pater in me est?</hi> 
 Illo
enim oculo nondum videre poterat, nec Patrem, nec
aequalem Patri Filium: sed ut sanaretur oculus ad
videndum, inungendus erat ad credendum. Ideo antequam
videas quod videre non potes, crede quod nondum
vides. Ambula per fidem, ut pervenias ad speciem.
Species non laetificabit in patria, quem fides
non consolatur in via. Sic enim dicit Apostolus:
<pb n="0542"/> <hi>Quamdiu sumus in corpore, peregrinamur a Domino.</hi> 
Statimque subnectit quare adhuc peregrinamur,
quamvis jam crediderimus: <hi>Per fidem,</hi> inquit, <hi>ambulamus,
non per speciem <note>(II Cor. V, 6, 7)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Opera nostra nunc tota est sanare
oculum cordis.</hi> Tota igitur opera nostra, fratres, in hac
vita est, sanare oculum cordis, unde videatur Deus.
Ad hoc sacrosancta mysteria celebrantur; ad hoc sermo
Dei praedicatur; ad hoc exhortationes Ecclesiae
morales, id est, pertinentes ad corrigendos mores, ad
emendandas carnales concupiscentias, ad renuntiandum
non voce tantum, sed mutata vita huic saeculo;
ad hoc agunt quidquid agunt divinae sanctaeque Litterae,
ut purgetur illud interius ab ea re quae nos impedit
ab aspectu Dei. Sicut enim oculus factus ad
hanc lucem temporalem videndam, et quamvis coelestem,
tamen corpoream atque conspicuam, non
solum hominibus, sed etiam vilissimis animantibus
(ad hoc enim factus est, ut hanc lucem videat);
tamen si aliquid injectum fuerit, vel irruerit, unde
turbetur, secluditur ab hac luce; et quamvis eum sua
praesentia circumfundant, ille tamen se avertit, atque
absens est: non solum autem absens fit perturbatione
sua a luce praesenti; sed etiam poenalis illi est lux,
ad quam videndam factus est: sic et oculus cordis
perturbatus atque sauciatus avertit se a luce justitiae,
nec audet eam contemplari, nec valet.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Studium de mundando cordis
oculo.</hi> Quid turbat oculum cordis? Cupiditas, avaritia,
iniquitas, concupiscentia saecularis turbat,
claudit, excaecat oculum cordis. Et tamen quomodo
quaeritur medicus, cum oculus carnis turbatus est,
quomodo non differtur ut aperiatur atque purgetur, ut
sanetur unde lux ista videatur? Curritur, nemo requiescit,
nemo differt, si vel stipula in oculum cadat.
Solem certe, quem sanis oculis videre volumus,
Deus fecit. Multo est utique lucidior ille qui fecit:
nec hujus generis lux est, quae pertineat ad oculum
mentis. Lux illa est aeterna sapientia. Fecit autem te
Deus, o homo, ad imaginem suam. Daretne tibi unde
videres solem quem fecit, et non tibi daret unde videres
eum qui te fecit, cum te ad imaginem suam fecerit?
Dedit et hoc: utrumque dedit tibi. Sed multum
hos oculos exteriores diligis, multum illum
interiorem negligis: detritum portas atque sauciatum.
Poena tibi est, si se voluerit ostendere fabricator
tuus: poena est oculo tuo, antequam curetur atque
sanetur. Nam et in paradiso peccavit Adam, et
abscondit se a facie Dei. Cum haberet ergo cor sanum
purae conscientiae, gaudebat ad praesentiam
Dei: postquam peccato oculus ille sauciatus est,
coepit lucem formidare divinam, refugit in tenebras
atque in densa lignorum, veritatem fugiens, umbras
appetens.
</p>
          </div3>
        </div2>
      </div1>

<div1>
        <head>CAPITA VII et VIII.</head>
<div3>
          <head>7.</head>
          <p>
 <hi>Aegroti ad poculum sumendum
exemplo Christi invitamur.</hi> Ergo, fratres
mei, quoniam et nos inde nati sumus, et sicut dicit
Apostolus, <hi>In Adam omnes moriuntur <note>(I Cor. XV, 22)</note>
          </hi>:
omnes enim nos duo homines aliquando fuimus si
<pb n="0543"/>
noluimus obtemperare medico, ut non aegrotaremus;
obtemperemus, ut ab aegritudine liberemur. Dedit
nobis praecepta medicus, sanis: dedit praecepta medicus,
ne medico indigeremus. <hi>Non opus est,</hi> inquit, <hi>sanis medicus, sed aegrotantibus 
 <note>(Matth. IX, 12)</note>
          </hi>. Sani
praecepta contempsimus, et experimento sensimus in
quantam perniciem nostram praeceptum illud contempserimus.
Aegrotare jam coepimus, laboramus,
in lecto infirmitatis sumus: sed non desperemus.
Quia enim ad medicum venire non poteramus, ipse
ad nos venire dignatus est. Non contempsit saucium
contemptus a sano. Non destitit dare alia praecepta
languenti, qui prima custodire noluit, ne langueret:
tanquam diceret, Certe experimento sensisti verum
me dixisse, quando dixi, Noli tangere hoc. Sanare
ergo tandem, et revivisce. Ecce porto infirmitatem
tuam: bibe amarum calicem. Tu enim tibi fecisti
praecepta illa mea, quae sano data sunt tam dulcia,
tam laboriosa. Contempta sunt, coepisti laborare:
sanari non potes, nisi amarum calicem biberis, calicem
tentationum, quibus abundat haec vita, calicem
tribulationum, angustiarum, passionum. Bibe,
inquit, bibe, ut vivas. Et ne responderet ei languidus,
Non possum, non fero, non bibo: prior bibit
medicus sanus, ut bibere non dubitaret aegrotus.
Quid enim amarum est in tali poculo, quod ille non
biberit? Si contumelia: prior audivit cum daemones
expelleret, <hi>Daemonium habet <note>(Luc. VII, 33)</note>
          </hi>, et quod <hi>in Beelzebub ejicit daemonia 
 <note>(Id. XI, 15)</note>
          </hi>. Unde ut ipse
consolaretur aegros, ait, <hi>Si patremfamilias Beelzebub
vocaverunt, quanto magis domesticos ejus <note>(Matth. X, 25)</note>
          </hi>?
Si dolores amari sunt: ligatus et
flagellatus et crucifixus est. Si mors amara est:
etiam mortuus est. Si genus mortis exhorrescit infirmitas:
nihil illo tempore fuit ignominiosius quam
mors crucis. Non enim frustra commendans ejus
obedientiam Apostolus addidit, dicens: <hi>Factus obediens
usque ad mortem, mortem autem crucis <note>(Philipp.
II, 8)</note>
          </hi>.
</p>
        </div3>

<div2>
          <head>CAPUT IX.</head>
<div3>
            <head>8.</head>
            <p>
 <hi>Crucem suam cur hic honoravit
Christus.</hi> Sed quia ipse honoraturus erat fideles suos
in fine hujus saeculi, prius honoravit crucem in
hoc saeculo; ut terrarum principes credentes in
eum prohiberent aliquem nocentium crucifigi: et
quod cum magna insultatione persecutores Judaei
Domino procurarunt, magna fiducia servi ejus, etiam
reges in fronte nunc portant. Non tantum apparet
modo qualem mortem pro nobis Dominus subire dignatus
est: sicut ait Apostolus, <hi>Factus pro nobis maledictum <note>(Galat. III, 13)</note>
            </hi>.
Et cum ei pendenti Judaeorum
caecitas insultaret, posset utique descendere de
cruce, qui si nollet, non esset in cruce: sed amplius
erat de sepulcro resurgere, quam de cruce descendere.
Haec ergo Dominus faciens divina, patiens
humana, admonet nos corporalibus miraculis et patientia
corporali, ut credamus, et sanemur ad conspicienda
illa invisibilia quae carnis oculus nescit. Hoc
ergo agens curavit caecos istos, de quibus nunc Evangelium
<pb n="0544"/>
recitatum est. Et in curando videte quid admonuerit
aegrotum interiorem.
</p>
          </div3>
        </div2>

<div2>
          <head>CAPUT X.</head>
<div3>
            <head>9.</head>
            <p>
 <hi>Duorum caecorum curatio quid
significat. Jesum transire quid.</hi> Attendite ipsius facti
exitum et ordinem rerum. Sedentes illi in via
duo caeci, transeunte Domino exclamabant, ut eorum
misereretur. A turba vero, quae cum Domino
erat, compescebantur ne clamarent. Neque hoc sine
mysterio derelictum putetis. Illi autem compescentem
se turbam perseverantissimo clamore vincebant,
ut perveniret vox eorum ad aures Domini: quasi non
jam ille cogitata praevenerit. Clamaverunt ergo duo
caeci, ut audirentur a Domino, et a turbis comprimi
nequiverunt. Transibat Dominus, et illi clamabant.
Stetit Dominus, et sanati sunt. Nam <hi>stetit</hi> Dominus, <hi>Jesus, et vocavit eos, et ait: Quid vultis vobis faciam?
At illi dixerunt: Ut aperiantur oculi nostri.</hi> 
 Pro fide
ipsorum fecit Dominus, instauravit oculos eorum. Si
intelleximus jam interiorem aegrotum, interiorem
surdum, interiorem mortuum; ibi quaeramus et interiorem
caecum. Clausi sunt oculi cordis: transit Jesus,
ut clamemus. Quid est, transit Jesus? Agit
temporalia Jesus. Quid est, transit Jesus? Agit
transitoria Jesus. Attendite et videte quanta ejus gesta
transierint. Natus est de virgine Maria: numquid
semper nascitur? Infans lactatus est: numquid semper
sugit? Per aetates cucurrit usque ad juventutem:
numquid semper corporaliter crescit? Infantiae pueritia,
pueritiae adolescentia, adolescentiae juventus
transeunti cedentique successit. Ipsa etiam quae fecit
miracula, transierunt: leguntur et creduntur.
Quia enim talia scripta sunt ut legi possint, transibant
cum fierent. Postremo ne in multis moremur, crucifixus
est: numquid semper pendet in cruce? Sepultus
est, resurrexit, ascendit in coelum: jam non
moritur, et mors illi ultra non dominabitur: et divinitas
ejus semper manet, et immortalitas jam corporis
ejus nunquam deficiet. Sed tamen illa omnia quae
temporaliter ab eo gesta sunt, transierunt; et legenda
scripta sunt, et credenda praedicantur. In illis
ergo omnibus transiit Jesus.
</p>
          </div3>
        </div2>

<div2>
          <head>CAPUT XI.</head>
<div3>
            <head>10.</head>
            <p>
 <hi>Caeci duo, duo populi. Angularis
lapis Christus.</hi> Quid duo caeci juxta viam sunt,
nisi duo populi, ad quos sanandos venit Jesus? Ostendamus
hos duos populos in Scripturis sanctis.
Est in Evangelio scriptum, <hi>Habeo alias oves, quae
non sunt de hoc ovili; et illas oportet me adducere, ut
sit unus grex et unus pastor <note>(Joan. X, 16)</note>
            </hi>. Qui sunt
ergo duo populi? Unus Judaeorum, et alius Gentium. <hi>Non sum missus,</hi> 
 ait, <hi>nisi ad oves quae perierunt
domus Israel.</hi> Quibus hoc dixit? Discipulis: quando
illa Chananaea clamabat, quae se esse canem confessa
est, ut micas de mensa dominorum mereretur.
Et quia meruit, jam duo demonstrati sunt ad quos
venerat: Judaicus scilicet populus, de quo ait, <hi>Non
sum missus nisi ad oves quae perierunt domus Israel:</hi> 
et Gentium populus, cujus typum praetendebat haec
<pb n="0545"/>
mulier, quam primo respuerat, dicens, <hi>Non est bonum
panem filiorum mittere canibus:</hi> et cui dicenti, <hi>Ita, Domine, nam et canes edunt de micis quae cadunt
de mensa dominorum suorum;</hi> 
 responderat; <hi>O mulier,
magna est fides tua, fiat tibi sicut vis <note>(Matth. XV, 22-28)</note>
            </hi>.
Inde enim erat et ille Centurio, de quo dicit
idem Dominus: <hi>Amen dico vobis, non inveni tantam
fidem in Israel.</hi> Quia ille dixerat: <hi>Non sum dignus ut
intres sub tectum meum; sed tantum dic verbo, et sanabitur
puer meus <note>(Id. VIII, 10, 8)</note>
            </hi>. Ita ergo Dominus
ante passionem et clarificationem suam duos jam populos
designabat: unum, ad quem venerat propter
promissa Patrum; et alterum, quem propter misericordiam
non repellebat: ut impleretur quod promissum
erat Abrahae, <hi>In semine tuo benedicentur omnes
gentes <note>(Gen. XXII, 18)</note>
            </hi>. Propterea et Apostolus jam
post resurrectionem Domini et ascensionem, ubi
contemptus est a Judaeis, perrexit ad Gentes. Nec
tamen Ecclesiis quae de Judaeis crediderant, tacuit: <hi>Eram,</hi> 
 inquit, <hi>ignotus facie Ecclesiis Judaeae, quae
sunt in Christo. Tantum autem audiebant quia qui aliquando
nos persequebatur, nunc evangelizat fidem quam
aliquando vastabat: et in me,</hi> inquit, <hi>magnificabant
Deum <note>(Galat. I, 22-24)</note>
            </hi>. Sic et angularis lapis dicitur
Christus, qui fecit utraque unum <note>(Ephes. II, 20, 14)</note>.
Angulus enim duos parietes copulat de diverso venientes.
Quid tam diversum, quam circumcisio et
praeputium, habens unum parietem de Judaea, alterum
parietem de Gentibus? Sed angulari lapide copulantur, <hi>Lapidem</hi> 
 enim <hi>quem reprobaverunt aedificantes,
hic factus est in caput anguli <note>(Psal. CXVII, 22)</note>
            </hi>.
Angulus in aedificio non est, nisi cum duo parietes
ex diverso venientes in unum conveniunt, et quadam
unitate junguntur. Isti ergo duo parietes secundum
typum, duo caeci erant clamantes ad Dominum.
</p>
          </div3>
        </div2>

<div2>
          <head>CAPUT XII.</head>
<div3>
            <head>11.</head>
            <p>
 <hi>Transiens Jesus interpellatur, et
sanat.</hi> Attendite nunc, dilectissimi. Dominus transibat,
caeci clamabant. Quid est, transibat? Transitoria
opera faciebat, sicut jam diximus. Secundum
haec transitoria opera fides nostra aedificatur. Credimus
enim in Filium Dei, non tantum quia Verbum
Dei est, per quem facta sunt omnia: si enim semper
in forma Dei manens aequalis Deo, non semetipsum
exinaniret formam servi accipiens; nec sentirent caeci,
ut possent clamare. Sed cum operaretur transitoria,
id est, humiliaret se, factus obediens usque ad mortem,
mortem autem crucis, clamaverunt duo caeci, <hi>Miserere nostri, fili David.</hi> 
 Quia et hoc ipsum quod
Dominus et creator David, etiam filius David esse voluit,
in tempore hoc egit, transiens hoc fecit.
</p>
          </div3>
        </div2>

<div2>
          <head>CAPUT XIII.</head>
<div3>
            <head>12.</head>
            <p>
 <hi>Clamare ad Christum, quid.</hi> 
Quid est autem, clamare ad Christum, fratres, nisi
gratiae Christi congruere bonis operibus? Hoc dico,
fratres, ne forte simus strepentes vocibus, et muti
moribus. Quis est qui clamat ad Christum, ut pellatur
interior caecitas transeunte Christo, id est, dispensante
nobis temporalia sacramenta, quibus admoneamur
<pb n="0546"/>
ad aeterna capienda? Quis est qui clamat ad
Christum? Qui contemnit mundum, clamat ad Christum.
Qui spernit saeculi voluptates, clamat ad Christum.
Qui dicit non lingua, sed vita, <hi>Mihi mundus
crucifixus est, et ego mundo <note>(Galat. VI, 14)</note>
            </hi>; clamat
ad Christum. Quid dispergit, et dat pauperibus, ut
justitia ejus maneat in saeculum saeculi <note>(Psal. CXI, 9)</note>;
clamat ad Christum. Qui enim audit, et non surdus
audit, <hi>Res vestras vendite, et date pauperibus; facite
vobis sacculos non veterascentes, thesaurum non deficientem
in coelo <note>(Luc. XII, 33)</note>
            </hi>: tanquam vestigiorum sonitum
Christi transeuntis audiens clamet ad haec caecus,
id est, faciat ista. Vox ejus in factis sit. Incipiat mundum
contemnere, inopi sua distribuere, pro nihilo
habere quae homines amant; contemnat injurias, non
appetat vindicari, paret maxillam percutienti, oret
pro inimicis; si quis ei abstulerit sua, non repetat; si
quid alicui abstulerit, reddat quadruplum.
</p>
          </div3>
        </div2>

<div2>
          <head>CAPUT. XIV.</head>
<div3>
            <head>13.</head>
            <p>
 <hi>Turba prohibens clamare.</hi> 
Cum ista facere coeperit, omnes sui cognati, affines,
amici commoventur. Qui diligunt saeculum, contradicunt.
Quid insanis? Nimius es: numquid alii non
sunt christiani? Ista stultitia est, ista dementia est.
Et caetera talia turba clamat, ne caeci clament. Turba
clamantes corripiebat: sed eorum clamores non vincebat.
Intelligant quid faciant, qui volunt sanari. Et
nunc Jesus transit: qui juxta viam sunt, clament. Hi
sunt enim qui labiis honorant, cor autem eorum longe
est a Deo <note>(Isai. XXIX, 13)</note>. Ipsi sunt juxta viam, quibus
praecipit Dominus obtritis corde. Nam cum recitantur
ea quae fecit Dominus transeuntia, semper nobis
exhibetur transiens Jesus. Quia usque in finem saeculi
non desunt caeci sedentes ad viam. Opus ergo est ut
clament illi juxta viam sedentes. Turba quae cum Domino
erat, compescebat clamorem quaerentium sanitatem.
Fratres, videtis quid dicam? Nescio enim quomodo
dicam: sed plus nescio quomodo taceam. Hoc
dico, et aperte dico. Timeo enim Jesum transeuntem
et manentem: et ideo tacere non possum. Bonos
Christianos, vere studiosos, volentes facere praecepta
Dei, quae in Evangelio scripta sunt, Christiani mali et
tepidi prohibent. Turba ipsa quae cum Domino est,
prohibet clamantes; id est, prohibet bene operantes,
ne perseverando sanentur. Clament illi, non deficiant,
neque ducantur quasi auctoritate turbarum; nec eos
qui priores christiani facti sunt, male viventes, et
bonis operibus invidentes imitentur. Non dicant:
Quomodo isti vivunt tam multi, sic vivamus. Quare
non potius quomodo dicit Evangelium? Quare vis vivere
secundum increpationem turbae prohibentis, et
non secundum vestigia Domini transeuntis? Insultabunt,
vituperabunt, revocabunt: tu clama quo usque
pervenias ad aures Jesu. Nam qui perseveraverint in
faciendo talia qualia praecepit Christus, et non attenderint
turbas prohibentes, neque magnipenderint quod
Christum videntur sequi, id est, quod christiani appellantur;
sed plus amaverint lucem quam Christus
est redditurus, quam timuerint strepitum prohibentium:
nullo modo separabuntur, et stabit Jesus, et
<pb n="0547"/>
sanabit eos.
</p>
          </div3>
        </div2>

<div2>
          <head>CAPUT XV.</head>
<div3>
            <head>14.</head>
            <p>
 <hi>Quomodo oculi sanantur. Stare
Jesum quid.</hi> Quomodo enim sanantur oculi nostri?
Quomodo per fidem sentimus Christum transeuntem
temporali dispensatione; sic intelligamus Christum
stantem incommutabili aeternitate. Ibi enim sanatur
oculus, quando intelligitur Christi divinitas. Percipiat
hoc Charitas vestra: attendite quod dicam grande
sacramentum. Omnia temporaliter gesta a Domino
nostro Jesu Christo, fidem nobis inserunt. Credimus
in Filium Dei, non solum in Verbum per quod facta
sunt omnia; sed in ipsum Verbum factum carnem,
ut habitaret in nobis, natum de virgine Maria, et
caetera quae fides habet, quae nobis exhibita sunt, ut
Christus transiret, et ut caeci vestigia transeuntis
audientes, clamarent operibus, vita professionem
fidei commemorantes. Jam ut clamantes sanentur,
stat Jesus. Etenim jam stantem videt Jesum, qui dicit: <hi>Et si noveramus Christum secundum carnem, sed
jam nunc non novimus 
 <note>(II Cor. V, 16)</note>
            </hi>. Christi enim
divinitatem videbat, quantum in hac vita potest. Est
divinitas Christi, est humanitas Christi. Divinitas
stat, humanitas transit. Quid est, Divinitas stat?
Non mutatur, non convellitur, non recedit. Non enim
sic ad nos venit, ut a Patre discederet: nec ita ascendit,
ut loco moveretur. Assumpta carne, locum mutavit:
Deus autem assumens carnem, quia in loco non
est, nec mutat locum. Tangamur stante Christo, sanentur
oculi nostri. Sed quorum oculi? Clamantium
scilicet, cum transit: id est, bene operantium per
eam fidem, quae dispensata est temporaliter ad erudiendos
nos parvulos.</p>
          </div3>
<div3>
            <head>15.</head>
            <p>
Sanatis autem oculis, quid pretiosius habere
poterimus, fratres? Lumen hoc qui vident quod factum
est, quod fulget de coelo, vel quod exhibetur de lucerna,
gaudent. Et quomodo miseri videntur, qui hoc
videre non possunt? Ego autem quare loquor, quare
ista dico, nisi ut horter omnes vos ad clamandum,
cum transit Jesus? Lucem commendo Sanctitati vestrae
amandam, quam forte non videtis. Credite, dum nondum
videtis; et clamate, ut videatis. Quanta putatur
infelicitas hominum, qui lucem istam corporalem non
vident? Excaecatus est aliquis: continuo dicitur, Iratum
Deum habuit, aliquid mali commisit. Hoc uxor
Tobiae dicebat viro. Clamabat ille propter haedum, ne
de furto esset; nolebat sonum furti audire in domo
sua: illa defendens factum suum, opprobrio percutiebat
maritum: et cum ille diceret, Reddite, si de
furto est; illa respondebat insultans, Ubi sunt justitiae
tuae <note>(Tob. II, 21, 22)</note>? Quam caeca erat, quae furtum
defendebat: et quam lucem videbat, qui furtum reddi
imperabat! Illa erat foris in luce solis: ille erat intus
in luce justitiae. Quis eorum erat in luce meliore?
</p>
          </div3>
        </div2>

<div2>
          <head>CAPUT XVI.</head>
<div3>
            <head>16.</head>
            <p>
 <hi>Lux interior cum visibili comparatur.</hi> 
Ad hanc lucem, fratres, amandam hortamur
Dilectionem vestram; ut clametis operibus, cum Dominus
transit: sonet vox fidei; ut stans Jesus, id est,
incommutabilis manens Dei Sapientia, et majestas
<pb n="0548"/>
Verbi Dei, per quod facta sunt omnia, aperiat oculos
vestros. Idem Tobias monens filium suum, ad hoc
monebat ut clamaret: id est, ad bona opera monebat.
Dicebat illi ut daret pauperibus, praecipiebat ut
eleemosynas faceret indigentibus, et docebat dicens: <hi>Fili, eleemosynae non sinunt ire in tenebras 
 <note>(Tob. IV, 11)</note>
            </hi>.
Consilium percipiendae atque obtinendae lucis caecus
dabat. <hi>Eleemosynae,</hi> inquit, <hi>non sinunt ire in tenebras.</hi> 
Si ei filius responderet miratus, Quid ergo, pater, tu
eleemosynas non fecisti, ut modo caecus loquaris? tu
nunc nonne in tenebris es, qui mihi dicis, <hi>Eleemosynae
non sinunt ire in tenebras?</hi> Noverat ille de qua luce doceret
filium, noverat in interiore homine quod videbat.
Filius patri porrigebat manum, ut ambularet per
terram; et pater filio, ut habitaret in coelo.</p>
          </div3>
<div3>
            <head>17.</head>
            <p>
 <hi>Clamandum inter turbas clamare prohibentes.</hi> 
Breviter, ut concludam, fratres, sermonem istum, ex
eo quod nos plurimum tangit atque angit, videte esse
turbas quae corripiant caecos clamantes. Omnes qui in
hac turba sanari vultis, non vos deterreant: quia
multi sunt nomine christiani, et operibus impii; non
vos deterreant a bonis operibus. Clamate inter turbas
compescentes, revocantes, insultantes, male viventes.
Non enim solis vocibus comprimunt bonos Christianos
mali, sed et malis operibus. Non vult bonus
Christianus ire spectare. Hoc ipsum quod frenat concupiscentiam
suam, ne pergat ad theatrum; clamat
post Christum, clamat ut sanetur. Alii concurrunt,
sed forte Pagani, forte Judaei. Imo vero tam pauci
essent in theatris, ut erubescendo discederent, si
Christiani ad theatra non accederent. Currunt ergo et
illi, portantes sanctum nomen ad poenam suam. Clama
ergo non eundo, premens in corde tuo temporalem
concupiscentiam; et tene te in clamore forti et perseveranti
ad aures Salvatoris, ut stet Jesus, et curet
te. Inter ipsas turbas clama, ne desperes de auribus
Domini. Non enim et illi caeci ex illa parte clamaverunt,
ubi turba non erat, ut ex ea parte audirentur,
ubi non esset impedimentum prohibentium. Inter
ipsas turbas clamaverunt: et tamen Dominus audivit.
Sic et vos etiam inter peccatores et luxuriantes, inter
amatores saecularium vanitatum, ibi clamate, ut sanet
vos Dominus. Nolite per aliam partem clamare ad
Dominum, nolite ad haereticos ire, et ibi clamare ad
Dominum. Attendite, fratres, quia in illa turba quae
clamare prohibebat, ibi sanati sunt qui clamabant.
</p>
          </div3>
        </div2>

<div2>
          <head>CAPUT XVII.</head>
<div3>
            <head>18.</head>
            <p>
 <hi>Perseverantia contradictores
vincuntur.</hi> Nam et hoc attendat Sanctitas vestra,
quid sit perseverare in clamando. Dicam quod multi
mecum experti sunt in nomine Christi: non enim
cessat Ecclesia tales parere. Cum quisque Christianus
coeperit bene vivere, fervere bonis operibus, mundumque
contemnere; in ipsa novitate operum suorum
patitur reprehensores et contradictores frigidos Christianos.
Si autem perseveraverit, et eos superaverit
perdurando, et non defecerit a bonis operibus; iidem
ipsi jam obsequentur, qui ante prohibebant. Tamdiu
enim corripiunt et perturbant et vetant, quamdiu sibi
cedi posse praesumunt. Si autem victi fuerint perseverantia
<pb n="0549"/>
proficientium, convertunt se, et dicere incipiunt:
Magnus homo, sanctus homo: felix cui Deus
concessit. Honorant, gratulantur, benedicunt, laudant:
quomodo illa turba quae cum Domino erat.
Ipsa prohibebat ne caeci clamarent: sed postquam
illi ita clamaverunt, ut mererentur audiri et impetrare
misericordiam Domini, ipsa turba rursum dicit, <hi>Vocat
vos Jesus.</hi> Jam et hortatores fiunt, qui paulo ante corripiebant
ut tacerent. Solus autem ille non vocatur a
Domino, qui non laborat in hoc saeculo. Sed quis in
hac vita non laborat in peccatis et in iniquitatibus suis?
Si autem omnes laborant, omnibus dictum est, <hi>Venite
ad me, omnes qui laboratis <note>(Matth. XI, 28)</note>
            </hi>. Si autem
omnibus dictum est, quare culpam tuam tribuis invitatori
tuo? Veni. Non tibi fit angusta domus ejus:
pariter ab omnibus, totum a singulis possidetur regnum
Dei; crescente possessorum numero non minuitur,
quia non dividitur. Unicuique integrum est,
quod concorditer habetur a multis.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>19.</head>
            <p>
 <hi>Boni et mali in Ecclesia permixti.
Malus bonum duobus modis non maculat.</hi> Hoc tamen
in mysterio lectionis hujus cognovimus, fratres,
quod aliis Librorum sanctorum locis apertissime sonat,
esse intus in Ecclesia et bonos et malos, quod
saepe dicimus frumentum et paleam. Nemo ante tempus
deserat aream, toleret paleam in tritura, toleret
in area. Quod enim toleret, in horreo non habebit.
Veniet ventilator, qui dividet malos a bonis. Erit
etiam corporalis separatio, quam modo spiritualis
praecedit. A malis corde semper disjungimini; ad
tempus caute corpore copulamini. Nec tamen negligentes
sitis in corrigendis vestris, ad curam scilicet
vestram quoquo modo pertinentibus, monendo, docendo,
hortando, terrendo. Quibuscumque modis potestis,
agite. Nec, cum invenitis in Scripturis et in
exemplis sanctorum, sive qui ante, sive qui post Domini
adventum in hac vita fuerunt, quod mali bonos
in unitate non maculant, efficiamini pigri ad corrigendos
malos. Duobus modis non te maculat malus:
si non consentias, et si redarguas: hoc est, non
communicare, non consentire. Communicatur quippe,
quando facto ejus consortium voluntatis vel approbationis
adjungitur. Hoc ergo nos admonens Apostolus
ait: <hi>Nolite communicare operibus infructuosis tenebrarum.</hi> 
Et quia parum erat, non consentire, si sequeretur
negligentia disciplinae: <hi>Magis autem,</hi> inquit, <hi>et redarguite <note>(Ephes. V, 11)</note>
            </hi>.
Videte quemadmodum utrumque
complexus est, <hi>Nolite communicare: magis autem et
redarguite.</hi> Quid est, <hi>Nolite communicare?</hi> Nolite consentire,
nolite laudare, nolite approbare. Quid est, <hi>Magis autem et redarguite?</hi> 
 Reprehendite, corripite,
coercete.</p>
          </div3>
<div3>
            <head>20.</head>
            <p>
 <hi>Correctio non superbo animo facienda.</hi> Deinde
in ipsa correctione vel coercitione alienorum peccatorum
cavendum est, ne se extollat qui alterum
corripit; et apostolica illa cogitanda sententia est: <hi>Quapropter qui se putat stare, videat ne cadat 
 <note>(I
Cor. X, 12)</note>
            </hi>. Foris terribiliter personet increpatio;
<pb n="0550"/>
intus lenitatis teneatur dilectio. <hi>Si praeoccupatus fuerit
homo in aliquo delicto,</hi> sicut dicit idem apostolus; <hi>vos
qui spirituales estis, hujusmodi instruite in spiritu mansuetudinis,
intendens te ipsum, ne et tu tenteris. Alter
alterius onera portate, et sic adimplebitis legem Christi <note>(Galat. VI, 1 et 2)</note>
            </hi>.
Item alio loco: <hi>Servum,</hi> inquit, <hi>Domini
non oportet litigare; sed mitem esse ad omnes, docibilem,
patientem, in modestia corripientem diversa sentientes:
ne forte det illis Deus poenitentiam ad cognoscendam
veritatem, et resipiscant a diaboli laqueis, a quo
capti tenentur ad ipsius voluntatem <note>(II Tim. II, 24-26)</note>
            </hi>.
Neque ergo consentientes sitis malis, ut approbetis;
neque negligentes, ut non arguatis; neque superbientes,
ut insultanter arguatis.</p>
          </div3>
<div3>
            <head>21.</head>
            <p>
 <hi>Unitas nunquam deserenda. Donatistarum separatio
improbatur ex parabola zizaniorum.</hi> Qui autem
deseruit unitatem, violat charitatem: et quisquis violat
charitatem, quodlibet magnum habeat, ipse nihil est.
Si linguis hominum loquatur et Angelorum, si sciat
omnia sacramenta, si habeat omnem fidem, ut montes
transferat, si distribuat omnia sua pauperibus, si
corpus suum tradat, ut ardeat, charitatem autem non
habeat; nihil est, nihil ei prodest <note>(I Cor. XIII, 13)</note>.
Universa inutiliter habet, qui unum illud, quo universis
utatur, non habet.
</p>
          </div3>
        </div2>

<div2>
          <head>CAPUT XIX.</head>
<p>Amplectamur itaque charitatem,
studentes servare unitatem spiritus in vinculo pacis <note>(Ephes. IV, 3)</note>.
Non nos seducant qui carnaliter intelligunt
et corporalem separationem facientes, ab Ecclesiae
frumentis toto orbe diffusis spirituali sacrilegio
separantur. Per totum enim mundum seminatum est
bonum semen. Bonus ille seminator Filius hominis,
non in Africa sola, sed ubique sparsit semen bonum.
Inimicus autem superseminavit zizania. Sed tamen
quid ait paterfamilias? <hi>Sinite utraque crescere usque ad
messem.</hi> Per quid crescere? Utique per agrum. Quis
est ager? Numquidnam Africa? Non. Quis est ergo?
Non interpretemur nos, Dominus dicat: neminem sinamus
aliquid pro arbitrio suspicari. Dixerunt enim
Magistro discipuli: <hi>Enarra nobis parabolam zizaniorum.</hi> 
Et enarravit Dominus: <hi>Semen bonum,</hi> dixit, <hi>filii
sunt regni; zizania vero, filii mali.</hi> Quis ea seminavit? <hi>Inimicus autem,</hi> 
 inquit, <hi>qui ea seminavit, diabolus est.</hi> 
Quis est ager? <hi>Ager est,</hi> inquit, <hi>hic mundus.</hi> Quae es
messis? <hi>Messis est,</hi> ait, <hi>finis saeculi.</hi> Qui sunt messores? <hi>Messores,</hi> 
 inquit, <hi>Angeli sunt <note>(Matth. XIII, 24-30,
36-43)</note>
            </hi>. Numquid Africa est mundus? Numquid messis
hoc tempus? Numquid messor Donatus? Per totum
orbem terrarum exspectate messem, per totum orbem
terrarum crescite in messem, per totum orbem
terrarum zizania tolerate usque ad messem. Non vos
seducant perversi, paleae nimis leves, quae evolant
ante adventum ventilatoris ex area: non vos seducant.
Tenete eos ad istam vel solam similitudinem
zizaniorum, neque illos sinatis loqui amplius. Ille codices
tradidit. Non. Sed ille codices tradidit. Quilibet
tradiderit, numquid infidelitas traditorum fidem Dei
evacuavit? Quae est fides Dei? Quam promisit Abrahae,
<pb n="0551"/>
dicens: <hi>In semine tuo benedicentur omnes gentes. <note>(Gen.
XXII, 18)</note>
            </hi>. Quae est fides Dei? <hi>Sinite utraque crescere
usque ad messem.</hi> Per quid crescere? Per agrum.
Quid est, Per agrum? Per mundum.</p>
<div3>
            <head>22.</head>
            <p>
 <hi>Donatistarum commentum de frumentorum diminutione.</hi> 
Hic illi dicunt: Creverat quidem utrumque
per mundum, sed jam frumenta diminuta sunt, et in
istam nostram regionem paucitatemque revocata. Non
te permittit Dominus interpretari quod vis. Ipse qui
exponit hanc parabolam, claudit os tuum, os sacrilegum,
os impium, os profanum, os tibi contrarium,
qui contradicis testatori, etiam te ad haereditatem vocanti?
Quomodo claudit os tuum? Dicendo, <hi>Sinite
utraque crescere usque ad messem.</hi> Si jam fuit messis,
credamus esse frumenta diminuta. Quanquam ne tunc
quidem minuentur, sed in horreum recondentur. Sic
enim ait: <hi>Colligite primum zizania, et alligate fasciculos,
ad comburendum ea; frumentum autem recondite
in horreum meum.</hi> Si ergo usque ad messem crescunt,
post messem reconduntur; improbe, impie, quando
minuuntur? Concedo in comparatione zizaniorum simul
atque palearum frumenta esse pauciora: tamen
utraque crescunt usque ad messem. Cum enim abundat
iniquitas, refrigescit charitas multorum: crescunt
zizania, crescit palea. Sed quia toto agro deesse non
potest frumentum, quod perseverando usque ad finem
salvum fiat <note>(Matth. XXIV, 12, 13)</note>, crescunt utraque
usque ad messem. Et si propter abundantiam malorum
dictum est, <hi>Putas, veniens Filius hominis inveniet
fidem in terra <note>(Luc. XVIII, 8)</note>
            </hi>? hocque nomine significantur
quicumque legis praevaricatione imitantur
eum cui dictum est, <hi>Terra es, et in terram ibis <note>(Gen.
III, 19)</note>
            </hi>: tamen et propter abundantiam bonorum, et
propter eum cui dictum est, <hi>Sic erit semen tuum sicut
stellae coeli, et sicut arena maris <note>(Id. XV, 5, et XXII, 17)</note>
            </hi>,
etiam illud non tacitum est, <hi>Quia multi ab oriente et
occidente venient, et recumbent cum Abraham et Isaac
in regno Dei <note>(Matth. VIII, 11)</note>
            </hi>. Utraque ergo crescunt
usque ad messem; et suas sententias in Scripturis
habent zizania vel paleae, suas autem frumenta. Quas
qui non intelligunt, confundunt, et confunduntur; atque
ita perstrepunt caeca cupiditate, ut nolint obmutescere
vel patefacta veritate.
</p>
          </div3>
        </div2>

<div2>
          <head>CAPUT XX.</head>
<div3>
            <head>23.</head>
            <p>
 <hi>Locus male de corporali separatione
intellectus a schismaticis.</hi> Ecce, inquiunt, dicit propheta, <hi>Recedite, exite inde, et immundum ne tetigeritis <note>(Isai. LII, 11)</note>
            </hi>:
quomodo ergo malos pro pace tolerabimus,
a quibus exire et recedere jubemur, ne tangamus
immundum? Nos istam recessionem spiritualiter intelligimus,
illi corporaliter. Nam et ego clamo cum propheta,
et qualiacumque simus vasa, utitur nobis Deus
in dispensationem vestram: clamamus et nos, et dicimus
vobis, <hi>Recedite, exite inde, et immundum ne tetigeritis;</hi> 
sed contactu cordis, non corporis. Quid est enim
tangere immundum, nisi consentire peccatis? Quid est
autem exire inde, nisi facere quod pertinet ad correptionem
malorum, quantum pro uniuscujusque gradu atque
persona salva pace fieri potest? Displicuit tibi quod
quisque peccavit; non tetigisti immundum. Redarguisti,
<pb n="0552"/>
corripuisti, monuisti, adhibuisti etiam, si res
exegit, congruam, et quae unitatem non violet, disciplinam;
existi inde. Attendite in facta sanctorum, ne
forte nostra videatur interpretatio. Quomodo haec
verba intellexerunt sancti, sic utique intelligenda
sunt. <hi>Exite inde,</hi> inquit propheta. Prius usitata ipsius
verbi consuetudine assero istam sententiam, et postea
ostendo non meam. Plerumque accusantur homines;
et cum accusati fuerint, defendunt se: cum autem se
ille qui accusatur homo, rationabiliter justeque defenderit,
qui audiunt, dicunt, Exiit inde. Quo inde
exiit? Manens loco, exiit inde. Quomodo inde exiit?
Ratione reddita, et defensione justissima. Hoc est
quod faciebant sancti, quando excutiebant pulverem
de pedibus suis, adversus eos qui sibi pacem nuntiatam
non accipiebant <note>(Luc. X, 11)</note>. Exiit inde ille speculator,
cui dictum est, <hi>Speculatorem posui te domui
Israel.</hi> Illi enim dicitur, <hi>Si dixeris iniquo, et non se
averterit ab iniquitate et a via sua; iniquus ille in sua
iniquitate morietur, et tu animam tuam liberabis <note>(Ezech.
III, 17, 19)</note>
            </hi>. Hoc si facit, exit inde, non separatione corporis,
sed defensione operis sui. Fecit enim iste quod
faciendum fuit: etiamsi ille non obtemperavit, cui
obtemperandum fuit. Hoc est, <hi>Exite inde.</hi> 
</p>
          </div3>
        </div2>

<div2>
          <head>CAPUT XXI.</head>
<div3>
            <head>24.</head>
            <p>
 <hi>Prophetae populi vitia reprehendebant,
nec ab illo recedebant.</hi> Clamavit ista Moyses,
clamavit Isaias, clamavit Jeremias, clamavit Ezechiel.
Videamus si hoc ipsi fecerunt, si dimiserunt populum
Dei, et se ad gentes alias transtulerunt. Quam multa
et quam vehementer Jeremias increpavit in peccatores
et sceleratos populi sui! Inter eos tamen erat,
unum cum illis templum intrabat, eadem sacramenta
celebrabat: in ea hominum sceleratorum congregatione
vivebat, sed clamando exibat inde. Hoc est exire
inde, hoc est immundum non tangere, et voluntate
non consentire, et ore non parcere. Quid dicam
de Jeremia, de Isaia, de Daniele, de Ezechiel, de caeteris
Prophetis, qui non recesserunt a populo malo,
ne desererent bonos illi populo commixtos, ubi et
ipsi tales esse potuerunt? Moyses ipse, fratres, cum
acciperet legem in monte, populus deorsum idolum
fecit. Populus Dei, populus ductus cedentibus fluctibus
Rubri maris, qui sequentes inimicos obruerant,
post tanta signa et miracula in Aegyptiorum plagis ad
mortem, et in sua protectione ad salutem, tamen idolum
poposcit, idolum extorsit, idolum fecit, idolum
adoravit, idolo sacrificavit. Indicat Deus famulo suo
populi factum, et dicit eos se perditurum a facie sua.
Intercedit Moyses ad ipsum populum rediturus: et
habuit occasionem recedendi et exeundi ab eis, sicut
isti intelligunt, ne immundum tangeret, ne cum talibus
viveret; non fecit tamen. Et ne forte hoc necessitate
potius quam charitate fecisse videretur, obtulit
illi Deus alium populum: <hi>Faciam te,</hi> inquit, <hi>in gentem
magnam:</hi> ut illos deleret. At ille non accepit,
cohaeret peccatoribus, petit pro peccatoribus. Et quomodo
petit? Magna probatio dilectionis, fratres. Quomodo
petit? Videte illam, de qua saepe locuti sumus,
maternam quodam modo charitatem. Cum Deus minaretur
<pb n="0553"/>
sacrilego populo, pia Moysi viscera tremuerunt,
opposuit se pro illis iracundiae Dei. <hi>Domine,</hi> 
inquit, <hi>si dimittis eis peccatum, dimitte: sin autem, dele
me de libro tuo quem scripsisti <note>(Exod. XXXII, 31, 32)</note>
            </hi>. Quam
paternis maternisque visceribus, quam securus hoc
dixerit attendens justitiam et misericordiam Dei! ut
quia justus est, non perderet justum, quia misericors
est, ignosceret peccatoribus.
</p>
          </div3>
        </div2>

<div2>
          <head>CAPUT XXII.</head>
<div3>
            <head>25.</head>
            <p>
 <hi>Corde recedendum a malis, non
corpore.</hi> Certe jam manifestum est prudentiae vestrae,
quomodo accipienda sint omnia talia testimonia
Scripturarum: ut quando Scriptura sonat, recedere nos
debere a malis, non aliud intelligere jubeamur, nisi
ut corde recedamus; ne majus malum in separatione
bonorum committamus, quam in malorum conjunctione
fugiamus, sicut ipsi Donatistae fecerunt. Qui si
vere boni malos arguerent, ac non potius ipsi mali
bonos infamarent, qualeslibet pro pace tolerarent, qui
Maximianistas receperunt tanquam integros, quos
tanquam perditos antea damnaverunt. Certe manifeste
dixit propheta, <hi>Recedite et exite inde, et immundum
ne tetigeritis.</hi> Ego ut intelligam quod
dixit, attendo quod fecit. Facto suo mihi exponit dictum
suum. Dixit, <hi>Recedite.</hi> Quibus dixit? Utique justis.
A quibus ut recederent, dixit? Utique a peccatoribus
et iniquis. Quaero, a talibus utrum ipse recesserit?
Invenio quod non recesserit. Ergo aliter intellexit.
Nam utique prior faceret quod praecepit. Recessit corde,
objurgavit atque arguit. Continendo se a consensu
non tetigit immundum: objurgando autem exiit liber
in conspectu Dei; cui neque sua Deus peccata imputat,
quia non fecit; neque aliena, quia non approbavit;
neque negligentiam, quia non tacuit; neque superbiam,
quia in unitate permansit. Sic ergo, fratres
mei, quotquot habetis inter vos, qui adhuc amore saeculi
praegravantur, avaros, perjuros, adulteros, spectatores
nugarum, consultores mathematicorum, fanaticorum,
augurum, auspicum, ebriosos, luxuriosos,
quidquid inter vos malorum esse nostis; quantum potestis,
improbate, ut corde recedatis; ut redarguite, et exeatis
inde; et nolite consentire, ut immundum non tangatis.
</p>
          </div3>
        </div2>
      </div1>

<div1>
        <head>SERMO LXXXIX . <hi>De verbis Evangelii Matthaei, cap.</hi> XXI, 19-12, <hi>ubi Jesus arborem arefecit; et de illis Lucae, cap.</hi> XXIV, 28, <hi>ubi finxit se longius ire</hi> .</head>
<div3>
          <head>1.</head>
          <p>
 <hi>Maledictio fici quid nos admoneat.</hi> Lectio recentissima
sancti Evangelii admonuit, terruit nos, ne folia habeamus
et fructum non habeamus. Hoc autem breviter exponitur:
ne verba adsint, et facta desint. Magnus terror!
Quis non timeat, cum in ipsa lectione oculis cordis aridam
arborem videt, et sic ut ei dicatur: <hi>Nunquam ex te
fructus nascatur in aeternum.</hi> Terror corrigat, correctio
fructus proferat. Sine dubio enim Dominus Christus
<pb n="0554"/>
praevidebat arborem quamdam merito aridam fieri,
quod haberet folia, et fructus non haberet. Ea est Synagoga,
non vocata, sed reprobata. Nam et inde vocatus
populus Dei, qui veraciter et sinceriter in Prophetis
exspectabat salutare Dei Jesum Christum. Et
quoniam fideliter exspectabat, meruit cognoscere praesentem.
Inde enim Apostoli, inde tota turba praecedentium
jumentum Domini et dicentium, <hi>Hosanna
filio David; benedictus qui venit in nomine Domini <note>(Matth. XXI, 9)</note>
          </hi>.
Turba erat magna fidelium Judaeorum,
ante fusum pro se sanguinem in Christo credentium
magna turba erat. Non enim frustra Dominus ipse
non venerat, nisi ad oves quae perierant domus Israel <note>(Id. XV, 24)</note>.
In aliis autem crucifixus, jam in coelo
exaltatus, invenit poenitentiae fructum: nec aridos
fecit, sed in agro excoluit, et verbo irrigavit. Inde
erant illa quatuor millia Judaeorum, qui crediderunt,
posteaquam sancto Spiritu impleti discipuli, et qui
cum eis erant, linguis omnium gentium loquebantur, et
per omnes gentes futuram Ecclesiam illa linguarum
diversitate quodam modo praenuntiabant. Crediderunt
tunc, et ipsae oves erant quae perierant domus Israel;
sed quia venerat Filius hominis quaerere et salvare
quod perierat <note>(Luc. XIX, 10)</note>, etiam ipsos invenit.
Sed nescio ubi tanquam a lupis depraedati latebant in
vepribus; et quia latebant in vepribus, ideo ad eos
inveniendos non pervenit, nisi spinis passionis dilaceratus:
tamen pervenit, invenit, redemit. Illi occiderant;
non magis ipsum, quam se. Salvi facti sunt
per occisum pro se. Loquentibus enim Apostolis compuncti
sunt qui pupugerant lancea, compuncti sunt
conscientia: compuncti autem consilium quaesierunt,
datum receperunt, poenitentiam egerunt, gratiam invenerunt,
et credentes sanguinem biberunt quem saevientes
fuderunt <note>(Act. II)</note>. Qui autem remanserunt mala
et sterili progenie usque in hodiernum et usque in finem,
in illa arbore figurati sunt. Modo venis ad eos, et invenis
apud eos omnia eloquia Prophetarum. Sed ista folia
sunt: Christus esurit: fructum quaerit; sed ideo in eis
fructum non invenit, quia se in eis non invenit. Non
enim habet fructum, non habet Christum. Non
autem habet Christum, qui Christi non tenet unitatem,
qui non habet charitatem. Ergo per hanc connexionem
non habet fructum qui non habet charitatem.
Audi Apostolum <hi>Fructus autem spiritus, charitas:</hi> 
commendaturus quasi botrum, hoc est, fructum. <hi>Fructus autem,</hi> 
 inquit, <hi>spiritus, charitas, gaudium,
pax, longanimitas <note>(Galat. V, 22)</note>
          </hi>. Noli mirari sequentia,
ubi coepit charitas.</p>
        </div3>
<div3>
          <head>2.</head>
          <p>
 <hi>Mons in mare missus ab Apostolis.</hi> Ideo discipulis
mirantibus arboris ariditatem, commendavit
fidem, et ait illis, <hi>Si habueritis fidem, et nihil discriminaveritis,</hi> 
id est in omnibus Deo credideritis: non
dixeritis, Hoc potest Deus, hoc non potest; sed de
Omnipotentis omnipotentia praesumpseritis: <hi>non solum
hoc facietis, sed et monti huic si dixeritis, Tollere et
mittere in mare, fiet. Et quaecumque oraveritis credentes,
accipietis.</hi> Legimus miracula facta a discipulis, imo
facta a Domino per discipulos: <hi>Quia sine me,</hi> inquit,
<pb n="0555"/> <hi>nihil potestis facere 
 <note>(Joan. XV, 5)</note>
          </hi>. Potuit Dominus
multa sine discipulis, nihil discipuli sine Domino. Qui
potuit facere et ipsos discipulos, non utique est adjutus
ab ipsis ut faceret ipsos. Legimus Apostolorum
miracula, nusquam autem legimus arborem ab his
arefactam, aut montem in mare translatum. Quaeramus
ergo ubi factum sit. Non enim verba Domini vacare
potuerunt. Si attendas istas usitatas et notas arbores
et istos montes, non est factum. Si attendas arborem
de qua dixit, et montem ipsum Domini de quo propheta
dixit, <hi>Erit in novissimis diebus manifestus mons
Domini <note>(Isai. II, 2)</note>
          </hi>: si haec attendas, si haec intelligas;
et factum est, et per ipsos factum est. Arbor
gens Judaea, sed iterum dico, reprobata, non vocata:
arbor illa, quam commemoravimus, gens Judaea.
Mons sicut docuit propheticum testimonium, ipse Dominus.
Arida arbor, gens Judaea sine honore Christi:
mare, saeculum hoc omnibus Gentibus. Vide jam
Apostolos loquentes ad arborem arefaciendam, et
mittentes montem in mare. Loquuntur in Actibus
Apostolorum ad Judaeos contradicentes et verbo veritatis
resistentes, hoc est, folia habentes, et fructum
non habentes, et dicunt illis, <hi>Vobis primum oportebat
annuntiare verbum Dei, sed quoniam repulistis illud:</hi> 
Prophetarum verba loquimini, et non agnoscitis
quem praenuntiarunt Prophetae, hoc est, folia habentes: <hi>Ecce convertimus nos ad Gentes 
 <note>(Act. XIII, 46)</note>
          </hi>. Hoc
enim etiam per prophetam praedicatum est: <hi>Ecce posui
te in lucem Gentium, ut sis salus usque in fines
terrae <note>(Isai. XLIX, 6)</note>
          </hi>. Ecce aruit arbor; et Christus ad
Gentes, mons translatus in mare. Quomodo enim arbor
non aresceret posita in vinea, de qua dictum erat, <hi>Mandabo nubibus meis ne pluant super eam imbrem <note>(Id. V, 6)</note>
          </hi> 
?</p>
        </div3>
<div3>
          <head>3.</head>
          <p>
 <hi>Maledictionem arboris futurum aliquid praefigurasse.</hi> 
Hoc ut Dominus commendaret prophetice se
fecisse, de hac scilicet arbore non solum voluisse exhibere
miraculum, sed futurum aliquid miraculo commendasse;
multa sunt quae nos admonent nobisque
persuadeant, imo ab invitis extorqueant. Primo, quid
arbor peccaverat, quoniam fructus non habebat? quae
si suo tempore, hoc est, illorum pomorum, fructus
non haberet, nulla esset utique ligni culpa; quia lignum
sine sensu non habebat culpam. Huc accedit,
quia sicut in alio evangelista hoc ipsum narrante legitur, <hi>Tempus pomorum illorum non erat 
 <note>(Marc. XI,
13)</note>
          </hi>. Id enim tempus erat, quo ficus folia profert tenera,
quae novimus nasci ante fructus: hoc ideo probamus,
quia passionis Domini dies propinquabat, et
scimus quo tempore passus sit; et si hoc non attenderemus,
Evangelistae utique dicenti, <hi>Non erat tempus
ficorum,</hi> credere deberemus. Ergo si miraculum
fuerat tantummodo commendandum, et non aliquid
prophetice figurandum, multo clementius Dominus,
et sua misericordia dignius, si quam arborem aridam
inveniret, viridem redderet; sicut languentes sanavit,
sicut leprosos mundavit, sicut mortuos suscitavit.
Tunc vero a contrario, quasi adversus regulam
clementiae suae, invenit arborem virentem, praeter
<pb n="0556"/>
tempus nondum fructum habentem, non tamen fructum
agricolae suo negantem, et aridam fecit: tanquam
diceret homini. Non me ariditas hujus arboris
delectavit, sed tibi volui insinuare non sine causa hoc
me facere voluisse, nisi quia tibi quod plus attenderes
volui commendare. Non istam arborem maledixi,
non arbori non sentienti poenam inflixi; sed te terrui,
si quis advertis, ut esurientem Christum non contemneres,
et fructu potius opimari quam foliis obumbrari
diligeres?</p>
        </div3>
<div3>
          <head>4.</head>
          <p>
 <hi>Regula ad Scripturas interpretandas.</hi> Hoc unum
est quod Dominus commendat se aliquid significare
voluisse. Quid aliud? Esuriens accedit ad arborem,
et quaerit poma. Nesciebat tempus nondum esse?
Quod cultor arboris sciebat, Creator arboris nesciebat?
Quaerit ergo fructum in arbore, quem nondum
habebat. Quaerit, an potius quaerere se fingit? Nam si
vere quaesivit, erravit. Sed absit ut erraret. Ergo
finxit. Timens ne fingat, confiteris errasse. Aversaris
errorem, incurris in fictionem. Aestuamus in medio.
Si aestuamus, optemus pluviam, ut virescamus, ne
aliquid indignum dicentes de Domino, potius arescamus.
Evangelista quidem, <hi>Venit,</hi> inquit, <hi>ad arborem,
et fructum in ea non invenit.</hi> Utique <hi>non invenit,</hi> non
diceretur de illo, nisi qui vel videre quaesiverat, vel
quaerere se finxerat, quem ibi non esse noverat. Unde
non dubitamus, errantem Christum nullo modo dicamus.
Quid, finxisse dicimus? Anne hoc dicimus? Quomodo
hinc exibimus? Dicamus, ne quid Evangelista
dixerit de Domino alio loco, non auderemus dicere nos
ex nobis ipsis. Quod Evangelista scripsit, dicamus;
et cum dixerimus, intelligamus. Sed ut intelligamus,
prius credamus. <hi>Nisi</hi> enim <hi>credideritis, non intelligetis,</hi> 
ait propheta <note>(Is. VII, 9, sec. LXX)</note>. Post resurrectionem
Dominus Christus ambulabat in via cum duobus discipulis
suis, a quibus nondum agnoscebatur, quibus velut
viator tertius comitabatur. Ventum est ad locum, quo
illi tendebant, et ait Evangelista: <hi>Ipse autem finxit se
longius ire.</hi> Illi autem tenebant eum more humanitatis
dicentes quod jam vesperasceret, rogantes ut cum eis
ibi maneret: susceptus hospitio, frangit panem, benedicto
et fracto pane cognoscitur. Non ergo jam timeamus
dicere, finxit quaerere, si <hi>finxit se longius ire.</hi> 
Sed alia quaestio oboritur. Hesterna die diu commendavimus
in Apostolis veritatem; quomodo invenimus
in ipso Domino fictionem? Dicendum ergo, fratres,
et insinuandum vobis pro mediocribus viribus
nostris, quas Dominus pro vobis donat nobis, et commendandum
est vobis quod in omnibus Scripturis regulariter
teneatis. Omne quod dicitur sive fit, aut per
suam proprietatem cognoscitur, aut significat aliquid
figurate; aut certe habet utrumque, et propriam cognitionem,
et figuratam significationem. Tria proposui,
exempla danda sunt, et unde nisi de sanctis
Scripturis? Dictum quod proprie accipiamus, quia
passus est Dominus, quia resurrexit et ascendit in
<pb n="0557"/>
coelum, quia resurrecturi sumus in fine saeculi, quia
cum illo in aeternum, si eum non contemnimus, regnaturi.
Hoc dictum proprie accipe, noli figuras inquirere:
sicut est dictum, ita et est. Sic etiam facta.
Ascendit Apostolus Jerosolymam videre Petrum, fecit
hoc Apostolus, factum est, ipsius proprium est <note>(Galat.
I, 18)</note>. Narrat tibi rem gestam: gestum ipsum secundum
proprietatem. Per figuram dictum, <hi>Lapidem quem
reprobaverunt aedificantes, hic factus est in caput anguli <note>(Psal. CXVII, 22; Matth. XXI, 42)</note>
          </hi>.
Si lapidem proprie
intelligamus, quem lapidem reprobaverunt aedificantes,
et factus est in caput anguli? Si angulum proprie
accipiamus, in cujus anguli capite factus est lapis iste?
Si figurate dictum admittamus, et capias figurate; lapis
angularis Christus; caput anguli, caput Ecclesiae.
Quare angulus Ecclesia? Quia hinc Judaeos, hinc Gentes
vocavit, et quasi duos parietes de diverso venientes
et in se convenientes suae pacis gratia colligavit. <hi>Ipse est enim pax nostra qui fecit utraque unum 
 (Ephes,
II, 14)</hi>.</p>
        </div3>
<div3>
          <head>5.</head>
          <p>
 <hi>Factum figuratum.</hi> Audistis dictum proprium,
factum proprium, dictum figuratum: exspectatis factum
figuratum. Multa sunt, sed interim quod occurrit
ex admonitione lapidis angularis, quando unxit
lapidem Jacob, quem ad caput posuerat cum dormiret,
in quo somno magnum somnium viderat, scalas
a terra in coelum surgentes et homines ascendentes
et descendentes, incumbente super scalas Domino,
intellexit quid debuerit figurare, unde nobis probaret
ab illius visionis et revelationis intellectu se alienum
non fuisse, lapidem pro Christo figuravit <note>(Gen. XXVIII,
11-18)</note>. Noli ergo mirari quod unxit, quia Christus
ab unctione nomen accepit. Dictus autem erat Jacob
iste in Scriptura homo sine dolo. Ipse Jacob, nostis,
appellatus est Israel. Ideo Dominus in Evangelio
quando vidit Nathanael: <hi>Ecce,</hi> inquit, <hi>vere Israelita,
in quo dolus non est.</hi> Et ille Israelita nesciens adhuc
qui cum illo loqueretur, respondit: Unde me nosti?
Et Dominus ad eum, Cum esses sub arbore fici, vidi
te: tanquam diceret, Cum esses in umbra peccati;
praedestinavi te. Et ille, quia meminerat se fuisse sub
arbore fici, ubi Dominus non erat, agnovit in illo divinitatem,
et respondit: Tu es Filius Dei, tu es rex
Israel. Ille sub arbore fici non factus est arida ficus:
agnovit Christum. Et Dominus ad illum: <hi>Quia dixi,
Cum esses sub arbore fici, vidi te, ideo credis; majora
horum videbis.</hi> Quae sunt ista majora? <hi>Amen dico vobis</hi> 
(Quia Israelita ille, in quo dolus non est; respice
ad Jacob in quo dolus non est; et recole, unde loquitur,
lapidem ad caput, visionem in somno, scalas a
terra in coelum, descendentes et ascendentes; et vide
quid Dominus dicat Israelitae sine dolo), <hi>videbitis coelum
apertum:</hi> Audi, Nathanael sine dolo, quid vidit
Jacob sine dolo: <hi>videbitis coelum apertum, et Angelos
ascendentes et descendentes;</hi> ad quem? <hi>ad Filium hominis <note>(Joan. I, 47-51)</note>
          </hi>.
Ergo ille unctus erat ad caput
Filius hominis: quia caput mulieris vir, caput viri
Christus <note>(I Cor. XI, 3)</note>. Nec tamen dixit, Ascendentes
<pb n="0558"/>
a Filio hominis et descendentes ad Filium hominis,
quasi tantummodo sursum esset: sed, <hi>ascendentes et
descendentes ad Filium hominis.</hi> Audi sursum clamantem
Filium hominis: <hi>Saule, Saule.</hi> Audi deorsum
Filium hominis: <hi>Quid me persequeris <note>(Act. IX, 4)</note>
          </hi>?</p>
        </div3>
<div3>
          <head>6.</head>
          <p>
 <hi>Factum vere gestum et nihilominus figuratum.</hi> 
Audisti dictum proprium, quia resurrecturi sumus:
factum proprium, quia sicut dictum est, ascendit
Paulus Jerosolymam videre Petrum. Dictum est
figuratum, <hi>Lapidem quem reprobaverunt aedificantes:</hi> 
factum figuratum, unctus lapis, qui fuit ad caput Jacob.
Debetur exspectationi vestrae quod ex utroque sit,
et proprie gestum est et significat figuratum. Novimus
Abraham duos filios habuisse, unum ex ancilla, alium
ex libera; proprie gestum, non solum narratum, sed
et factum: figuratum ibi exspectas? <hi>Haec sunt duo Testamenta <note>(Galat. IV, 22, 24)</note>
          </hi>.
Quod ergo figurate dicitur,
quodam modo fingitur. Sed quoniam debet
exitum significationis, et ipsa significatio teneret
fidem veritatis, vitat crimen falsitatis. Ecce exiit seminans
seminare; et seminando cecidit in via, cecidit
super petrosa loca, cecidit inter spinas, cecidit in
terram bonam. Quis exiit seminare, aut quando exiit,
aut in quas spinas, aut in quos lapides, aut in quam
viam, aut in quem agrum? Si audis fictum, intelligis
significative: fictum est. Si enim vere homo seminator
exiret, et semina, sicut audivimus, per haec diversa
jactaret, non erat fictum, sed nec mendacium. Nondum
autem fictum, sed non mendacium. Quare? Quia
significat aliquid, quod fictum est, non te decipit.
Quaerit intelligentem, non facit errantem. Hoc volens
commendare Christus, poma quaesivit, figuratam ibi,
non fallacem commendabat fictionem; ac per hoc laudabilem,
non criminosam fictionem; non qua discussa
ea in facultatem, sed perscrutata si invenias veritatem
.</p>
        </div3>
<div3>
          <head>7.</head>
          <p>
 <hi>Idem tractatur argumentum.</hi> Video quod dicturus
sit: Expone mihi hoc quod significabat, quod
finxit se longius ire. Si enim significabat, fallacia
est, mendacium est. Expositionibus nostris et discretissimis
regulis debemus hoc dicere, quid significabat
affictio quaedam longius eundi: finxit se longius ire,
et tenetur, ne longius eat. Quantum igitur ad praesentiam
corporalem absens putabatur Dominus Christus;
absens putabatur, velut longius ibit. Tene fideliter,
tene illum ad fractionem panis. Quid dicam? agnovistis?
Si agnovistis, ibi Christum invenistis. Diutius de
sacramento loquendum non est. Qui hoc sacramentum
nosse differunt, longius ab eis Christus. Id teneant,
non dimittant; invitent ad hospitium, et invitantur
ad coelum.
</p>
        </div3>
      </div1>

<div1>
        <head>SERMO XC . <hi>De verbis Evangelii Matthaei, cap.</hi> XXII, 1-14, <hi>ubi de nuptiis filii regis. Contra Donatistas, de charitate.</hi> Habitus Carthagine in Restituta.</head>

<pb n="0559"/>
<div3>
          <head>1.</head>
          <p>
 <hi>Convivium dominicum duplex: aliud hic, fidelium;
aliud in coelis, beatorum.</hi> Nuptias filii regis
ejusque convivium norunt omnes fideles, et apparatus
mensae dominicae omnium est voluntati propositus.
Interest autem quomodo quis accedat, cum
accedere non vetatur. Scripturae quippe sanctae docent
nos dominica duo esse convivia; unum quo veniunt
boni et mali, alterum quo non accedunt mali. Ergo
convivium Domini, unde modo cum Evangelium legeretur
audivimus, habet utique bonos et malos. Omnes
qui ab hoc convivio excusaverunt, mali sunt: sed
non omnes qui intraverunt, boni sunt. Alloquor ergo
vos, qui in hoc convivio boni discumbitis, quicumque
attenditis quod dictum est, <hi>Qui manducat et bibit indigne,
judicium sibi manducat et bibit <note>(I Cor. XI, 29)</note>
          </hi>.
Omnes qui tales estis, alloquor vos, ut foris non quaeratis
bonos, intus toleretis malos.</p>
        </div3>
<div3>
          <head>2.</head>
          <p>
 <hi>Justi omnes hac in vita et mali sunt et boni.</hi> Non
dubito audire velle Charitatem vestram, quinam isti
sunt, de quibus alloquens disputavi, ut foris non
quaerant bonos, intus tolerent malos. Si omnes
mali sunt intus, quos sum allocutus? Si autem omnes
boni sunt intus, quos monui ut tolerent malos? Prius
ergo adjuvante Domino, de hac quaestione ut possumus,
exeamus. Bonum si perfecte liquidoque perpendas,
nemo bonus nisi unus Deus. Habes apertissime
Dominum dicentem, <hi>Quid me interrogas de bono? Nemo
bonus, nisi unus Deus <note>(Matth. XIX, 17)</note>
          </hi>. Quomodo ergo
nuptiae illae habent bonos et malos, si nemo bonus nisi
unus Deus? Primo scire debetis, secundum quemdam
modum omnes nos esse malos. Prorsus secundum
quemdam modum omnes mali sumus: secundum autem
quemdam modum, non omnes boni sumus. Possumus
enim nos Apostolis comparare? quibus ipse
Dominus ait, <hi>Si ergo vos, cum sitis mali, nostis bona
data dare filiis vestris.</hi> Si consideremus Scripturas, unus
ibi erat malus inter duodecim Apostolos, propter quem
Dominus ait quodam loco, <hi>Et vos mundi estis, sed non
omnes <note>(Joan. XIII, 10)</note>
          </hi>. Allocutus tamen in commune
omnes ait, <hi>Si vos cum sitis mali.</hi> Audivit hoc Petrus,
audivit Joannes, audivit Andraeas, audierunt caeteri
omnes undecim Apostoli. Quid audierunt? <hi>Vos cum sitis
mali, nostis bona data dare filiis vestris: quanto magis
Pater vester qui in coelis est, dabit bona petentibus se <note>(Matth. VII, 11)</note>
          </hi>?
Audito quod mali essent, desperaverunt:
audito quod Deus in coelis esset pater ipsorum,
respiraverunt. <hi>Cum sitis,</hi> inquit, <hi>mali:</hi> quid ergo
debetur malis, nisi supplicium? <hi>Quanto magis,</hi> inquit, <hi>Pater vester, qui in coelis est?</hi> 
 quid debetur filiis, nisi
<pb n="0560"/>
praemium? In nomine malorum, metus poenarum: in
nomine filiorum, spes haeredum.</p>
        </div3>
<div3>
          <head>3.</head>
          <p>
 <hi>Mali a convivio exclusi, quinam intelligendi.</hi> Secundum
quid ergo mali erant iidem ipsi, qui secundum
aliquid boni erant. Quibus enim dictum est, <hi>Cum
sitis mali, nostis bona data dare filiis vestris;</hi> continuo
subjectum, <hi>Quanto magis Pater vester qui in coelis est?</hi> 
Pater ergo malorum, sed non relinquendorum; quia
medicus sanandorum. Secundum ergo quemdam modum
mali erant. Et tamen illi convivae patrisfamilias
in regis nuptiis, puto quia non erant de illo numero,
de quibus dictum est, <hi>Invitaverunt bonos et malos;</hi> ut
in numero malorum deputentur, quos audivimus exclusos
in illo, qui inventus est non habere vestem nuptialem.
Secundum quid, inquam, mali erant qui boni
erant: secundum quid boni erant qui mali erant. Audi
Joannem secundum quid mali erant: <hi>Si dixerimus quia
non habemus peccatum, nos ipsos seducimus, et veritas
in nobis non est.</hi> Ecce secundum quid mali erant: quia
habebant peccatum. Secundum quid boni erant? <hi>Si
confessi fuerimus peccata nostra, fidelis est et justus,
qui dimittat nobis peccata, et mundet nos ab omni iniquitate <note>(I Joan. I, 8, 9)</note>
          </hi>.
Si ergo dixerimus, secundum
hanc expositionem, quam audistis me de sanctis Scripturis,
ut arbitror, protulisse, eosdem homines et
bonos esse secundum quemdam modum, et malos secundum
quemdam modum; si secundum hunc sensum
voluerimus accipere quod dictum est, <hi>Invitaverunt
bonos et malos,</hi> id est eosdem ipsos et bonos et
malos; si hoc voluerimus accipere, non permittimur,
propter illum qui inventus est non habens vestem nuptialem,
et non utcumque projectus, ut tantum illo
convivio privaretur, sed ut aeterno in tenebrarum supplicio
damnaretur.</p>
        </div3>
<div3>
          <head>4.</head>
          <p>
 <hi>Uno excluso multos exclusos significari.</hi> Sed dicit
aliquis: Quid de uno homine? quid mirum? quid magnum,
si servis patrisfamilias subrepsit unus in turba
non habens vestem nuptialem? Numquid propter illum
poterat dici, <hi>Invitaverunt bonos et malos?</hi> Intendite
ergo, et intelligite, fratres mei. Unus ille unum
genus erat; nam multi erant. Respondeat hic mihi
diligens auditor, et dicat: Nolo mihi narres suspiciones
tuas; probari mihi volo quia unus ille multi erant.
Aderit Dominus, probabo plane, nec longius requiram
ut possim probare. In ipsis suis verbis Deus adjuvabit
me, et quod vobis apertum sit ministrabit per
me. Ecce <hi>ingressus paterfamilias, ut inspiceret discumbentes.</hi> 
Videte, fratres mei, quia non pertinuit ad servos,
nisi invitare et adducere bonos et malos: videte
quia non dictum est, Consideraverunt servi discumbentes,
et ibi invenerunt hominem non habentem vestem
nuptialem, et dixerunt ei. Non hoc scriptum est.
Paterfamilias inspexit, paterfamilias invenit, paterfamilias
distinxit, paterfamilias separavit. Hoc quidem
praetereundum non fuit. Aliud autem probare suscepimus,
quomodo multi essent ille unus. <hi>Intravit</hi> ergo <hi>paterfamilias inspicere discumbentes, et invenit hominem
non habentem vestem nuptialem: et ait illi, Amice,
<pb n="0561"/>
quomodo huc venisti non habens vestem nuptialem? At
ille obmutuit.</hi> 
 Talis enim interrogabat, cui ille fingere
nihil poterat. Vestis quippe illa in corde, non in carne
inspiciebatur: quae si desuper fuisset induta, etiam
servis non fuisset occultata. Ubi sit induenda vestis
nuptialis, accipite, ubi loquitur, <hi>Sacerdotes tui induantur
justitiam <note>(Psal. CXX, 9)</note>
          </hi>. De ea veste dicit Apostolus, <hi>Si tamen induti, et non nudi inveniamur 
 <note>(II Cor.
V, 3)</note>
          </hi>. Ergo inventus est a Domino qui servos latebat.
Interrogatus obmutescit: ligatur, projicitur, damnatur
unus a multis. Domine, dixeram, quia tu admones
omnes admonere. Recolite mecum verba quae addistis,
et multos fuisse unum illum modo invenietis,
modo judicabitis. Unum certe interrogaverat Dominus,
uni dixerat, <hi>Amice, quomodo huc intrasti?</hi> Unus
obmutuerat, et de ipso uno dictum fuerat, <hi>Ligate illi
manus et pedes, et mittite illum in tenebras exteriores:
ibi erit fletus et stridor dentium.</hi> Quare hoc? <hi>Multi enim
sunt vocati, pauci vero electi.</hi> Quid huic manifestationi
veritatis quispiam contradicat? <hi>Mittite,</hi> inquit, <hi>illum
in tenebras exteriores.</hi> Illum certe unum, de quo dicit
Dominus, <hi>Multi enim sunt vocati, pauci vero electi.</hi> Ergo
pauci non mittuntur foras. Certe unus erat ille, qui
non habebat vestem nuptialem. <hi>Projicite eum.</hi> Quare
projicitur? <hi>Multi enim sunt vocati, pauci vero electi.</hi> 
Dimittite paucos, projicite multos. Certe unus erat.
Unus omnino iste, non solum multi erant, sed multitudine
bonorum numerum superabant. Multi enim et
boni: sed in comparatione malorum pauci sunt boni.
Multa frumenta nata sunt: compara paleis, et pauca
grana sunt. Iidem ipsi in se ipsis multi, in comparatione
malorum pauci. Quomodo probamus quia in se
ipsis multi? <hi>Multi ab oriente et ab occidente venient.</hi> 
Quo venient? Ad illud convivium, in quod boni et
mali intrant. De alio convivio locutus adjunxit, <hi>Et recumbent
cum Abraham, Isaac et Jacob, in regno coelorum <note>(Matth. VIII, 11)</note>
          </hi>.
Illud est convivium quo non
accessuri sunt mali. Hoc quod modo est digne accipiatur,
ut ad illud perveniatur. Iidem ergo multi, qui
pauci: multi in se ipsis, pauci in malorum comparatione.
Ergo quid ait Dominus? Invenit unum, et ait,
Projiciantur multi, remaneant pauci. Dicere enim, <hi>Multi vocati, pauci vero electi,</hi> 
 nihil est aliud, quam
aperte ostendere, qui in isto convivio tales habeantur,
ut ad aliud convivium perducantur, quo nullus accedet
malorum.</p>
        </div3>
<div3>
          <head>5.</head>
          <p>
 <hi>Quaenam sit vestis nuptialis.</hi> Quid ergo est? Omnes
qui acceditis ad mensam dominicam, quae hic
est, nolo esse cum multis separandis, sed cum paucis
conservandis. Unde hoc poteritis? Accipite vestem
nuptialem. Expone, inquies, nobis vestem nuptialem.
Procul dubio illa vestis est, quam non habent nisi
boni, in convivio relinquendi, servandi ad convivium
quo nullus malus accedit, per Domini gratiam perducendi:
ipsi habent vestem nuptialem. Quaeramus
ergo, fratres mei, inter fideles qui sunt qui habent
aliquid, quod mali non habent, et ipsa erit vestis nuptialis.
Si Sacramenta dixerimus, videtis quemadmodum
sint malis bonisque communia. Baptismus est?
<pb n="0562"/>
Sine Baptismo quidem nemo ad Deum pervenit: sed
non omnis qui habet Baptismum ad Deum pervenit.
Non ergo possum intelligere Baptismum esse vestem
nuptialem, id est ipsum sacramentum; quam vestem
video in bonis, video in malis. Forte altare est, vel
quod accipitur de altari. Videmus quia multi manducant,
et judicium sibi manducant et bibunt. Quid ergo
est? Jejunatur? Jejunant et mali. Ad Ecclesiam concurritur?
Concurrunt et mali. Postremo miracula
fiunt? Non solum boni faciunt et mali, sed aliquando
non faciunt boni. Ecce in vetere populo magi Pharaonis
miracula faciebant <note>(Exod. VII et VIII)</note>, Israelitae
non faciebant: in Israelitis solus Moyses et Aaron
faciebant; caeteri non faciebant, sed videbant, timebant,
credebant. Numquid meliores magi Pharaonis miracula
facientes, quam populus Israel, qui miracula facere
non valebat, et ad Deum tamen populus pertinebat?
In ipsa Ecclesia, Apostolum audi, <hi>Numquid omnes
prophetae? numquid omnes dona habent curationum?
numquid omnes linguis loquuntur <note>(I Cor. XII, 29, 30)</note>
          </hi>?</p>
        </div3>
<div3>
          <head>6.</head>
          <p>
 <hi>Vestis nuptialis charitas. Bona caetera sine charitate
non prosunt. Charitas et cupiditas in homine.</hi> 
Quae est ergo vestis illa nuptialis? Haec est vestis nuptialis: <hi>Finis autem praecepti est,</hi> 
 Apostolus dicit, <hi>charitas de corde puro, et conscientia bona, et fide non
ficta 
 <note>(I Tim. I, 5)</note>
          </hi>. Haec est vestis nuptialis. Non quaecumque
charitas: nam plerumque videntur se diligere
etiam homines participes malae conscientiae. Qui simul
latrocinia faciunt, qui simul maleficia, qui simul
histriones amant, qui simul aurigis et venatoribus
clamant, plerumque diligunt se: sed non est in eis <hi>charitas de corde puro, et conscientia bona, et fide non
ficta.</hi> 
 Talis charitas vestis est nuptialis. <hi>Si linguis hominum
loquar et Angelorum, charitatem autem non habeam,
factus sum,</hi> inquit, <hi>ut aeramentum sonans, aut cymbalum
tinniens.</hi> Advenerunt linguae solae, et dicitur eis,
Quid huc intrastis non habentes vestem nuptialem? <hi>Si
habuero,</hi> inquit, <hi>prophetiam, et sciero omnia sacramenta,
et omnem scientiam, et habuero fidem, ita ut montes
transferam, charitatem autem non habeam, nihil sum.</hi> 
Ecce sunt illa miracula hominum plerumque non habentium
vestem nuptialem. Si haec, inquit, habeam
omnia, et Christum non habeam, nihil sum. <hi>Nihil,</hi> inquit, <hi>sum.</hi> 
 Ergo prophetia nihil est? ergo scientia sacramentorum
nihil est? Non illa nihil sunt: sed ego, si illa habeam,
et charitatem non habeam, nihil sum. Quanta
bona nihil prosunt sine uno bono? Si non habeam
charitatem, si eleemosynas largior in pauperes, si ad
confessionem nominis Christi usque ad sanguinem, usque
ad ignes accedo, possunt ista fieri et amore gloriae,
inania sunt. Quia ergo possunt fieri etiam amore gloriae
inania, non charitate pinguissima pietatis, etiam ipsa
commemorat, et ipsa audi: <hi>Si distribuero omnia mea
in usum pauperum, et si tradidero corpus meum ut ardeam,
charitatem non habeam, nihil mihi prodest <note>(I Cor.
XIII, 1-3)</note>
          </hi>. Haec est vestis nuptialis. Interrogate vos;
si habetis illam, securi estis in convivio dominico. Duae
sunt in homine uno, charitas et cupiditas. Charitas
nascatur in te, si nondum nata est; et si nata est,
<pb n="0563"/>
alatur, nutriatur, crescat. Illa vero cupiditas, et si
in hac vita exstingui penitus non potest; <hi>quia si dixerimus
quod peccatum non habemus, nos ipsos seducimus,
et veritas in nobis non est:</hi> in quantum autem est
in nobis cupiditas, in tantum sine peccato non sumus:
charitas crescat, cupiditas decrescat; ut aliquando illa
perficiatur, hoc est charitas, cupiditas consumatur.
Induite vos vestem nuptialem: vos alloquor, qui
necdum habetis. Jam intus estis, jam ad convivium
acceditis, et vestem in honorem sponsi nondum habetis:
vestra adhuc quaeritis, non quae Jesu Christi.
Vestis enim nuptialis in honore accipitur conjugationis,
id est sponsi et sponsae. Nostis sponsum: Christus
est. Nostis sponsam: Ecclesia est. Deferte nubenti,
deferte ducenti. Si istis bene detuleritis qui
nubent, vos filii eritis. Ergo in hoc proficite. Diligite
Dominum, et ibi discite diligere vos: ut cum diligendo
Dominum dilexeritis vos, securi diligatis proximos sicut
vos. Quando enim non invenio se ipsum diligentem,
quomodo ei permitto proximum, quem diligat sicut
se ipsum? Et quis est, inquit, qui non diligat se ipsum?
Ecce quis est: <hi>Qui diligit iniquitatem, odit animam
suam <note>(Psal. X, 6)</note>
          </hi>. Numquid diligit se, qui amat carnem
suam, et odit animam suam, malo suo, malo animae
suae et carnis suae? Quis autem diligit animam suam?
Qui diligit Deum ex toto corde suo, et ex tota mente
sua. Jam tali committo proximum. Diligite proximos,
tanquam vos ipsos.</p>
        </div3>
<div3>
          <head>7.</head>
          <p>
 <hi>Proximus, omnis homo.</hi> Quis est, inquit, mihi
proximus? Omnis homo proximus tuus est. Nonne
duos parentes habuimus omnes? Proxima sunt sibi
cujusque generis animalia, columbus columbo, pardus
pardo, aspis aspidi, pecus pecori, et non est proximus
homo homini? Recolite institutionem creaturae.
Dixit Deus, protulerunt aquae; natantia, cetos magnos,
pisces, alites, similiaque protulerunt. Numquid
de una ave omnes aves? Numquid de uno vulture
omnes vultures? Numquid de uno columbo omnes
columbi? Numquid de uno colubro omnes colubri?
Numquid de una aurata omnes auratae? Numquid de
una ove omnes oves? Utique simul terra genera protulit
omnia. Ventum est ad hominem, et non protulit
terra hominem. Factus est nobis unus pater: nec
saltem duo, pater et mater: factus est, inquam, nobis
unus pater, nec saltem duo, pater et mater: sed de
uno patre una mater; unus de nullo, sed a Deo factus
est, et una de illo <note>(Gen. I et II)</note>. Attendite genus
nostrum: de uno fonte manavimus; et quia ille unus
in amaritudinem versus est, omnes ex oliva oleaster
facti sumus. Venit et gratia. Generavit unus ad peccatum
et ad mortem, tamen unum genus, tamen proximos
sibi omnes; tamen non solum similes, sed
etiam cognatos. Venit unus contra unum: contra
unum qui sparsit, unus qui colligit. Sic contra unum
qui occidit, unus qui vivificat. <hi>Sicut</hi> enim <hi>in Adam
omnes moriuntur, sic in Christo omnes vivificabuntur</hi> 
<pb n="0564"/> <note>(I Cor. XV, 22)</note>.
Sed quomodo de illo omnis qui
nascitur, moritur: sic in Christo omnis qui credit,
vivificatur. Sed si habeat vestem nuptialem, si invitetur
servandus, non separandus.</p>
        </div3>
<div3>
          <head>8.</head>
          <p>
 <hi>Fides non quaelibet laudatur.</hi> Habete itaque
charitatem, fratres mei. Exposui vobis vestem nuptialem,
exposui vobis vestem. Laudatur fides, constat,
laudatur: sed quae fides, distinguit Apostolus.
Nam quosdam gloriantes de fide, et non habentes
bonos mores, objurgat apostolus Jacobus, et dicit: <hi>Tu credis quoniam unus est Deus, et bene facis. Et
daemones credunt, et contremiscunt 
 <note>(Jacobi II, 19)</note>
          </hi>. Unde
laudatus est Petrus, unde dictus est beatus, recolite
mecum. Quia dixit, <hi>Tu es Christus Filius Dei vivi <note>(Matth. XVI, 16, 17)</note>
          </hi>?
Ille non sonum verborum, sed
affectum cordis intendit, qui beatum pronuntiavit.
Nam vultis nosse beatitudinem Petri non in illis verbis
fuisse? Haec dixerunt et daemones. <hi>Scimus qui sis;
tu es Filius Dei <note>(Marc. I, 24)</note>
          </hi>. Filium Dei confessus est
Petrus: Filium Dei confessi sunt daemones. Distingue,
domine, distingue. Distinguo plane. Petrus dixit in
amore, daemones a timore. Denique ille dicit, <hi>Tecum
sum usque ad mortem <note>(Luc. XXII, 33)</note>
          </hi>. Illi dicunt, <hi>Quid
nobis et tibi <note>(Matth. XIII, 29)</note>
          </hi>? Ergo qui venisti ad convivium,
noli de sola fide gloriari. Distingue et ipsam
fidem, et tunc in te agnoscitur vestis nuptialis. Distinguat
Apostolus, doceat nos: <hi>Neque circumcisio,</hi> inquit, <hi>aliquid valet, neque praeputium, sed fides.</hi> 
 Dic
quae: numquid non et daemones credunt et contremiscunt?
Dico, inquit, audi, distinguo, modo distinguo: <hi>Sed fides, quae per dilectionem operatur 
 <note>(Galat.
V, 6)</note>
          </hi>. Quae ergo fides? qualis fides? <hi>Quae per dilectionem
operatur. Omnem,</hi> inquit, <hi>scientiam si habeam,
et omnem fidem, ita ut montes transferam, charitatem
autem non habeam, nihil sum.</hi> Habete fidem cum dilectione:
nam dilectionem non potestis habere sine
fide. Hoc moneo, hoc exhortor, hoc in nomine Domini
doceo Charitatem vestram, ut habeatis fidem
cum dilectione: quia potestis habere fidem sine dilectione.
Nam non vos exhortor ut habeatis fidem, sed
charitatem. Non potestis enim habere charitatem sine
fide; charitatem enim dico Dei et proximi: unde potest
ista esse sine fide? Quomodo amat Deum, qui
non credit in Deum? Quomodo amat Deum stultus,
qui dicit in corde suo, <hi>Non est Deus <note>(Psal. XIII, 1)</note>
          </hi>?
Potest fieri ut credas venisse Christum, et non diligas
Christum. Non potest autem fieri ut diligas Christum,
et non dicas venisse Christum.</p>
        </div3>
<div3>
          <head>9.</head>
          <p>
 <hi>Charitas ad inimicos extendi debet. Oratio contra
inimicos quaenam illicita, quaenam licita.</hi> Ergo habete
fidem cum dilectione. Ista est vestis nuptialis.
Amate invicem, qui Christum diligitis: amate amicos,
amate inimicos. Non sit vobis durum. Quid ergo
perditis, ubi multum acquiritis? Quid pro magno rogas
Deum, ut moriatur inimicus tuus? Non est vestis
ista nuptialis. Attende ipsum sponsum in cruce pro
te pendentem, et pro suis inimicis Patrem rogantem: <hi>Pater,</hi> 
 inquit, <hi>ignosce illis, quia nesciunt quid faciunt <note>(Luc. XXIII, 34)</note>
          </hi>.
Vidisti sponsum ista dicentem, vide
<pb n="0565"/>
et amicum sponsi cum veste nuptiali invitatum. Benedictum
Stephanum attendite, quomodo increpat
Judaeos, tanquam saevus, tanquam iratus: <hi>Dura cervice,
et non circumcisi corde et auribus, vos restitistis
Spiritui sancto. Quem Prophetarum non occiderunt patres
vestri?</hi> Audisti quomodo lingua saeviat. Adhuc
tu paratus es dicere in quemlibet, atque utinam in
eum dicas, qui Deum offenderit, non qui te. Offendit
Deum et non increpas; offendit te, clamas: ubi est
vestis illa nuptialis? Audistis ergo quomodo saevierit
Stephanus: audite quomodo dilexerit. Offendit eos
quos increpabat, lapidatus est ab eis. Et cum undique
furentium manibus, et lapidum ictibus premeretur
et tunderetur, prius ait: <hi>Domine Jesu Christe,
accipe spiritum meum.</hi> Deinde posteaquam pro se stans
oravit, pro illis qui lapidabant eum, genu fixit, et
dixit: <hi>Domine, ne statuas eis hoc delictum:</hi> ego moriar
in carne, non illi in corde. Et hoc dicto obdormivit <note>(Act. VII, 51-59)</note>.
Post haec verba nihil addidit: dixit,
et abiit; novissima ejus oratio pro inimicis fuit. Discite
habere vestem nuptialem. Ita et tu fige genua, et
collide frontem in terra, et accessurus ad mensam
Domini, ad convivium sanctarum Scripturarum, noli
dicere, Si moriatur inimicus: Domine, si quid a te
merui, occide inimicum meum. Quod si forte dicis,
non times ne tibi respondeat: Si occidere vellem inimicum
tuum, te prius occiderem? An gloriaris, quia
modo invitatus venisti? Cogita, paululum ante quid
fuisti. Nonne me blasphemasti? nonne me irrisisti?
nonne nomen meum de terra delere voluisti? sed
plaudis tibi, quia invitatus venisti. Si te occidissem
inimicum, quem facerem amicum? Quid male orando
doces me, quod non feci in te? Imo ego, dicit tibi
Deus, doceam te, ut imiteris me. In cruce pendens
dixi, <hi>Ignosce illis, quia nesciunt quid faciunt.</hi> Docui
hoc militem meum. Esto tiro meus contra diabolum.
Aliter invicte nullo modo pugnabis, nisi pro tuis inimicis
oraveris. Dic plane, dic etiam hoc, dic ut inimicum
tuum persequaris: sed scienter dic; distingue quod
dicis. Ecce homo est inimicus tuus: responde mihi,
quid in illo inimicetur tibi; numquid hoc quod homo
est, inimicatur tibi? Non. Sed quid? Quod malus est.
Quod homo est, quod ego feci, non tibi inimicatur.
Dicit tibi: Ego hominem feci non malum: factus est
malus per inobedientiam, qui potius zabulo obedivit,
quam Deo. Quod ipse fecit, hoc tibi inimicatur: unde
malus, tibi inimicus est; non unde homo est. Audio
enim hominem, et malum: unum nomen est naturae,
alterum culpae: sano culpam, et servo naturam. Hoc
tibi dicit Deus tuus: Et ecce vindico te, occido inimicum
tuum; de illo tollo quod malus est, servo
quod homo est: numquid si fecero illum hominem
bonum, non occidi inimicum tuum, et feci amicum
tuum? Sic roga quod rogas, ut non homines pereant,
sed ipsae inimicitiae pereant. Si autem hoc oras, ut
homo moriatur; malus oras contra malum: et cum dicis,
Occide malum; respondet tibi, Quem vestrum.
<pb n="0566"/>
</p>
        </div3>
<div3>
          <head>10. </head>
          <p>
<hi>Extendenda dilectio, ut omnes rapiat ad Deum.</hi> 
Extendite ergo dilectionem, non usque ad conjuges
et filios vestros. Ista dilectio etiam in pecoribus et
passeribus invenitur. Scitis istos passeres et hirundines
quemadmodum diligant conjuges, simul ova foveant,
simul pullos nutriant, grata quadam et naturali
bonitate, nulla cogitata mercede. Non enim dicit
passer: Nutriam filios meos, ut cum senuero, pascant
me. Nihil horum cogitat: gratis amat, gratis pascit;
affectum parentis exhibet, retributionem non requirit.
Et nos, novi, scio, sic amatis filios vestros. <hi>Non
enim debent filii parentibus thesaurizare, sed parentes
filiis <note>(II Cor. XII, 14)</note>
          </hi>. Hinc etiam multi excitatis
avaritiam vestram, quia filiis vestris acquiritis, eisque
servatis. Sed extendite dilectionem, crescat ista
dilectio: amare autem filios et conjuges, nondum vestis
illa nuptialis est. Habete fidem ad Deum. Prius
diligite Deum. Extendite ad Deum; et quos poteritis,
rapite ad Deum. Inimicus est: rapiatur ad Deum.
Filius est, uxor est, servus est: rapiatur ad Deum.
Peregrinus est: rapiatur ad Deum. Inimicus est: rapiatur
ad Deum. Rape, rape inimicum: rapiendo non
erit inimicus. Sic proficiatur, sic charitas nutriatur,
ut nutrita perficiatur: sic vestis nuptialis induatur: sic
imago Dei, ad quam creati sumus, proficiendo resculpatur.
Peccando enim obsolefacta erat, attrita erat. Unde
attrita? unde obsolefacta? Cum fricatur ad terram. Quid
est, ad terram fricatur? Terrenis cupiditatibus teritur. <hi>Quanquam</hi> 
 enim <hi>in imagine ambulet homo, tamen vane
conturbatur <note>(Psal. XXXVIII, 7)</note>
          </hi>. Veritas quaeritur in Dei
imagine, non vanitas. Amando enim veritatem imago
illa, ad quam creati sumus, resculpatur, et proprius
nummus Caesari nostro reddatur. Sic enim ex responsione
Domini audistis, tentantibus Judaeis dicentem
Dominum, <hi>Quid me tentatis, hypocritae? Ostendite
mihi numisma census,</hi> id est, expressionem imaginis
et superscriptionem. Ostendite mihi quid solvitis,
quid paratis, quid a vobis exigitur; ostendite mihi.
Ostenderunt illi denarium: et quaesivit cujus haberet
imaginem et superscriptionem. Responderunt, <hi>Caesaris <note>(Matth. XXII, 18-21)</note>
          </hi>.
Caesar iste et imaginem suam
quaerit. Caesar non vult sibi perire quod jussit, et
Deus non vult perire quod fecit. Caesar, fratres mei,
non fecit nummum: monetarii faciunt; artificibus jubetur,
suis ministris imperavit. Imago exprimebatur
in nummo: in nummo est imago Caesaris. Et tamen
quod alii impresserunt quaeritur: ille thesaurizat, ille
non vult sibi negari. Moneta Christi homo est. Ibi
imago Christi, ibi nomen Christi, munus Christi, et
officia Christi.
</p>
        </div3>
      </div1>

<div1>
        <head>SERMO XCI . <hi>De verbis Evangelii Matthaei, ubi Dominus interrogavit Judaeos, cujus filium dicerent esse Christum. Cap.</hi> XXII, V\. 42-46.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0567"/> <hi>Christum esse Messiam probatur
contra Judaeos.</hi> Interrogati Judaei, sicut nunc
ex Evangelio, cum recitaretur, audivimus, quomodo esset
Dominus noster Jesus Christus filius David, quem
Dominum suum dixerit ipse David, respondere non
potuerunt. Hoc enim in Domino noverant, quod videbant.
Apparebat enim eis filius hominis: occultus autem
erat Filius Dei. Hinc est quod eum et superari posse crediderunt,
et ligno suspensum irriserunt, dicentes: <hi>Si Filius
Dei est, descendat de cruce, et credimus in eum <note>(Matth.
XXVII, 40, 42)</note>
            </hi>. Aliud videbant, aliud non cognoscebant.
Si enim cognovissent, nunquam Dominum gloriae crucifixissent <note>(I Cor. II, 8)</note>.
Sciebant tamen Christum filium
David. Nam etiam nunc ipsum sperant esse venturum.
Latet eos quod venerit, sed volentes latet. Neque enim
si pendentem non agnoverunt, et regnantem agnoscere
non debuerunt. In cujus enim nomine vocantur et benedicuntur
omnes gentes, nisi in ejus quem putant
Christum non fuisse? Ipse enim filius David, utique
ex semine David secundum carnem, filius est Abraham.
Si autem dictum est ad Abraham, <hi>In semine tuo benedicentur
omnes gentes <note>(Gen. XXII, 17)</note>
            </hi>, et vident jam
in Christo nostro benedici omnes gentes; quid exspectant
quod jam venit, et non timent quod venturum
est? Lapidem enim se dixit ipse Dominus noster Jesus
Christus, prophetico ad se asserendum utens testimonio.
Lapidem autem talem, ut si quis in eum
offenderit, conquassetur; super quem autem lapis ille
venerit, conterat eum <note>(Luc. XX, 17, 18)</note>. Quando enim
in eum offenditur, humilis jacet: jacendo humilis
quassat offendentem, veniendo excelsus conterit
superbientem. Jam ergo Judaei illa offensione quassati
sunt: restat ut ejus praeclaro adventu etiam conterantur,
nisi forte cum vivunt, agnoverint, ne moriantur.
Patiens enim est Deus, et illos quotidie invitat
ad fidem.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Idem tractatur argumentum.</hi> Sed
cum Judaei respondere non possent Domino proponenti
quaestionem et dicenti, cujus filium dicerent
Christum; atque illi responderent, Filium David: addendo
et proponendo, <hi>Quomodo ergo David in spiritu
vocat eum Dominum, dicens: Dixit Dominus Domino
meo, Sede ad dexteram meam, donec ponam inimicos
tuos sub pedibus tuis? Si ergo David,</hi> inquit, <hi>in spiritu
dicit eum Dominum, quomodo est filius ejus?</hi> Non dixit,
Non est filius ejus; sed, <hi>Quomodo est filius ejus? Quomodo</hi> 
cum dicit, verbum quaerentis est, non negantis:
tanquam si hoc eis diceret, Bene quidem dicitis Christum
filium David, sed ipse David Dominum eum dicit;
quem dicit ille Dominum, quomodo est filius?
<pb n="0568"/>
Dicerent Judaei, si intructi essent fide Christiana, quam
nos tenemus; si contra Evangelium corda non clauderent,
si vitam spiritualem in se habere voluissent,
responderent instructi ecclesiastica fide huic quaestioni,
et dicerent, Quoniam <hi>in principio erat Verbum, et Verbum
erat apud Deum, et Deus erat Verbum:</hi> ecce quomodo
est Dominus David. Sed quia <hi>Verbum caro factum est,
et habitavit in nobis <note>(Joan. I, 1, 14)</note>
            </hi>; ecce quomodo est
filius David. Sod nescientes obmutuerunt, nec ore
saltem clauso aures aperuerunt, ut quod respondere
non potuerunt interrogati, nossent edocti.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Incarnati Verbi mysterium dignis
aperitur. Amare Deum gratis pietas est.</hi> Sed quia magnum
est nosse mysterium, quomodo sit Dominus
David et filius David: quomodo sit una persona homo
et Deus: quomodo sit in forma hominis minor Patre,
in forma Dei aequalis Patri: quomodo iterum dicit,
et, <hi>Pater major me est <note>(Joan. XIV, 28)</note>
            </hi>; et, <hi>Ego
et Pater unum sumus <note>(Id. X, 30)</note>
            </hi>: quia magnum est
sacramentum, ut capi possit, mores informandi sunt.
Indignis enim clausum est, promerentibus aperitur.
Nec lapides, nec vectes, nec pugni, nec calces sunt
quibus pulsamus ad Dominum. Vita pulsat, vitae aperitur.
Corde petitur, corde quaeritur, corde pulsatur,
cordi aperitur. Cor autem hoc quod recte petit, recte
pulsat et quaerit, pium esse debet. Primo amare Deum
gratis; haec est enim pietas: nec sibi extra illum ponere
mercedem, quam exspectet ex illo. Illo enim
melius est nihil. Et quid carum petit a Deo, cui Deus
ipse vilis est? Terram dat, et gaudes, amator terrae,
et factus terra. Si gaudes, quando dat terram; quanto
amplius gaudere debes, cum se ipsum tibi dat, qui
fecit coelum et terram? Gratis ergo amandus est Deus.
Nam diabolus hoc sancto Job nesciens quid in illo
intus ageretur, magnum crimen objecit, dicens: <hi>Numquid
gratis colit Job Deum?</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Diabolus calumniosus adversarius.
Quare de bonis spargat mala.</hi> Ergo si adversarius hoc
objecit, timere debemus ne hoc nobis objiciatur. Cum
magno enim calumnioso habemus negotium. Si quaerit
fingere quod non est, quanto magis objicere quod est?
Gaudeamus tamen, quia talis est judex, qui falli ab
accusatore nostro non potest. Nam si hominem haberemus
judicem, huic quidquid vellet fingeret inimicus.
Nemo est diabolo astutior ad fingendum. Nam
et nunc omnia falsa crimina de sanctis ipse confingit.
Sic suas criminationes valere non posse apud Deum,
inter homines illas spargit. Et hoc ei quid prodest,
cum dicat Apostolus, <hi>Gloria nostra haec est, testimonium
conscientiae nostrae <note>(II Cor. I, 12)</note>
            </hi>? Putatis tamen
quia ille falsa crimina nulla astutia confingit? Novit
quid inde mali agat, nisi ei resistat vigilantia fidei.
Ideo enim et de bonis mala spargit, ut infirmi non putent
aliquos esse bonos, et tradant se rapiendos libidinibus
et dissipandos, dicentes apud se ipsos: Quis
<pb n="0569"/>
est enim qui servat mandatum Dei? aut quis est qui
servat castitatem? Dum putat quia nemo, ipse fit
nemo. Hoc ergo agit diabolus. Sed talis erat vir Job,
de quo nihil posset confingere: nota enim erat et
nimis clara vita ejus. Sed quia multas habebat divitias,
hoc objecit, quod et si esset, in corde esse posset,
in moribus apparere non posset. Colebat Deum,
faciebat eleemosynas; et quo corde faciebat, nemo
sciebat, nec ipse diabolus: sed Deus noverat. Perhibet
Deus testimonium servo suo: diabolus calumniatur
servo Dei. Permittitur ille tentari, probatur
Job, confunditur diabolus. Invenitur Job gratis colere
Deum, gratis diligere: non quia aliquid dedit, sed
quia se ipsum non abstulit. Ait enim: <hi>Dominus dedit,
Dominus abstulit; sicut Domino placuit, ita factum est:
sit nomen Domini benedictum <note>(Job. I)</note>
            </hi>. Ignis tentationis
accessit; sed aurum, non stipulam invenit: abstulit
sordes, non convertit in cinerem.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Post quaestionem de Christo, cur de
moribus agitur. Honores ecclesiastici.</hi> Quia ergo ad sacramentum
Dei intelligendum, quomodo Christus et
homo et Deus sit, cor mundandum est; mundatur autem
moribus, vita, castitate, sanctitate, dilectione,
et fide quae per dilectionem operatur <note>(Galat. V, 6)</note> 
(hoc autem quod loquor, totum tanquam arbor est,
quae radicem habet in corde: neque enim facta procedunt
nisi de cordis radice; ubi si plantaveris cupiditatem,
spinae procedunt; si plantaveris charitatem,
fructus procedunt): statim Dominus post istam
quaestionem propositam Judaeis, illis respondere non
valentibus, subjecit de moribus loqui, ut ostenderet
quare illi indigni fuerint intelligere quod interrogavit.
Miseri enim superbi cum respondere non possent,
utique debuerunt dicere: Nescimus nos; Magister, dic
nobis. Obmutuerunt in propositione, nec os aperuerunt
ad inquisitionem. Et statim Dominus de superbia
illorum: <hi>Cavete,</hi> inquit, <hi>ab Scribis, qui amant praesidere
in synagogis, et diligunt primum locum in conviviis <note>(Matth. XXIII, 6, et Marc. XII, 38, 39)</note>
            </hi>.
Non quia
accipiunt, sed quia diligunt. Hic enim cor eorum
accusavit, Accusator autem cordis esse non posset,
nisi cordis inspector. Oportet enim ut servo
Dei habenti aliquem honorem in Ecclesia deferatur
primus locus: quia si non deferatur, malum est illi
qui non defert: non tamen bonum est illi cui defertur.
Oportet itaque ut in congregatione Christianorum
praepositi plebis eminentius sedeant, ut ipsa sede distinguantur,
et eorum officium satis appareat: non
tamen ut inflentur de sede; sed ut cogitent sarcinam
unde sunt reddituri rationem. Quis autem novit, utrum
hoc ament, aut non ament? Res ista cordis est, judicem
habere non potest nisi Deum. Ipse autem Dominus
admonebat suos, ne inciderent in tale fermentum:
quod alio loco dicit, <hi>Cavete a fermento Pharisaeorum
et Sadducaeorum.</hi> Et cum putarent illi propterea hoc
eum dicere, quia panes non intulerant; respondit eis:
<pb n="0570"/> <hi>Excidit vobis, quot millia saturati sunt ex quinque panibus?
Tunc intellexerunt,</hi> 
 inquit, <hi>quia fermentum doctrinam
eorum dicebat. <note>(Matth. XVI, 6-12)</note>
            </hi>. Amabant
enim illi ista temporalia: aeterna vero nec timebant
mala, nec diligebant bona. Clauso corde intelligere
non poterant quod Dominus interrogavit.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Unde fit animus capax ad intelligenda
mysteria.</hi> Quid autem faciat Ecclesia Dei,
ut possit intelligere quod prima meruit credere? Faciat
capacem animum ad recipiendum quod dabitur.
Quod ut fieret, id est, ut capax animus esset, Dominus
Deus noster suspendit promissa, non abstulit.
Ideo suspendit, ut nos extendamus: ideo nos extendimus,
ut crescamus: ideo crescimus, ut attingamus.
Vide apostolum Paulum in suspensa extensum. <hi>Non quia jam acceperim, aut jam perfectus sim. Fratres,
ego me non arbitror apprehendisse: unum autem,
quae retro oblitus, in ea quae ante sunt extentus, secundum
intentionem sequor ad palmam supernae vocationis
Dei in Christo Jesu 
 <note>(Philipp. III, 12-14)</note>
            </hi>. Ille in terra
currebat: palma de coelo pendebat. In terra ergo
currebat: sed in Spiritu ascendebat. Vide ergo extentum,
vide ad suspensa pendentem. <hi>Sequor,</hi> inquit, <hi>ad palmam supernae vocationis Dei in Christo Jesu.</hi> </p>
          </div3>
<div3>
            <head>7.</head>
            <p>
 <hi>Non ascendit in coelum nisi qui inhaeret Christo.</hi> 
Ambulandum ergo est, nec pedes ungendi,
nec jumenta quaerenda, nec navis providenda.
Affectu curre, amore ambula, charitate ascende. Quid
quaeris viam? Inhaere Christo, qui descendendo et
ascendendo se ipsum fecit viam. Vis ascendere? Ascendentem
tene. Etenim per te ipsum levari non potes.
Quia <hi>nemo ascendit in coelum, nisi qui de coelo
descendit, Filius hominis, qui est in coelo <note>(Joan. III,
13)</note>
            </hi>. Si nemo ascendit, nisi qui descendit, ipse autem
est Filius hominis Dominus noster Jesus; vis et tu
ascendere? Membrum ipsius esto, qui solus ascendit.
Etenim ille caput cum caeteris membris unus homo
est. Et cum ascendere nemo potest, nisi qui in ejus
corpore membrum ipsius factus fuerit; impletur, Quia <hi>nemo ascendit, nisi qui descendit.</hi> 
 Non enim potes dicere:
Ecce quare ascendit, verbi gratia, Petrus,
quare ascendit Paulus, quare ascenderunt Apostoli,
si <hi>nemo ascendit, nisi qui descendit?</hi> Respondetur tibi:
Petrus, Paulus et caeteri Apostoli, et omnes fideles,
quid audiunt ab Apostolo? <hi>Vos autem estis corpus Christi,
et membra ex parte <note>(I Cor. XII, 27)</note>
            </hi>. Si ergo
corpus Christi et membra unius sunt, noli facere
duos. Reliquit enim ille patrem et matrem, et adhaesit
uxori suae, ut essent duo in carne una <note>(Ephes. V,
31, 32)</note>. Reliquit patrem, quia non hic se ostendit
aequalem Patri: sed semetipsum exinanivit, formam
servi accipiens <note>(Philipp. II, 7)</note>. Reliquit et matrem
Synagogam, de qua carnaliter natus est. Adhaesit
uxori suae, id est, Ecclesiae suae. Quod testimonium
et ipse cum commemoraret, quod separari non liceret
conjugium demonstravit: <hi>Non legistis,</hi> inquit, <hi>quia
Deus qui fecit ab initio, masculum et feminam fecit eos?
<pb n="0571"/>
Erunt duo,</hi> inquit, <hi>in carne una. Quod ergo Deus conjunxit,
homo non separet.</hi> Et quid est, <hi>Duo in carne
una?</hi> Sequitur, et dicit: <hi>Igitur jam non duo, sed una
caro <note>(Matth. XIX, 4-6)</note>
            </hi>. <hi>Nemo ascendit, nisi qui descendit.</hi> 
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Christus et Ecclesia unus homo.</hi> 
Nam ut noveritis, quia unus homo est sponsus et
sponsa, secundum carnem Christi, non secundum divinitatem:
nam secundum divinitatem quod est ille,
nos esse non possumus; quia ille creator, nos creatura;
ille effector, nos facti; ille conditor, nos conditi:
sed ut essemus cum illo unum in illo, caput
nostrum esse voluit, accipiendo carnem ex nobis, in
qua moreretur pro nobis: ut noveritis ergo quia hoc
totum unus est Christus, per Isaiam dixit: <hi>Sicut sponso
alligavit mihi mitram, et sicut sponsam induit me ornamento <note>(Isai, LXI, 10.)</note>
            </hi> 
 Ipse sponsus, ipse sponsa. Ipse
plane sponsus in capite, sponsa in corpore. <hi>Erunt</hi> 
enim, inquit, <hi>duo in carne una:</hi> et <hi>non jam duo, sed
una caro</hi> est.</p>
          </div3>
<div3>
            <head>9.</head>
            <p>
 <hi>Fide ac bonis operibus ad Dei visionem pervenimus.</hi> 
Itaque ad membra ipsius pertinentes, ut hoc
sacramentum intelligamus, ut dixi, fratres, pie vivamus,
Deum gratis diligamus. Ipse autem qui ostendit
peregrinantibus formam servi, servat pervenientibus
formam Dei. De forma servi stravit viam, de forma
Dei condidit patriam. Quia ergo multum est ad nos
capere hoc, sed non est multum credere hoc: <hi>Nisi</hi> 
enim <hi>credideritis,</hi> ait Isaias, <hi>non intelligetis <note>(Id. VII,
9, sec. LXX)</note>
            </hi>: ambulemus per fidem quamdiu peregrinamur
a Domino, donec perveniamus ad speciem,
ubi videbimus facie ad faciem <note>(II Cor. V, 6, 7, et I
Cor. XIII, 12)</note>. Ambulantes per fidem, bene operemur.
In bonis operibus gratuita sit dilectio Dei, benefica
sit dilectio proximi. Deo enim quod praestemus
non habemus: sed quia proximo habemus quod praestemus,
praestando indigenti promerebimur abundantem.
Inde unusquisque quod habet, praestet alteri:
quidquid plus habet largiatur inopi. Alius habet pecuniam:
pascat pauperem, vestiat nudum, aedificet ecclesiam,
operetur de pecunia quidquid boni potest.
Alius habet consilium: regat proximum, pellat tenebras
dubitationis luce pietatis. Alius habet doctrinam:
eroget de cellario Domini, ministret conservis
cibaria, confortet fideles, revocet errantes, quaerat
perditos, quantum potest faciat. Est quod sibi erogent
etiam pauperes: alius claudo pedes accommodet,
alius caeco suos oculos duces praebeat; alius
visitet infirmum, alius sepeliat mortuum. Sunt ista
in omnibus, ut prorsus difficile inveniatur aliquis qui
non habeat unde aliquid alteri praestet. Et illud extremum
et magnum quod ait Apostolus, <hi>Invicem onera
vestra portate, et sic adimplebitis legem Christi <note>(Galat.
VI, 2)</note>
            </hi>.
</p>
          </div3>
        </div2>
      </div1>

<div1>
        <head>SERMO XCII . <hi>De eisdem verbis Evangelii Matthaei, cap.</hi> XXII, V\. 42-46.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0572"/> <hi>Quaestio Judaeis facta de
Christo.</hi> Quaestionem propositam Judaeis debent
solvere Christiani. Dominus enim Jesus Christus, qui
eam Judaeis proposuit, ipse non solvit, sed Judaeis,
nobis autem solvit. Et commemorabo Charitatem
vestram, et invenietis quia solvit. Primo nodum videte
quaestionis. Quaesivit a Judaeis quid eis videreretur
de Christo, cujus esset filius: quia et ipsi sperant
Christum. In Prophetis legerunt, venturum
exspectaverunt, praesentem occiderunt: quia ubi legebant
venturum Christum, ibi legebant quia occisuri
erant Christum. Sed illius futurum adventum
sperabant in Prophetis: nam futurum suum facinus
non videbant. Sic ergo eos interrogavit de Christo,
non quasi de incognito, aut cujus nomen nunquam
audissent, aut cujus adventum nunquam sperassent.
Nam quoniam adhuc eum sperant, ideo errant. Equidem
et nos speramus eum; sed venturum judicem,
non venturum judicandum. Prophetae autem sancti
utrumque prophetaverunt, venturum eum injuste
prius judicandum, venturum postea juste judicaturum. <hi>Quid</hi> 
 ergo, inquit, <hi>vobis videtur de Christo? cujus filius
est? Responderunt illi: David.</hi> Prorsus de Scripturis.
At ille: <hi>Quomodo David in spiritu vocat eum
Dominum, dicens: Dixit Dominus Domino meo, Sede a
dextris meis, donec ponam inimicos tuos scabellum pedum
tuorum? Si ergo David in spiritu vocat eum Dominum,
quomodo filius ejus est?</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Christus se filium David non negat.</hi> 
Hic cavendum est, ne putetur Christus se negasse
filium esse David. Non se filium David negavit, sed
modum quaesivit. Dixistis filium esse David, non nego:
sed ille eum Dominum vocat; dicite mihi quomodo
sit filius, qui est et Dominus: dicite quomodo.
Illi non dixerunt, sed tacuerunt. Dicamus nos, exponente
ipso Christo. Ubi? Per Apostolum suum. Prius
unde probamus quia ipse Christus exposuit? Apostolus
dicit: <hi>An vultis experimentum accipere ejus qui in
me loquitur Christus <note>(II Cor. XIII, 3)</note>
            </hi>. Ergo in Apostolo
istam dignatus est solvere quaestionem. Primum
per Apostolum loquens Christus, quid dixit ad Timotheum? <hi>Memor esto Christum Jesum resurrexisse a
mortuis ex semine David, secundum Evangelium meum <note>(II Tim. II, 8)</note>
            </hi>.
Ecce Christus filius est David. Quomodo
est et Dominus David? Dic, Apostole: <hi>Qui
cum in forma Dei esset, non rapinam arbitratus est esse
aequalis Deo.</hi> Agnosce Dominum David. Si agnoscis
Dominum David, Dominum nostrum, Dominum coeli
et terrae, Dominum Angelorum, aequalem Deo in forma
Dei si agnoscis: unde filius David? Attende quod
sequatur. Apostolus Dominum David tibi ostendit
dicendo, <hi>Qui cum in forma Dei esset, non rapinam
arbitratus est esse aequalis Deo.</hi> Filius David unde? <hi>Sed
<pb n="0573"/>
semetipsum exinanivit, formam servi accipiens; in similitudinem
hominum factus, et habitu inventus ut
homo: humiliavit semetipsum factus obediens usque ad
mortem, mortem autem crucis. Propter quod et Deus
illum exaltavit <note>(Philipp. II, 6-9)</note>
            </hi>. Resurrexit Christus
ex semine David, filius David, quia exinanivit se.
Quomodo exinanivit? Sumendo quod non erat, non
perdendo quod erat. Exinanivit se, humiliavit se.
Cum esset Deus, homo apparuit. Contemptus est
in terra ambulans, qui coelum fecit. Contemptus est
quasi homo, quasi nullius virtutis. Non solum contemptus,
sed insuper et occisus. Lapis erat jacens,
offenderunt in eum Judaei, et quassati sunt. Quid autem
ait ipse? <hi>Qui offenderit in lapidem istum, conquassabitur:
super quem venerit autem lapis iste, conteret
eum <note>(Matth. XXI, 44)</note>
            </hi>. Prius jacuit, et offenderunt:
veniet desuper, et conteret quassatos.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Christus Deus et homo.</hi> Accepistis et
filium David, et Dominum David: Dominum David semper,
filium David ex tempore: Dominum David natum
de substantia Patris, filium David natum ex Maria virgine
 conceptum de Spiritu sancto. Utrumque teneamus.
Unum horum nobis erit aeterna habitatio; alterum
horum nobis est a peregrinatione liberatio. Dominus
enim noster Jesus Christus nisi dignatus esset fieri
homo, perisset homo. Factus est quem fecit, ne periret
quem fecit. Homo verus, Deus verus: Deus et
homo totus Christus. Haec est Catholica fides. Qui negat
Deum Christum, Photinianus est: qui negat hominem
Christum, Manichaeus est. Qui confitetur
Deum aequalem Patri Christum et hominem verum,
passum vere, sanguinem fudisse verum: non enim
veritas nos liberaret, si falsum pretium pro nobis daret:
utrumque qui confitetur, Catholicus est. Habet
patriam, habet viam. Habet patriam, <hi>In principio
erat Verbum:</hi> habet patriam, <hi>Cum in forma Dei esset,
non rapinam arbitratus est, esse aequalis Deo.</hi> Habet
viam, <hi>Verbum caro factum est <note>(Joan. I, 1, 14)</note>
            </hi>:
habet viam, <hi>Semetipsum, exinanivit formam servi accipiens.</hi> 
Ipse est patria quo imus, ipse via qua imus.
Per ipsum adipsum eamus, et non errabimus.
</p>
          </div3>
        </div2>
      </div1>

<div1>
        <head>SERMO XCIII . <hi>De verbis Evangelii Matthaei, cap.</hi> XXV, 1-13, Simile erit regnum coelorum decem virginibus, <hi>etc.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Decem virgines quaenam intelligendae
in parabola Evangelii.</hi> Hesterno die qui adfuistis,
promissionem nostram tenetis: quae hodie
non solis vobis, sed pluribus etiam qui convenerunt,
Domino adjuvante, reddenda est. Quae sint decem
virgines, quarum sint quinque prudentes et quinque
stultae, non facile indagari potest. Verumtamen secundum
ea quae continet ipsa lectio quam Charitati vestrae
<pb n="0574"/>
etiam hodie volui recitari, quantum mihi Dominus
intellectum donare dignatur, non mihi videtur ista
parabola vel similitudo ad eas solas pertinere, quae
propria et excellentiori sanctitate virgines in Ecclesia
nominantur, quas etiam usitatiore vocabulo Sanctimoniales
appellare consuevimus: sed, nisi fallor, haec
similitudo ad universam Ecclesiam pertinet. Quamvis
etsi illas solas intelligeremus, quae Sanctimoniales vocantur,
numquid decem sunt? Absit ut tanta virginum
multitudo ad tam exiguum numerum revocetur. Forte
autem dicat aliquis: Quid si multae sunt nomine, et
tam paucae sunt in veritate, ut vix decem inveniantur?
Non ita est. Nam si solas decem intelligi vellet
bonas, non ibi ostenderet quinque fatuas. Si enim
multae sunt virgines quae vocantur, quare contra quinque
ostia domus magnae clauduntur?
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Virgines decem, animae quaelibet
de Ecclesia Dei.</hi> Intelligamus ergo, charissimi, ad omnes
nos, id est, ad universam omnino Ecclesiam pertinere
istam parabolam, non ad solos praepositos, de quibus hesterno
die locuti sumus; nec ad solas plebes; sed prorsus
ad omnes. Quare ergo quinque et quinque virgines? Istae
quinque et quinque virgines, omnes omnino sunt
animae Christianorum. Sed ut dicamus vobis, quod
Deo inspirante sentimus, non qualescumque animae,
sed tales animae quae habent catholicam fidem, et habere
videntur bona opera in Ecclesia Dei: et tamen
ex ipsis quinque sunt prudentes, et quinque fatuae.
Quare ergo appellatae sunt quinque, et quare virgines,
prius videamus; et deinde caetera consideremus.
Omnis anima in corpore ideo quinario numero censetur,
quia quinque sensibus utitur. Nihil est enim
quod sentimus ex corpore, nisi janua quinquepartita,
aut videndo, aut audiendo, aut odorando, aut gustando,
aut tangendo. Qui ergo se abstinet ab illicito visu,
ab illicito auditu, ab illicito odoratu, ab illicito gustatu,
ab illicito tactu, propter ipsam integritatem, virginis
nomen accepit.</p>
          </div3>
<div3>
            <head>3.</head>
            <p>
 <hi>Nec virginitas sufficit, nec opera bona.</hi> Sed si bonum
est abstinere ab illicitis sentiendi motibus, et
ideo unaquaeque anima christiana virginis nomen accepit;
quare quinque admittuntur, et quinque repelluntur?
Et virgines sunt, et repelluntur. Parum est
quia virgines sunt: et lampades habent. Virgines,
propter abstinentiam ab illicitis sensibus; lampades
habent, propter opera bona. De quibus operibus Dominus
dicit: <hi>Luceant opera vestra coram hominibus, ut
videant bona facta vestra, et glorificent Patrem vestrum
qui in coelis est <note>(Matth. V, 16)</note>
            </hi>. Item discipulis dicit: <hi>Sint lumbi vestri accincti, et lucernae ardentes 
 <note>(Luc. XII,
35)</note>
            </hi>. In lumbis accinctis, virginitas: in lucernis ardentibus,
opera bona.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Virgo anima quaelibet Christiana.</hi> 
Non solet dici virginitas utique in conjugatis: tamen
etiam ibi est fidei virginitas, quae exhibet pudicitiam
conjugalem. Nam ut noverit Sanctitas vestra, non
importune secundum animam et secundum integritatem
<pb n="0575"/>
fidei, qua etiam fide ab illicitis abstinetur, et
bona opera fiunt, unumquemque vel unamquamque
animam virginem dici; tota Ecclesia quae constat ex
virginibus et pueris, et maritatis feminis et uxoratis
viris, uno nomine virgo est appellata. Unde hoc probamus?
Apostolum audi dicentem, non solis sanctimonialibus,
sed universae prorsus Ecclesiae: <hi>Desponsavi
vos uni viro virginem castam exhibere Christo.</hi> Et
quia hujus virginitatis corruptor, diabolus cavendus
est, continuo ipse Apostolus cum dixisset, <hi>Desponsavi
vos uni viro virginem castam exhibere Christo;</hi> adjunxit
et ait, <hi>Timeo autem, ne sicut serpens Evam seduxit in
versutia sua, sic et vestri sensus corrumpantur a castitate
quae est in Christo <note>(II Cor. XI, 2, 3)</note>
            </hi>. In corpore virginitatem
paucae habent: in corde omnes habere debent.
Si ergo ab illicitis abstinentia bona est, unde
virginitas nomen accepit, et opera bona laudabilia
sunt, quae significantur lampadibus; quare quinque
admittuntur, et quinque repelluntur? Si et virgo est,
et lampades fert, et tamen non admittitur; ubi se
videt qui nec virginitatem ab illicitis servat, nec
opera bona volens habere in tenebris ambulat?
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Praeter continentiam et opera
bona, requiritur charitas. Oleum, charitas.</hi> De istis ergo,
fratres mei, de istis potius disputemus. Qui non vult
videre quod malum est, qui non vult audire quod
malum est, qui ab illicitis sacrificiorum nidoribus
avertit odoratum, ab illicitis sacrificiorum cibis avertit
gustatum, fugit complexum alienae, frangit panem
esurienti, hospitem inducit in domum, vestit nudum,
concordat litigiosum, visitat aegrotum, sepelit mortuum:
ecce virgo, ecce habet lampades. Quid quaerimus
amplius? Adhuc quaero. Quid adhuc quaeris,
inquit? Adhuc quaero: intentum me fecit Evangelium
sanctum. Etiam ipsas virgines et ferentes lampades,
alias dixit prudentes, alias stultas. Unde intuemur?
unde discernimus? De oleo. Aliquid magnum significat
oleum, valde magnum. Putas, non charitas est? Quaerendo
dicimus, non sententiam praecipitamus. Unde
mihi videatur oleo charitas significari, dicam vobis.
Apostolus dicit, <hi>Adhuc supereminentiorem vobis viam
demonstro.</hi> Supereminentiorem viam quam demonstrat? <hi>Si linquis hominum loquar et Angelorum, charitatem
autem non habeam, factus sum aeramentum sonans,
aut cymbalum tinniens.</hi> 
 Ipsa est supereminens
via, id est, charitas, quae merito oleo significatur.
Omnibus enim humoribus oleum supereminet. Mitte
aquam, et superinfunde oleum, oleum supereminet.
Mitte oleum, superinfunde aquam, oleum supereminet.
Si ordinem servaveris, vincit: si ordinem mutaveris,
vincit. <hi>Charitas nunquam cadit <note>(I Cor. XII, 31,
et XIII, 1, 8)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Ire obviam sponso quid. Virginum
dormitio.</hi> Quid ergo, fratres? Jam disceptemus de
quinque virginibus prudentibus et quinque fatuis. Voluerunt
ire obviam sponso. Quid est, ire obviam
sponso? Corde ire, exspectare ejus adventum. Sed
ille tardabat. Dum tardat ille, <hi>dormierunt omnes.</hi> 
Quid est; <hi>omnes?</hi> Et fatuae et sapientes, <hi>obdormitaverunt
<pb n="0576"/>
omnes, et dormierunt.</hi> Putamus, bonus est somnus
iste? Quid est somnus iste? Ne forte tardante
sponso, quoniam abundat iniquitas, refrigescit charitas
multorum. Siccine intellecturi sumus istum somnum?
Non mihi placet: dico quare. Quia sunt ibi
prudentes: et utique quando dixit Dominus, <hi>Quoniam
abundavit iniquitas, refrigescit charitas multorum;</hi> 
subjecit et ait, <hi>Qui autem perseveraverit usque in
finem, hic salvus erit <note>(Matth. XXIV, 12, 13)</note>
            </hi>. Ubi vultis
esse istas prudentes? Nonne in his qui perseveraverunt
usque in finem? Non ob aliud, fratres, non ob
aliud prorsus admitterentur intro, nisi quia perseveraverunt
usque in finem. Non ergo eis obrepsit frigus
charitatis, non in eis refriguit charitas; sed fervet
usque in finem. Quia fervet usque in finem, ideo
sponsi januae patuerunt: ideo eis dictum est ut intrarent,
sicut illi optimo servo, <hi>Intra in gaudium Domini
tui <note>(Id. XXV, 21, 23)</note>
            </hi>. Quid est ergo, <hi>Dormitaverunt
omnes?</hi> Est alius somnus, quem nemo evadit.
Non recordamini Apostolum dicentem, <hi>De dormientibus
autem nolo vos ignorare, fratres <note>(I Thess. IV, 12)</note>
            </hi>, id
est, de his qui mortui sunt? Quare enim dormientes
vocantur, nisi quia suo die resuscitantur? Ergo <hi>dormierunt
omnes.</hi> Putas, quia prudens est, ideo non habet
mori? Fatua sit virgo, prudens sit virgo, somnum
mortis omnes patiuntur.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Mortui, quare dormientes.</hi> Aliquando
autem dicunt sibi homines: Ecce jam dies judicii venit,
tanta mala fiunt, tantae tribulationes crebrescunt; ecce
omnia quae Prophetae dixerunt, pene completa sunt;
jam dies judicii instat. Qui hoc dicunt, et fideliter dicunt,
tanquam obviam eunt sponso cogitationibus
talibus. Sed ecce bellum super bellum, tribulatio super
tribulationem, terrae motus super terrae motum,
fames super famem, gens super gentem, et nondum
venit sponsus. Cum ergo exspectatur ut veniat, dormiunt
omnes illi qui dicunt, Ecce venit, et dies judicii
hic nos invenit. Cum dicit, dormit. Ergo observet ad
somnum suum, et perseveret in charitate usque ad
somnum suum: exspectantem illum inveniat somnus.
Puta enim quia dormivit. <hi>Numquid qui dormit, non
adjiciet ut resurgat <note>(Psal. XL, 9)</note>
            </hi>. <hi>Dormierunt</hi> ergo <hi>omnes:</hi> 
 et de illis prudentibus, et de illis fatuis omnes
dormierunt.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Clamor media nocte.--Ecce media
nocte clamor factus est.</hi> Quid est, <hi>media nocte?</hi> Quando
non speratur, quando omnino non creditur. Noctem
posuit pro ignorantia. Aliquis quasi computat sibi:
Ecce ab Adam tot anni transierunt, et ecce complentur
sex millia annorum, et continuo, quomodo quidam
tractatores computaverunt, continuo veniet dies judicii:
et veniunt, et transeunt computationes, et
adhuc remoratur sponsi adventus, et dormiunt virgines
quae obviam ierant. Et ecce dum non speratur,
dum dicitur, Sex millia annorum exspectabantur, et
ecce transierunt, unde scimus jam quando veniet?
media nocte veniet. Quid est, Media nocte veniet?
Dum nescis, veniet. Quare dum nescis, veniet? Ipsum
Dominum audi: <hi>Non est vestrum scire tempora, quae
<pb n="0577"/>
Pater posuit in sua potestate <note>(Act. I, 17)</note>
            </hi>. <hi>Dies Domini,</hi> 
ait Apostolus, <hi>tanquam fur in nocte, ita veniet <note>(I Thess.
V, 2)</note>
            </hi>. Ergo vigila nocte, ne furem patiaris. Nam somnus
mortis, velis nolis, veniet.</p>
          </div3>
<div3>
            <head>9.</head>
            <p>
 <hi>Resurrectio virginum. Oleum in vasis.</hi> Sed cum
factus fuerit clamor media nocte. Quis iste clamor,
nisi de quo Apostolus dicit, <hi>In ictu oculi, in novissima
tuba? Canet enim tuba, et mortui resurgent incorrupti,
et nos immutabimur <note>(I Cor. XV, 52)</note>
            </hi>. Denique clamore
facto media nocte, quo clamabitur, <hi>Ecce sponsus venit,</hi> 
quid sequitur? <hi>Surrexerunt omnes.</hi> Quid est, <hi>Surrexerunt
omnes? Veniet hora,</hi> dixit ipse Dominus, <hi>quando omnes qui sunt in monumentis, audient vocem
ejus, et procedent 
 <note>(Joan. V, 28, 29)</note>
            </hi>. Ergo ad novissimam
tubam surrexerunt omnes. <hi>Prudentes</hi> autem illae <hi>tulerunt oleum secum in vasis suis: stultae vero</hi> 
 illae <hi>non
tulerunt oleum secum.</hi> Quid est, <hi>non tulerunt oleum
secum in vasis suis?</hi> Quid est, <hi>in vasis suis?</hi> in cordibus
suis. Unde dicit Apostolus, <hi>Gloria nostra haec est,
testimonium conscientiae nostrae <note>(II Cor. I, 12)</note>
            </hi>. Ibi
oleum, magnum oleum: de dono Dei est hoc oleum.
Denique homines oleum mittere intro possunt, olivam
creare non possunt. Ecce habeo oleum: numquid tu
creasti oleum? De Dei dono est. Habes oleum, porta tecum.
Quid est, porta tecum. Intus habe, ibi place Deo.
</p>
          </div3>
        </div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Oleum portare secum. Oleum
alienum.</hi> Etenim ecce istae virgines stultae, quae non
portaverunt oleum secum, abstinentia sua qua virgines
appellantur, et bonis operibus suis, quando lampades
ferre videntur, hominibus volunt placere. Et
si hominibus volunt placere, et ideo omnia ista
laudabilia faciunt, oleum secum non portant. Tu
ergo tecum porta, intus porta, ubi videt Deus:
ibi porta testimonium conscientiae tuae. Qui autem
ambulat ad testimonium alienum, oleum non portat
secum. Si ideo abstines ab illicitis, et facis
bona opera, ut ab hominibus lauderis; non est intus
oleum. Denique cum coeperint homines non laudare,
deficiunt lampades. Intendat itaque Charitas vestra.
Antequam dormirent illae virgines, non est dictum
quia exstinguebantur lampades illarum. Sapientium
lampades ardebant de oleo interno, de conscientiae
securitate, de interiore gloria, de intima charitate.
Ardebant tamen et illarum fatuarum. Quare tunc ardebant?
Quia non deerant laudes hominum. Postea
vero quam surrexerunt, id est, in resurrectione a
mortuis, coeperunt aptare lampades suas, id est praeparare
Deo operum suorum reddere rationem. Et quia
tunc nemo est qui laudet, omnis homo causae suae
vacat, nemo est tunc qui non de se cogitet: non ergo
erant qui oleum venderent; coeperunt deficere lampades,
et converterunt se fatuae ad quinque prudentes: <hi>Date nobis de oleo vestro, quia lampades nostrae
exstinguuntur.</hi> 
 Hoc quaerebant quod consueverant,
<pb n="0578"/>
id est, alieno oleo lucere, ad alienas laudes
ambulare. <hi>Date nobis de oleo vestro, quia lampades
nostrae exstinguuntur.</hi> </p>
          </div3>
<div3>
            <head>11.</head>
            <p>
 <hi>Fatuae Virgines irridentur a sapientibus.</hi> At illae: <hi>Ne forte,</hi> 
 inquiunt, <hi>non sufficiat nobis et vobis, ite potius
ad vendentes, et emite vobis.</hi> Non consulentium,
sed irridentium est ista responsio. Quare irridentium?
Quia sapientes erant, quia sapientia erat in illis. Non
enim sapientes de suo erant: sed illa in illis erat sapientia,
de qua scriptum est in quodam libro, quae dicit
contemptoribus suis, cum venerint ad mala, quae
illis minata est: <hi>Et ego vestrae perditioni superridebo <note>(Prov. I, 26)</note>
            </hi>.
Quid mirum est, quia sapientes irrident
fatuas? Quid est irridere?
</p>
          </div3>
        </div2>

<div2>
          <head>CAPUT IX.</head>
<div3>
            <head>12.</head>
            <p>
 <hi>Oleum ementes et vendentes.--Ite
ad vendentes, et emite vobis:</hi> quae non solebatis bene
vivere, nisi quia vos homines laudabant, qui vobis
oleum vendebant. Quid est, oleum vendebant? Laudes
vendebant. Qui vendunt laudes, nisi adulatores?
Quanto magis non acquiesceretis adulatoribus, et
intus oleum portaretis, et propter bonam conscientiam
omnia bona opera faceretis: tunc diceretis, <hi>Emendabit
me justus in misericordia, et arguet me; oleum autem
peccatoris non impinguabit caput meum <note>(Psal. CXL,
5)</note>
            </hi>. Melius, inquit, emendet me justus, arguat me justus,
colaphizet me justus, corrigat me justus, quam
impinguet caput meum oleum peccatoris. Quid est
oleum peccatoris, nisi blandimenta adulatoris?</p>
          </div3>
<div3>
            <head>13.</head>
            <p>
 <hi>Prudentium virginum humilitas. Ite</hi> ergo <hi>ad
vendentes;</hi> hoc facere consuestis. Nos autem non
vobis damus. Quare? <hi>Ne forte non sufficiat nobis et
vobis,</hi> Quid est, <hi>non sufficiat?</hi> Non desperatione dictum
est, sed sobria et pia humilitate. Quamvis enim bonus
habeat bonam conscientiam; unde scit quemadmodum
judicet ille quia a nemine fallitur? Habet bonam
conscientiam, non illum titillant crimina in corde
concepta; sed propter quotidiana quaedam vitae humanae
peccata, licet bona conscientia sit, tamen dicit
Deo, <hi>Dimitte nobis debita nostra:</hi> quia fecit quod sequitur, <hi>Sicut et nos dimittimus debitoribus nostris <note>(Matth. VI, 12)</note>
            </hi>.
Fregit panem esurienti ex corde, vestivit
nudum ex corde: de oleo interiore fecit opera
bona, et tamen in illo judicio trepidat ipsa bona conscientia.</p>
          </div3>
<div3>
            <head>14.</head>
            <p>
 <hi>Pulsantibus ostium cur non aperitur.</hi> Vide quid
est, <hi>Date nobis oleum.</hi> Audierunt, <hi>Ite potius ad vendentes.</hi> 
Quia laudibus humanis bene vivere consuestis,
vobiscum oleum non portatis: non autem nos
damus; <hi>ne forte non sufficiat nobis et vobis.</hi> Vix enim
de nobis judicamus, quanto minus possumus judicare
de vobis? Quid est, Vix de nobis judicamus? Quia
cum rex justus sederit in throno, quis gloriabitur castum
se habere cor <note>(Prov. XX, 8, 9)</note>? Forte tu non
invenis aliquid in conscientia tua; et invenit ille qui
melius videt, cujus acies divina penetrat altiora: videt
forte aliquid, invenit forte aliquid. Quanto melius illi
<pb n="0579"/>
dicis, <hi>Ne intres in judicium cum servo tuo <note>(Psal. CXLII,
2)</note>
            </hi>? Etiam quanto melius dicis, <hi>Dimitte nobis debita nostra?</hi> 
Quia et dicitur tibi propter illas faces, propter illas
lampades: Esurivi, et dedisti mihi manducare <note>(Matth. XXV, 35)</note>.
Quid ergo? et illae non illud fecerunt?
Non fecerunt ante illum. Sed quomodo fecerunt?
Quomodo prohibet Dominus, qui dixit, <hi>Cavete facere
justitiam vestram coram hominibus, ut videamini ab eis:
alioquin non habebitis mercedem apud Patrem vestrum
qui in coelis est. Et nolite similes esse hypocritis, quando
oratis. Amant enim stare in plateis et orare, ut videantur
ab hominibus. Amen dico vobis, perceperunt
mercedem suam <note>(Matth. VI, 1, 5)</note>
            </hi>. Emerunt oleum,
pretium dederunt: emerunt, non sunt fraudati laudibus
humanis; quaesierunt laudes humanas, habuerunt.
Istae laudes humanae in die judicii non eos adjuvant.
Illae autem quomodo fecerunt? <hi>Luceant opera
vestra coram hominibus, ut videant bona facta vestra,
et glorificent Patrem vestrum qui in coelis est <note>(Id. V,
16)</note>
            </hi>. Non ait, Vos. Non enim de tuo habes oleum.
Jacta te, et dic, Habeo: sed ab eo. Quid enim habes,
quod non accepisti <note>(I Cor. IV, 7)</note>? Ergo illae sic fecerunt,
illae sic.</p>
          </div3>
<div3>
            <head>15.</head>
            <p>
 <hi>Idem tractatur argumentum.</hi> Non est autem
mirandum, <hi>cum eunt emere,</hi> cum quaerunt a quibus
laudentur, et non inveniunt; cum quaerunt a quibus
consolentur, et non inveniunt; aperta est janua, <hi>venit sponsus</hi> 
 et sponsa, tunc glorificata cum Christo
Ecclesia, ut singula membra ad totum se colligant. <hi>Et intraverunt cum eo ad nuptias, et clausum est ostium.</hi> 
Et illae fatuae postea venerunt: sed numquid oleum
emerunt, aut a quibus emerent invenerunt? Ideo
januas clausas invenerunt: pulsare coeperunt, sed
sero.
</p>
          </div3>
        </div2>

<div2>
          <head>CAPUT X.</head>
<div3>
            <head>16.</head>
            <p>
 <hi>Quomodo prudentes quinque virgines
imitandae.</hi> Dictum est, verum est, non fallaciter
dictum est, <hi>Pulsate et aperietur vobis <note>(Matth. VII, 7)</note>
            </hi>:
sed modo quando tempus est misericordiae, non
quando tempus est judicii. Non enim possunt confundi
ista tempora, cum misericordiam et judicium
Domino suo cantet Ecclesia <note>(Psal. C, 1)</note>. Tempus est
misericordiae; age poenitentiam. Tempore judicii illam
habes agere? Eris in virginibus illis, contra quas
clausum est ostium. <hi>Domine, Domine, aperi nobis.</hi> 
Numquid non poenitentiam egerunt, quia secum
oleum non portaverunt? Et quid illis profuit sera
poenitentia, quando eas irridebat vera sapientia? <hi>Clausum est</hi> 
 ergo <hi>ostium.</hi> Et quid illis dictum est? <hi>Non novi vos.</hi> 
 Non illas novit, qui omnia novit? Quid
ergo est, <hi>Non novi vos?</hi> Improbo vos, reprobo vos.
In arte mea non vos agnosco; ars mea nescit vitia:
hoc est autem magnum, et nescit vitia, et judicat vitia.
Nescit faciendo, judicat arguendo. Sic ergo <hi>non
novi vos.</hi> </p>
          </div3>
<div3>
            <head>17.</head>
            <p>
 <hi>Idem tractatur argumentum.</hi> Ierunt, intraverunt
quinque prudentes. Quam multi estis, fratres mei, in
<pb n="0580"/>
nomine Christi; sint in vobis quinque prudentes, sed
nolite quinque homines. Sint in vobis quinque prudentes,
ad istam prudentiam quinarii numeri pertinentes.
Veniet enim hora, et quando nescimus, veniet.
Media nocte veniet, vigilate. Sic clausit Evangelium: <hi>Vigilate, quia nescitis diem neque horam.</hi> 
 Si
ergo dormituri sumus, quomodo vigilamus? Corde
vigila, fide vigila, spe vigila, charitate vigila, operibus
vigila: et quando corpore dormiveris, veniet
tempus ut surgas. Cum autem surrexeris, praepara
lampades. Tunc non exstinguantur, tunc interiore
conscientiae oleo vegetentur: tunc sponsus ille incorporeis
nexibus amplectatur, tunc te introducat in domum,
ubi nunquam dormias, ubi nunquam tua lampas
possit exstingui. Hodie vero laboramus, et lampades
nostrae inter ventos saeculi hujus tentationesque
fluctuant: sed ardeat in robore flamma nostra, ut
ventus tentationis augeat ignem potius, quam exstinguat.
</p>
          </div3>
        </div2>
      </div1>

<div1>
        <head>SERMO XCIV . <hi>De verbis Evangelii Matthaei, ubi servus piger, qui talentum acceptum noluit erogare, damnatur. Cap.</hi> XXV, V\. 24-30. <hi>Episcopus unde dictus. Episcopatus officium cuique patrifamilias impositum.</hi> </head>
<p>Domini fratres et coepiscopi mei praesentia quidem
sua nos visitare et exhilarare dignati sunt: sed nescio
quare nolunt me fessum adjuvare. Hoc ideo Charitati
vestrae dixi ipsis audientibus, ut quodam modo audientia
vestra intercedat pro me apud illos, ut quando
eos rogo faciant et ipsi sermonem. Erogent quod acceperunt,
operari magis quam excusare dignentur. A
me autem fatigato et vix loquente, pauca libenter accipite.
Habemus enim et libellum de beneficiis Dei
per sanctum Martyrem datis, pariter libentius audiamus.
Quid ergo est? quid dicam vobis? Audistis in
Evangelio et bonorum servorum meritum, et poenam
malorum. Et malitia tota servi illius reprobati graviterque
damnati ista fuit, quia noluit erogare. Servavit
integrum quod accepit: sed Dominus ejus lucra quaerebat.
Avarus est Deus ad salutem nostram. Si sic
damnatur qui non erogavit, quid debent exspectare
qui perdunt? Nos ergo dispensatores sumus, nos erogamus,
vos accipitis. Lucra quaerimus: bene vivite.
Lucra enim erogationis nostrae ista sunt. Sed etiam
ad vos nolite existimare non pertinere erogationem.
Non potestis erogare de isto loco superiore, sed potestis
ubicumque estis. Ubi reprehenditur Christus,
defendite: murmuratoribus respondete, blasphematores
corripite, ab eorum vos societate alienate. Sic
erogatis, si aliquos lucramini. Agite vicem nostram in
domibus vestris. Episcopus inde appellatus est, quia
superintendit, quia intendendo curat. Unusquisque
<pb n="0581"/>
ergo in domo sua, si caput est domui suae, debet ad
eum pertinere episcopatus officium, quomodo sui credant,
ne aliqui ipsorum in haeresim incurrant, ne
uxor, ne filius, ne filia, ne ipse servus, quia tanti est
emptus. Disciplina apostolica praeposuit dominum
servo, et servum subdidit domino <note>(Ephes. VI, 5, et
Tit. II, 9)</note>: Christus tamen pro ambobus unum pretium
dedit. Minimos vestros nolite contemnere, domesticorum
vestrorum salutem omni vigilantia procurate.
Haec si facitis, erogatis: pigri servi non eritis,
damnationem tam detestandam non timebitis.</p>
</div1>

<div1>
        <head>SERMO XCV. <hi>De verbis Evangelii Marci, ubi miraculum septem panum refertur. cap.</hi> VIII, V\. 1-9.</head>
<div3>
          <head>1.</head>
          <p>
 <hi>Epulae in Scripturis sanctis.</hi> Scripturas sanctas
exponentes vobis, quasi panes frangimus vobis.
Vos esurientes accipite, et saginam laudis corde
eructuate: et qui estis divites in epulis, nolite macri
esse in operibus et factis bonis. Quod ego erogo vobis,
non est meum. Quod manducatis, manduco:
unde vivitis, vivo. Commune habemus in coelo cellarium:
inde enim venit verbum Dei.</p>
        </div3>
<div3>
          <head>2.</head>
          <p>
 <hi>Miraculum septem panum allegorice.</hi> Septem panes
significant septiformem operationem Spiritus
sancti: quatuor millia hominum, Ecclesiam sub quatuor
Evangeliis constitutam: septem sportae fragmentorum,
perfectionem Ecclesiae. Hoc enim numero
saepissime perfectio figuratur. Unde est enim
quod dictum est, <hi>Septies in die laudabo te <note>(Psal.
CXVIII, 164)</note>
          </hi>? Numquid errat homo, qui toties laudaverit
 Dominum? Quid est ergo, <hi>Septies laudabo;</hi> 
nisi, Nunquam a laude cessabo? Totum enim tempus
significat qui dicit, <hi>septies.</hi> Unde septem dierum
volumine saecula provolvuntur. Quid est ergo, <hi>Septies
in die laudabo te,</hi> nisi quod alio loco dicitur, <hi>Semper laus ejus in ore meo 
 <note>(Psal. XXXIII, 2)</note>
          </hi>? Propter
ipsam perfectionem ad septem Ecclesias scribit Joannes.
Apocalypsis liber est sancti Joannis evangelistae:
scribit ad septem Ecclesias <note>(Apoc. I, 4)</note>. Veraces estote,
sportas agnoscite. Non enim fragmenta illa
perierunt: sed quia et vos ad Ecclesiam pertinetis,
vobis utique profecerunt. Quod vobis ista expono,
Christo ministro: vos cum tranquille auditis, discumbitis.
Ego corpore sedeo, corde consisto, et sollicitus
ministro vobis; ne forte aliquem vestrum offendat vasculum,
non cibus. Epulas Dei nostis, saepe audistis,
mentes quaerunt, non ventres.</p>
        </div3>
<div3>
          <head>3.</head>
          <p>
 <hi>Mysteria in iis qui saturati sunt de septem panibus.</hi> 
Certe saginata sunt quatuor millia hominum de
<pb n="0582"/>
septem panibus: quid mirabilius? Et tamen parum
erat, nisi etiam sportae septem de fragmentis residuis
implerentur. O magna mysteria! operabantur, et
opera loquebantur. Facta illa si intelligas, verba sunt.
Et vos ad quatuor millia pertinetis, quia sub Evangelio
quaternario vivitis. Ad numerum non pertinuerunt
pueri et mulieres. Sic enim dictum est: <hi>Erant autem
qui manducaverunt quatuor millia hominum, exceptis
pueris et mulieribus <note>(Matth. XV, 38)</note>
          </hi>. Quasi sine numero
essent insensati et effeminati. Tamen manducent
et ipsi. Manducent: forte pueri crescunt, et non
erunt pueri; forte effeminati corriguntur, et castificantur.
Manducent: erogamus, impendimus. Qui
sint autem isti, Deus inspicit convivium suum, et si
se non correxerint, qui novit invitare, novit et separare.</p>
        </div3>
<div3>
          <head>4.</head>
          <p>
 <hi>Qualis qui ad convivium invitavit.</hi> Nostis, charissimi:
recolite evangelicam parabolam; quia intravit
Dominus inspicere recumbentes in quodam
convivio suo. Paterfamilias qui invitaverat, sicut scriptum
est, <hi>invenit ibi hominem non vestitum vestem nuptialem <note>(Id. XXII, 11)</note>
          </hi>.
Ad nuptias enim invitaverat
sponsus ille speciosus forma prae filiis hominum.
Sponsus ille foedus factus propter sponsam foedam, ut
eam faceret pulchram. Unde foedus factus est pulcher?
Si non probo, blasphemo. Dat mihi pulchritudinis
ejus testimonium propheta, dicens: <hi>Speciosus forma
prae filiis hominum <note>(Psal. XLIV, 3)</note>
          </hi>. Dat mihi deformitatis
ejus testimonium alius propheta, dicens: <hi>Vidimus
eum, et non habebat speciem neque decorem; sed
vultus ejus abjectus, deformis positio ejus <note>(Isai. LIII, 2)</note>
          </hi>.
O propheta qui dixisti, <hi>Speciosus forma prae filiis hominum,</hi> 
contradicitur tibi: alius propheta procedit
contra te, et dicit, Mentiris: <hi>Vidimus eum.</hi> Quid est
quod dicit, <hi>Speciosus forma prae filiis hominum? Vidimus
eum non habentem speciem neque decorem.</hi> Ergo
isti prophetae duo in angulo pacis discordant? De
Christo ambo dixerunt, de lapide angulari ambo dixerunt.
In angulo concordant parietes. Si non concordaverunt,
non est aedificium, sed ruina. Concordant
Prophetae, non eos dimittamus in rixa. Imo nos eorum
pacem cognoscamus: nam illi litigare non norunt. O
Propheta qui dixisti, <hi>Speciosus forma prae filiis hominum,</hi> 
ubi vidisti? Responde, responde, ubi vidisti? <hi>Cum in forma Dei esset non rapinam arbitratus est esse
aequalis Deo.</hi> 
 Ibi vidi. An tu dubitas eum qui aequalis
est Deo, speciosum esse prae filiis hominum? Respondisti:
respondeat ille qui dixit, <hi>Vidimus eum, et non
habebat speciem neque decorem.</hi> Dixisti: dic ubi vidisti.
A verbis ipsius sumit exordium: ubi ille finivit,
ibi iste incipit. Ubi ille finivit? <hi>Qui cum in forma Dei
esset, non rapinam arbitratus est esse aequalis Deo.</hi> Ecce
ubi vidit speciosum forma prae filiis hominum: dic
tu, ubi vidisti quia non habebat speciem neque decorem. <hi>Sed semetipsum exinanivit, formam servi accipiens;
in similitudinem hominum factus, et habitu inventus ut
homo.</hi> 
 De deformitate ipsius adhuc dicit: <hi>Humiliavit
se ipsum, factus obediens usque ad mortem, mortem autem
crucis <note>(Philipp. II, 6-8)</note>
          </hi>. Ecce ubi vidi. Concordant
<pb n="0583"/>
ergo ambo pacifici, et pacati sunt ambo. Quid
est speciosius Deo? Quid deformius Crucifixo?</p>
        </div3>
<div3>
          <head>5.</head>
          <p>
 <hi>Discumbens sine veste nuptiali reprobatus.</hi> Iste
ergo sponsus speciosus forma prae filiis hominum,
deformis factus ut pulchram faceret sponsam, cui dicitur, <hi>O decora inter mulieres 
 <note>(Cant. I, 7)</note>
          </hi>! de qua dicitur, <hi>Quae est ista quae ascendit dealbata 
 <note>(Id. III, 6)</note>
          </hi>,
illuminata, non colore mendacii fuscata? invenit ergo
iste qui vocavit ad nuptias, hominem non habentem
vestem nuptialem, et ait illi, <hi>Amice, quid huc intratsi
non habens vestem nuptialem? At ille obmutuit.</hi> Non
enim invenit quod responderet. Et ait paterfamilias
qui intraverat: <hi>Ligate illi manus et pedes, et projicite
illum in tenebras exteriores: ibi erit fletus et stridor
dentium.</hi> De tam parva culpa tam magna poena? Magna
enim. Parva dicitur culpa non habere vestem nuptialem:
parva, sed non intelligentibus. Quando ille sic
succenseret, quando ille sic judicaret, ut propter vestem
nuptialem quam non habebat, mitteret eum ligatis
manibus et pedibus in tenebras exteriores, ubi
esset fletus et stridor dentium, nisi culpa esset valde
gravis vestem non habere nuptialem? Dico: quia per
me invitati estis, et si vos ille invitavit, per nos invitavit.
In convivio estis omnes, habetote vestem nuptialem.
Expono quae est, ut omnes habeatis, et si
aliquis me non audit qui non habet, antequam
veniat paterfamilias et convivas suos inspiciat, mutetur
in melius, accipiat vestem nuptialem, securus discumbat.</p>
        </div3>
<div3>
          <head>6.</head>
          <p>
 <hi>Unus projectus multos figurat.</hi> Non enim vere,
charissimi, ille qui inde projectus est unum hominem
significat: absit. Multi sunt. Et ipse Dominus qui
hanc parabolam proposuit, Sponsus ipse convivii
convocator et convivarum vivificator, ipse nobis exposuit,
quia homo ille non unum hominem significat,
sed multos, ibi, in ipso loco, in eadem parabola. Non
eo longe, ibi expono, ibi frango et manducandum appono.
Ait enim, cum inde missus esset ille non habens
vestem nuptialem in tenebras exteriores: ait
ergo, et secutus adjunxit, <hi>Multi enim sunt vocati, pauci
vero electi <note>(Matth. XXII, 11-14)</note>
          </hi>. Unum hinc projecisti,
et dicis, <hi>Multi enim sunt vocati, pauci electi.</hi> Sine
dubio electi non sunt projecti: et ipsi erant pauci qui
discumbentes remanserant; et multi erant in illo uno,
quia ille unus unum corpus malorum est, qui non habet
vestem nuptialem.</p>
        </div3>
<div3>
          <head>7.</head>
          <p>
 <hi>Vestis nuptialis, charitas.</hi> Quid est vestis nuptialis?
Quaeramus illam in Litteris sanctis. Quid est
vestis nuptialis? Sine dubio aliquid est quod mali et
boni commune non habent: hoc inveniamus, et invenimus
vestem nuptialem. In donis Dei quid est quod
commune non habent boni et mali? Quod homines
sumus et pecora non sumus, Dei donum est: sed
commune hoc cum bonis et malis. Quod nobis lux de
<pb n="0584"/>
coelo oritur, de nube pluviae descendunt, fontes manant,
agri fructificant, dona sunt, sed bonis malisque
communia. Intremus ad nuptias; foris alios relinquamus,
qui non venerunt vocati. Ipsos convivas, id est,
Christianos consideremus. Baptismus donum Dei est,
habent illum boni et mali. Altaris Sacramenta simul
accipiunt boni et mali. Prophetavit Saül iniquus, et
viro sancto atque justissimo infestus; dum eum persequeretur
prophetavit <note>(I Reg. XIX)</note>. Numquid dicuntur
credere soli boni? <hi>Et daemones credunt, et contremiscunt <note>(Jacobi II, 19)</note>
          </hi>.
Quid facio? Excussi omnia, et
ad vestem illam nondum perveni. Involucrum meum
explicavi, omnia vel pene omnia consideravi, ad vestem
illam nondum perveni. Quodam loco Paulus apostolus
attulit mihi magnum involucrum magnarum rerum;
exposuit ante me, et dixi ei, Ostende mihi si forte
hic illam vestem nuptialem reperisti. Coepit excutere
singula, et dicere: <hi>Si linguis hominum loquar et Angelorum,
si habeam omnem scientiam, et prophetiam, et
omnem fidem, ita ut montes transferam; si distribuero
omnia mea pauperibus, et tradam corpus meum ut ardeam.</hi> 
Magnae vestes: nondum tamen est illa nuptialis.
Jam profer nobis nuptialem vestem. Quid nos,
Apostole, suspendis? Prophetia forte Dei donum est,
quod non habent boni et mali. <hi>Si charitatem,</hi> inquit, <hi>non habeam, nihil sum, nihil mihi prodest 
 <note>(I Cor. XIII,
1-3)</note>
          </hi>. Ecce vestis nuptialis: induite vos, o convivae,
ut securi discumbatis. Nolite dicere: Ad istam vestem
habendam pauperes sumus. Vestite, et vestimini.
Hiems est: vestite nudos: nudus est Christus; et
quicumque non habetis vestem nuptialem, dabit illam.
Ad illum currite, ipsum rogate: novit sanctificare
fideles suos, novit vestire nudos suos. Ut possitis
vestem habentes nuptialem non timere tenebras
exteriores, vincula membrorum et manuum et pedum;
non deficiant opera. Si deficiunt, ligatis manibus quid
facturus est? ligatis pedibus quo fugiturus est? Illam
teneatis vestem nuptialem, induimini ipsam, et securi
discumbite, quando venit inspicere. Dies judicii aderit:
magnum spatium modo largitur, qui nudus erat
aliquando vestiatur.
</p>
        </div3>
      </div1>

<div1>
        <head>SERMO XCVI . <hi>De verbis Evangelii Marci, cap.</hi> VIII, 34, Si quis vult me sequi, abneget semetipsum, <hi>etc., deque verbis</hi> I <hi>Joan.</hi> II, 15, Qui diligit mundum, non est dilectio Patris in eo.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Charitate fiunt praecepta
levia.</hi> Durum videtur et grave quod Dominus
imperavit, ut si quis eum vult sequi, abneget se ipsum.
Sed non est durum nec grave quod ille imperat,
qui adjuvat ut fiat quod imperat. Nam et illud verum
est quod ei dicitur in Psalmo: <hi>Propter verba labiorum
tuorum ego custodivi vias duras <note>(Psal. XVI, 4)</note>
            </hi>. Et illud
verum est quod ipse dixit: <hi>Jugum meum lene est, et
onus meum leve est <note>(Matth. XI, 30)</note>
            </hi>. Quidquid enim durum
est in praeceptis, ut sit lene, charitas facit. Novimus
<pb n="0585"/>
quanta ipse amor faciat. Plerumque etiam ipse
amor reprobus atque lascivus est: quanta homines
dura perpessi sunt, quanta indigna et intolerabilia
pertulerunt, ut pervenirent ad id quod amaverunt;
sive sit amator pecuniae, qui vocatur avarus; sive sit
honoris amator, qui vocatur ambitiosus; sive sit corporum
pulchrorum amator, qui vocatur lascivus? Et
quis posset enumerare omnes amores? Considerate
tamen, quantum laborent omnes amatores, nec sentiunt
quod laborant: et tunc ab eis plus laboratur,
quando a labore quisque prohibetur. Cum ergo tales
sint homines plures, quales sunt amores, nihilque
aliud curae esse debeat quomodo vivatur, nisi ut
quod amandum est eligatur; quid miraris, si ille qui
diligit Christum, et qui vult sequi Christum, amando
negat se ipsum? Si enim perit homo amando se, profecto
invenitur negando se.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Amor sui, prima hominis perditio.</hi> 
Prima hominis perditio, fuit amor sui. Si enim se
non amaret, et Deum sibi praeponeret, Deo esse semper
subditus vellet: non autem converteretur ad negligendam
voluntatem illius, et faciendam voluntatem
suam. Hoc est enim amare se, velle facere voluntatem
suam. Praepone his voluntatem Dei: disce amare te,
non amando te. Nam ut sciatis vitium esse se amare,
sic Apostolus dicit: <hi>Erunt enim homines se ipsos amantes.</hi> 
Et numquid qui amat se, fidit in se? Incipit
enim deserto Deo amare se, et ad ea diligenda quae
sunt extra se, pellitur a se: usque adeo ut cum
dixisset idem Apostolus, <hi>Erunt homines seipsos amantes,</hi> 
continuo subjiceret, <hi>amatores pecuniae <note>(II Tim. III, 2)</note>
            </hi>.
Jam vides quia foris es. Amare te coepisti: sta in te, si
potes. Quid is foras? Numquid pecunia dives factus es,
amator pecuniae? Coepisti diligere quod est extra te,
perdidisti te. Cum ergo pergit amor hominis etiam a
se ipso ad ea quae foris sunt, incipit cum vanis evanescere,
et vires suas quodam modo prodigus erogare.
Exinanitur, effunditur, inops redditur, porcos pascit:
et laborans in pastione porcorum, aliquando recordatur
et dicit, <hi>Quanti mercenarii patris mei panem
manducant, et ego fame hic pereo?</hi> Sed hoc quando dicit,
quid narratum est de ipso filio, qui omnia effudit
in meretricibus, qui habere voluit in potestate quae
bene illi apud patrem servabantur; habere illa voluit
in arbitrio suo, effudit ea, factus est inops? quid de illo
dicitur? <hi>Et reversus ad semetipsum.</hi> Si reversus est ad
se, exierat a se. Quia ceciderat a se, et exierat a se,
redit prius ad se, ut redeat in illo unde ceciderat a se.
Sicut enim cadendo a se, remansit in se: sic redeundo
ad se, non debet remanere in se, ne iterum
exeat a se. Reversus ad semetipsum, ut non remaneret
in semetipso, quid dixit? <hi>Surgam, et ibo ad patrem
meum <note>(Luc. XV, 12-18)</note>
            </hi>. Ecce unde ceciderat a
se, ceciderat a patre suo: ceciderat a se, ad ea quae
foris sunt exiit a se. Redit ad se, et pergit ad patrem,
ubi tutissime servet se. Si ergo exierat a se, et a quo
exierat; redeundo ad se, ut eat ad patrem, neget se.
<pb n="0586"/>
Quid est, neget se? Non praesumat de se, sentiat se
hominem, et respiciat dictum propheticum: <hi>Maledictus
omnis qui spem suam ponit in homine <note>(Jerem. XVII, 5)</note>
            </hi>.
Subducat se sibi, sed non deorsum versus. Subducat
se sibi, ut haereat Deo. Quidquid boni habet, illi tribuat
a quo factus est: quidquid mali habet, ipse sibi
fecit. Deus quod in illo malum est, non fecit: perdat
quod fecit, qui inde defecit. <hi>Abneget,</hi> inquit, <hi>se, et tollat
crucem suam, et sequatur me.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Quo sequendus Christus et qua via.</hi> 
Quo sequendus est Dominus? Quo iit, novimus:
eamdem solemnitatem ante dies paucissimos celebravimus.
Resurrexit enim, et ascendit in coelum: illo
sequendus est. Plane desperandum non est, quia ipse
promisit, non quia homo aliquid potest. Longe a nobis
erat coelum antequam caput nostrum iisset in coelum.
Jam quare desperemus, si membra illius capitis sumus?
Illo ergo sequendus est. Et quis nolit eum sequi
ad talem sedem? Maxime quia multum timoribus et
doloribus laboratur in terra. Quis nolit illo sequi Christum,
ubi summa est felicitas, summa pax, perpetua
securitas? Bonum est illo eum sequi: sed videndum est
qua. Etenim verba ista Dominus Jesus non tunc dicebat,
quando a mortuis jam resurrexerat. Nondum erat
passus, venturus erat ad crucem, venturus ad exhonorationem,
ad contumelias, ad flagella, ad spinas, ad
vulnera, ad insultationes, opprobria, mortem. Quasi
exasperata est via: pigrum te facit: non vis sequi. Sequere.
Asperatum est quod sibi homo fecit, sed contritum
est quod Christus redeundo calcavit. Nam quis
non velit ire ad exaltationem? Omnes delectat celsitudo:
sed humilitas gradus est. Quid tendis pedem
ultra te? Cadere vis, non ascendere. A gradu incipe, et
ascendisti. Istum gradum humilitatis nolebant attendere
duo illi discipuli, qui dicebant: <hi>Domine, jube ut
unus nostrum in regno tuo sedeat ad dexteram tuam, et
alius ad sinistram tuam.</hi> Sublimitatem quaerebant, gradum
non videbant. Dominus autem ostendit gradum.
Quid enim respondit? <hi>Potestis bibere calicem quem ego
bibiturus sum <note>(Marc. X, 37-38)</note>
            </hi>? Qui quaeritis apicem
sublimitatis, potestis bibere calicem humilitatis? Ideo
non utcumque ait, <hi>Abneget seipsum, et sequatur me;</hi> 
sed addidit, <hi>Tollat crucem suam, et sequatur me.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Ferenda crux et contemnendus
mundus.</hi> Quid est, <hi>Tollat crucem suam?</hi> Ferat quidquid
molestum est: sic me sequatur. Cum enim coeperit
me moribus et praeceptis meis sequi, multos habebit
contradictores, multos habebit prohibitores,
multos habebit dissuasores, et hoc de ipsis quasi comitibus
Christi. Cum Christo ambulabant, qui caecos
clamare prohibebant. Sive ergo minas, sive blandimenta,
sive quaslibet prohibitiones, si sequi vis, in
crucem verte; tolera, porta, noli succumbere. Videntur
his verbis Domini exhortata martyria. Si persecutio
est, nonne pro Christo debent cuncta contemni?
Amatur mundus: sed praeponatur a quo factus
est mundus. Magnus est mundus: sed major est a
quo factus est mundus. Pulcher est mundus: sed
pulchrior est a quo factus est mundus. Blandus est
<pb n="0587"/>
mundus: sed suavior est a quo factus est mundus. Malus
est mundus: et bonus est a quo factus est mundus.
Quomodo potero absolvere et explicare quod dixi?
Adjuvet Deus. Quid enim dixi? quid laudastis? Ecce
quaestio est, et tamen jam laudastis. Quomodo malus
est mundus, si bonus est a quo factus est mundus?
Nonne Deus fecit omnia, et ecce bona valde? Nonne
per singula testatur Scriptura quod bona fecerit Deus,
dicendo, <hi>Et vidit Deus quia bonum est?</hi> Et universa in
fine ita conclusit quemadmodum fecit Deus omnia, <hi>et
ecce bona valde <note>(Gen. I)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Mundus quomodo malus, et a Deo
bono factus.</hi> Quomodo ergo malus est mundus, et
bonus est a quo factus est mundus? quomodo? Quoniam
mundus per eum factus est, et mundus eum non
cognovit <note>(Joan. I, 10)</note>. Mundus per eum factus est,
coelum et terra, et omnia quae in eis sunt: mundus
eum non cognovit, amatores mundi; amatores mundi,
et contemptores Dei: iste mundus eum non cognovit.
Sic ergo malus est mundus, quia mali sunt qui Deo
praeferunt mundum. Et bonus est qui fecit mundum,
coelum et terram et mare, et ipsos qui amant mundum.
Solum enim quod amant mundum et non amant
Deum, in illis non ipse fecit. Ipsos autem, quod ad naturam
pertinet, ipse fecit: quod ad culpam pertinet,
non ipse fecit. Hoc est quod paulo ante dixi, Deleat
homo quod fecit, et placebit ei qui eum fecit.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Mundus bonus ex malo factus.</hi> 
Nam est et mundus bonus in ipsis hominibus; sed ex
malo factus. Totum enim mundum, si homines ponas
mundum, excepto quod dicimus mundum coelum et
terram, et omnia quae in eis sunt; si homines dicas mundum,
totum mundum malum fecit, qui primo peccavit.
Omnis massa in radice vitiata est. Bonum hominem
fecit Deus: sic habet Scriptura, <hi>Fecit Deus hominem
rectum, et ipsi homines adinvenerunt cogitationes multas <note>(Eccle. VII, 30)</note>
            </hi>.
A multis curre ad unum, dispersa
collige in unum: conflue, munitus esto, mane apud
unum; noli ire in multa. Ibi est beatitudo. Sed defluximus,
in perditionem perreximus: omnes cum
peccato nati sumus, et ad id quod nati sumus, male
vivendo et nos addidimus, et totus mundus factus est
malus. Christus autem venit, et elegit quod fecit, non
quod invenit: nam omnes malos invenit, et gratia
sua bonos fecit. Et factus est alter mundus: et mundum
persequitur mundus.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Mundus persequens mundum.</hi> 
Quis est mundus qui persequitur? De quo nobis dicitur, <hi>Nolite diligere mundum, et ea quae in mundo sunt.
Quisquis dilexerit mundum, non est charitas Patris in
illo. Quia omnia quae in mundo sunt, concupiscentia
carnis est, et concupiscentia oculorum, et ambitio saeculi,
quae non est a Patre, sed ex mundo est. Et mundus
transit, et concupiscentia ejus. Qui autem perficit voluntatem
Dei, manet in aeternum, sicut et Deus manet
in aeternum 
 <note>(I Joan. II, 15-17)</note>
            </hi>. Ecce ambos mundos
dixi, et persequentem, et quem persequitur.
Quis est mundus persequens? <hi>Omnia quae in mundo
sunt, concupiscentia carnis, et concupiscentia oculorum,
<pb n="0588"/>
et ambitio saeculi, quae non est a Patre, sed
ex mundo est: et mundus transit.</hi> Ecce iste est mundus
persequens. Quis est mundus quem persequitur? <hi>Quisquis fecerit voluntatem Dei, manet in aeternum, sicut
et Deus manet in aeternum.</hi> </p>
          </div3>
<div3>
            <head>8.</head>
            <p>
 <hi>Mundus in Scripturis duplex, redemptus et damnatus.</hi> 
Sed ecce, ille qui persequitur, mundus vocatur:
probemus, si et ille qui persecutionem patitur,
mundus vocatur. An vero surdus es adversus vocem
Christi dicentis, vel potius Scripturae sanctae attestantis, <hi>Deus erat in Christo mundum reconcilians sibi <note>(II Cor. V, 19)</note>
            </hi>?
 <hi>Si odit vos mundus,</hi> ait, <hi>scitote quia me
prius odio habuit <note>(Joan. XV, 18)</note>
            </hi>. Ecce odit mundus.
Quem, nisi mundum? Quem mundum? <hi>Deus erat in
Christo mundum reconcilians sibi.</hi> Persequitur mundus
damnatus: persecutionem patitur mundus reconciliatus.
Mundus damnatus, quidquid praeter Ecclesiam:
mundus reconciliatus, Ecclesia. <hi>Non enim venit Filius
hominis,</hi> ait, <hi>ut judicet mundum, sed ut salvetur mundus
per ipsum <note>(Id. III, 17)</note>
            </hi>.</p>
          </div3>
<div3>
            <head>9.</head>
            <p>
 <hi>Omnibus jussum est ut se abnegent.</hi> Sed in hoc
mundo sancto, bono, reconciliato, salvato; imo salvando,
nunc autem spe salvato, <hi>Spe enim salvi facti
sumus <note>(Rom. VIII, 24)</note>
            </hi>: in hoc ergo mundo, hoc est
Ecclesia, quae tota sequitur Christum, universaliter
dixit, <hi>Qui vult me sequi, abneget semetipsum.</hi> Non enim
hoc virgines debent audire, et maritatae non debent;
aut viduae debent, et nuptae non debent: aut monachi
debent, et conjugati non debent; aut clerici debent,
et laici non debent: sed universa Ecclesia, universum
corpus, cuncta membra per officia propria distincta et
distributa, sequantur Christum. Tota sequatur ipsa
unica, sequatur columba, sequatur sponsa, sequatur
redempta et dotata sanguine sponsi. Habet ibi locum
suum integritas virginalis; habet ibi locum suum continentia
vidualis; habet ibi locum suum pudicitia conjugalis:
non ibi habet locum suum adulterium; non
ibi habet locum suum illicita et punienda lascivia. Ista
autem membra quae habent ibi locum suum in genere
suo, et in loco suo, et in suo modo, sequantur Christum;
abnegent se, id est non praesumant de se; tollant
crucem suam, id est, tolerent in mundo pro Christo
quidquid intulerit mundus. Ament eum qui solus
non decipit, qui solus non fallitur, solus non fallit:
ament eum, quia verum est quod promittit. Sed quia
non modo dat, titubat fides. Dura, persevera, tolera,
porta dilationem, et tulisti crucem.
</p>
          </div3>
        </div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Varii gradus sequentium Christum,
quidve in illis sit retro respicere.</hi> Non dicat
virgo: Sola ibi ero. Non enim sola ibi erit Maria, sed
erit ibi et Anna vidua. Non dicat nupta: Vidua ibi
erit, non ego. Non enim erit ibi Anna, et non ibi erit
Susanna. Sed plane inde se probent qui ibi futuri sunt,
ut qui habent hic inferiorem locum, non invideant,
sed diligant in aliis meliorem locum. Etenim, verbi
gratia, fratres mei, ut advertatis: conjugalem vitam
quisque elegit, continentem vitam quisque elegit; si
ille qui elegit vitam conjugalem, concupiverit adulteria,
retro respexit; illud concupivit quod illicitum est.
<pb n="0589"/>
Qui vero a continentia ad nuptias postea redire voluerit,
retro respexit: licitum elegit, et retro respexit.
Ergo damnandae sunt nuptiae? Non. Non sunt damnandae
nuptiae: sed ille qui eas elegit, quo accesserat vide.
Jam ante ierat. Quando vivebat lascive adolescens,
nuptiae ante illum erant; ad eas se tendebat: cum
vero elegit continentiam, nuptiae post illum sunt. <hi>Memores
estote,</hi> ait Dominus, <hi>uxoris Lot <note>(Luc. XVII, 32)</note>
            </hi>.
Uxor Lot retro respiciendo remansit <note>(Gen. XIX, 26)</note>.
Quisque ergo quo potuit pervenire, inde timeat retro
respicere: et ambulet in via, sequatur Christum: quae
retro oblitus, in ea quae ante sunt extentus, secundum
intentionem intus sequatur ad palmam vocationis Dei
in Christo Jesu <note>(Philipp. III, 13, 14)</note>. Conjugati praeponant
sibi innuptos; fateantur eos esse meliores: in
eis diligant quod ipsi non habent; et in illis Christum
ament.
</p>
          </div3>
        </div2>
      </div1>

<div1>
        <head>SERMO XCVII . <hi>De verbis Evangelii Marci, cap.</hi> XIII, 32, De die autem illo vel hora nemo scit, neque Angeli in coelo, neque Filius, nisi Pater.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Praeparatio ad novissimum
diem.</hi> Fratres, quod audistis modo monentem
Scripturam atque dicentem, ut propter diem novissimum
vigilemus, unusquisque de novissimo suo
die cogitet: ne forte cum senseritis vel putaveritis
longe esse novissimum saeculi diem, dormitetis
ad novissimum vestrum diem. De die novissimo
saeculi hujus audistis quid dixerit: Quia nesciunt
eum, <hi>neque Angeli coelorum, neque Filius, nisi Pater.</hi> 
Ubi quidem magna quaestio est, ne carnaliter sapientes
putemus aliquid Patrem scire, quod nesciat Filius.
Nam utique cum dixit, <hi>Pater scit;</hi> ideo hoc dixit, quia
in Patre et Filius scit. Quid enim est in die, quod non
in Verbo factum est, per quem factus est dies? Nemo
ergo quaerat novissimum diem, quando futurus sit:
sed vigilemus omnes bene vivendo, ne novissimus dies
cujuscumque nostrum nos inveniat imparatos, et qualis
quisque hinc exierit suo novissimo die, talis inveniatur
in novissimo saeculi die. Nihil te adjuvabit quod
hic non feceris. Unumquemque opera sua juvabunt,
aut opera sua pressura sunt.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Homini mortalitas ad humilitatem
prodesse debet.</hi> Et quomodo in Psalmo cantavimus
Domino, <hi>Miserere mei, Domine, quoniam conculcavit
me homo <note>(Psal. LV, 2)</note>
            </hi>? Homo dicitur, qui secundum
hominem vivit. Denique illis qui secundum Deum vivunt,
dicitur: <hi>Dii estis, et filii Excelsi omnes.</hi> Reprobis
autem, qui vocati sunt ut essent filii Dei, et esse
potius homines voluerunt, id est, secundum hominem
vivere: <hi>Vos autem,</hi> inquit, <hi>sicut homines moriemini, et
sicut unus ex principibus cadetis <note>(Psal. LXXXI, 6, 7)</note>
            </hi>.
Etenim quod mortalis est homo, ad disciplinam illi
debet valere, non ad jactantiam. Unde se jactat vermis
<pb n="0590"/>
crastino moriturus? Dico Charitati vestrae, fratres:
de diabolo debent erubescere mortales superbi. Ille
enim etsi superbus, tamen immortalis est: spiritus
est, etsi malignus. Illi dies novissimus poenalis servatur
in finem: tamen mortem quam nos patimur,
ille non patitur. Audivit autem homo, <hi>Morte morieris <note>(Gen. II, 17)</note>
            </hi>.
Utatur bene poena sua. Quid est quod
dixi, Utatur bene poena sua. Non inde eat ad superbiam,
unde accepit poenam; agnoscat se mortalem,
et frangat elationem. Audiat sibi dici, <hi>Quid superbit
terra et cinis <note>(Eccli. X, 9)</note>
            </hi>? Etiamsi superbit diabolus,
non est terra et cinis. Ideo dictum est, <hi>Vos autem sicut
homines moriemini, et sicut unus de principibus cadetis.</hi> 
Non attenditis quia mortales estis, et sicut diabolus
superbi estis. Utatur ergo homo poena sua, fratres:
bene utatur malo suo, ut proficiat bono suo. Quis nescit
quia poena est, necesse esse ut moriamur; et quod
est gravius, quando nescimus? Poena certa est, hora
incerta: et de ista poena sola certi sumus in rebus humanis.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Sola mors hic certa.</hi> Caetera nostra
et bona et mala incerta sunt: sola mors certa est.
Quid est quod dico? Conceptus est puer, forte nascitur,
forte aborsum facit. Ita incertum est: forte crescit,
forte non crescit: forte senescit, forte non senescit:
forte dives erit, forte pauper: forte honoratus,
forte humiliatus: forte habebit filios, forte non habebit:
forte ducet uxorem, forte non ducet: et quidquid
aliud nominaveris in bonis. Respice et ad mala: forte
aegrotat, forte non aegrotat: forte a serpente percutitur,
forte non percutitur: forte a bestia devoratur,
forte non devoratur. Et respice omnia mala: ubique
est, Forte erit, forte non erit. Numquid potes dicere,
Forte moritur, forte non moritur? Quomodo medici
quando inspexerint valetudinem, et mortiferam esse
cognoverint, hoc pronuntiant: Moritur, inde non evadit.
Ex quo nascitur homo, dicendum est, Non evadit.
Quando natus est, aegrotare coepit. Quando mortuus
fuerit, finit quidem aegritudinem: sed nescit
utrum pergat in pejorem. Finierat dives ille aegritudinem
deliciosam, venit ad tortuosam. Pauper vero ille
finiit aegritudinem, et pervenit ad sanitatem <note>(Luc. XVI,
22)</note>. Sed quod postea haberet hic elegit; et quod ibi
messuit, hic seminavit. Ideo cum vivimus, vigilare
debemus, et eligere debemus quod in futuro teneamus.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Mundus per Christum nobis victus.</hi> 
Mundum non amemus. Premit amatores suos, non eos
ad bonum adducit. Laborandum est in eo potius ne
capiat, quam timendum ne cadat. Ecce cadit mundus;
stat christianus, quia non cadit Christus. Nam quare
dicit Dominus, <hi>Gaudete, quia ego vici mundum <note>(Joan.
XVI, 33)</note>
            </hi>? Respondeamus ei, si placet: Gaude, sed tu.
Si tu vicisti, tu gaude. Quare nos? Quare nobis dicit, <hi>Gaudete;</hi> 
 nisi quia nobis vicit, nobis pugnavit? Ubi
enim pugnavit? Quia hominem suscepit. Tolle quod
de virgine natus, tolle quod semetipsum exinanivit,
<pb n="0591"/>
formam servi accipiens, in similitudinem hominum
factus, et habitu inventus ut homo <note>(Philipp. II, 7)</note>:
tolle hoc, ubi luctamen? ubi certamen? ubi tentatio?
ubi victoria, quam non praecessit pugna? <hi>In principio
erat Verbum, et Verbum erat apud Deum, et Deus erat
Verbum. Hoc erat in principio apud Deum. Omnia per
ipsum facta sunt, et sine ipso factum est nihil.</hi> Numquid
hoc Verbum Judaeus crucifigeret? numquid huic Verbo
impius insultaret? numquid hoc Verbum colaphis
caederetur? numquid hoc Verbum spinis coronaretur?
Ut autem ista pateretur, <hi>Verbum caro factum est <note>(Joan. I, 1, 2, 3, 14)</note>
            </hi>:
et ista passus resurgendo vicit.
Ergo nobis vicit, quibus securitatem resurrectionis
ostendit. Dicis ergo Deo, <hi>Miserere mei, Domine, quoniam
conculcavit me homo.</hi> Tu te noli conculcare, et
non te vincit homo. Ecce enim homo potens terret te.
Unde te terret? Spolio, damno, torqueo, occido. Et
clamas tu, <hi>Miserere mei, Domine, quoniam conculcavit
me homo.</hi> Si verum dicis, te ipsum attendis: quia times
minas hominis, mortuus te conculcat; et quia non
timeres, nisi esses homo, conculcat te homo. Quod
est ergo remedium? O homo, haere Deo, a quo factus
es homo: illi adhaere, in ipso praesume, ipsum invoca,
virtus tua ipse sit. Dic illi: In te, Domine, virtus
mea. Et a comminationibus hominum cantabis; et
quod postea cantes, ipse Dominus dicit: <hi>In Deo sperabo,
non timebo quid faciat mihi homo <note>(Psal. LV, 2, 11)</note>
            </hi>.
</p>
          </div3>
        </div2>
      </div1>

<div1>
        <head>SERMO XCVIII . <hi>De verbis Evangelii Lucae, cap.</hi> VII, 11-15; <hi>et de tribus mortuis quos Dominus suscitavit</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Miracula Domini in corporibus
et in animis.</hi> Miracula Domini nostri et
Salvatoris Christi Jesu, omnes quidem audientes et
credentes movent: sed alios atque alios aliter et aliter.
Quidam enim corporalia ejus miracula stupentes,
majora intueri non norunt: quidam vero ea quae
gesta audiunt in corporibus, nunc amplius in animis
admirantur. Dicit ipse Dominus, <hi>Sicut enim Pater
suscitat mortuos, et vivificat; sic et Filius quos vult,
vivificat <note>(Joan. V, 21)</note>
            </hi>. Non utique alios Filius, alios
Pater; sed eosdem Pater et Filius: quia omnia Pater
per Filium. Nemo ergo dubitet qui christianus est,
etiam nunc mortuos suscitari. Sed omnis homo habet
oculos, quibus videre potest mortuos resurgere ita,
ut resurrexit filius hujus viduae, qui modo ex Evangelio
recitatus est: unde autem videant homines resurgere
mortuos in corde, non omnes habent, nisi
qui jam resurrexerunt in corde. Amplius est resuscitare
semper victurum, quam suscitare iterum moriturum.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Mortuorum duo genera.</hi> De juvene
illo resuscitato gavisa est mater vidua: de hominibus
in spiritu quotidie suscitatis gaudet mater Ecclesia.
Ille quidem mortuus erat corpore; illi autem mente.
<pb n="0592"/>
Illius mors visibilis visibiliter plangebatur: illorum
mors invisibilis nec quaerebatur, nec videbatur. Quaesivit
ille qui noverat mortuos: ille solus noverat mortuos,
qui poterat facere vivos. Nisi enim ad mortuos
suscitandos Dominus venisset, non Apostolus diceret: <hi>Surge, qui dormis, et exsurge a mortuis, et illuminabit
te Christus 
 <note>(Ephes. V, 14)</note>
            </hi>. Dormientem audis, cum
dicit, <hi>Surge, qui dormis:</hi> sed mortuum intellige, cum
audis, <hi>Et exsurge a mortuis.</hi> Dicti sunt saepe dormientes
et mortui visibiliter. Et plane omnes, ei qui potest
excitare, dormiunt. Mortuus enim tibi mortuus
est, qui quantumlibet pulses, quantumlibet vellices,
quantumlibet lanies, non expergiscitur. Christo autem
ille dormiebat, cui dictum est, <hi>Surge;</hi> et continuo
surrexit. Nemo tam facile excitat in lecto, quam facile
Christus in sepulcro.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Tres mortui a Domino suscitati. Miracula
Christi propter significationem facta. Apta similitudo.</hi> 
Tres autem mortuos invenimus a Domino resuscitatos
visibiliter, millia invisibiliter. Quot autem
mortuos visibiliter suscitaverit, quis novit? Non enim
omnia quae fecit scripta sunt: Joannes hoc dicit, <hi>Multa alia fecit Jesus, quae si scripta essent, arbitror
totum mundum non posse libros capere 
 <note>(Joan. XXI, 25)</note>
            </hi>.
Multi ergo sunt alii sine dubio suscitati: sed non frustra
tres commemorati. Dominus enim noster Jesus
Christus ea quae faciebat corporaliter, etiam spiritualiter
volebat intelligi. Neque enim tantum miracula
propter miracula faciebat: sed ut illa quae faciebat,
mira essent videntibus, vera essent intelligentibus.
Quemadmodum qui videt litteras in codice optime
scripto, et non novit legere, laudat quidem antiquarii
manum admirans apicum pulchritudinem; sed quid
sibi velint, quid indicent illi apices nescit; et est
oculis laudator, mente non cognitor: alius autem et
laudat artificium, et capit intellectum; ille utique qui
non solum videre quod commune est omnibus potest,
sed etiam legere; quod qui non didicit, non potest.
Ita qui viderunt Christi miracula, et non intellexerunt
quid sibi vellent, et quid intelligentibus quodam modo
innuerent, mirati sunt tantum quia facta sunt: alii
vero et facta mirati, et intellecta assecuti. Tales nos
in schola Christi esse debemus. Qui enim dicit Christum
propterea tantum fecisse miracula, ut non essent
nisi miracula, potest illum dicere etiam nescire
quod non esset tempus pomorum, quando ficus quaesivit
in arbore. Non enim erat illius pomi tempus,
sicut Evangelista testatur: et tamen esuriens poma
quaesivit in arbore. Christus nesciebat, quod rusticus
sciebat? Quod noverat arboris cultor, non noverat arboris
creator? Cum ergo esuriens poma quaesivit in
arbore, significavit se aliquid esurire, et aliquid aliud
quaerere: et arborem illam sine fructu foliis plenam
reperit, et maledixit; et aruit. Quid arbor fecerat
fructum non afferendo <note>(Matth. XXI, 18, 19, et Marc.
XI, 13)</note>? Quae culpa arboris infecunditas? Sed sunt qui
fructum voluntate dare non possunt. Illorum est culpa
<pb n="0593"/>
sterilitas, quorum fecunditas est voluntas. Erant ergo
Judaei habentes verba Legis et facta non habentes,
pleni foliis et fructus non ferentes. Hoc dixi, ut persuaderem
Dominum nostrum Jesum Christum ideo
miracula fecisse, ut aliquid illis miraculis significaret,
ut excepto eo quod mira et magna et divina erant,
aliquid inde etiam disceremus.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Trium mortuorum suscitatio.</hi> Videamus
ergo quid nos discere voluit in tribus mortuis,
quos suscitavit. Resuscitavit filiam mortuam Archisynagogi,
ad quam aegrotantem petebatur, ut eam de
aegritudine liberaret. Et cum pergit, mortua nuntiatur;
et quasi jam frustra fatigaretur, renuntiatum est patri
ejus: <hi>Puella mortua est, quid adhuc fatigas Magistrum?</hi> 
Ille autem perrexit, et ait patri puellae: <hi>Noli timere,
tantummodo crede.</hi> Venit ad domum, et invenit jam
obsequia funeri debita praeparata: et dicit illis: <hi>Nolite
flere, non enim est mortua puella, sed dormit.</hi> Verum
dixit: dormiebat, sed illi a quo poterat excitari. Hanc
excitans, reddidit vivam parentibus <note>(Marc. V, 22-43)</note>.
Excitavit et hunc juvenem viduae filium, de quo nunc
admoniti sumus, ut hinc ista quae ipse largiri dignatur,
cum vestra Charitate loqueremur. Modo audistis
quomodo excitatus est. Appropinquabat Dominus civitati;
et ecce efferebatur mortuus jam extra portam.
Misericordia commotus, quod flebat mater vidua et
destituta unico filio, fecit quod audistis, dicens: <hi>Adolescens,
tibi dico, surge.</hi> Surrexit ille mortuus, coepit
loqui; et reddidit illum matri suae. Excitavit et Lazarum
de sepulcro. Et ibi cum aegrotantem scirent discipuli
cum quibus loquebatur (diligebat autem illum): <hi>Lazarus,</hi> 
 inquit, <hi>amicus noster dormit.</hi> Illi putantes
aegri somnum salubrem: <hi>Si dormit,</hi> inquiunt, <hi>Domine,
salvus est.</hi> Et ille: <hi>Dico vobis,</hi> apertius jam loquens, <hi>Lazarus amicus noster mortuus est 
 <note>(Joan. XI, 11-44)</note>
            </hi>.
Utrumque verum dicens: Mortuus est vobis, dormit
mihi.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Tria peccatorum genera, tribus illis
mortuis figurata. Consuetudo mala.</hi> Ista tria genera
mortuorum, sunt tria genera peccatorum, quos hodieque
suscitat Christus. Illa enim mortua filia Archisynagogi
intus erat in domo, nondum erat de secretis
parietibus elata in publicum. Ibi intus suscitata est,
viva parentibus reddita. Iste autem jam quidem non
in domo, sed tamen nondum in sepulcro, parietibus
elatus erat, terrae mandatus non erat. Qui suscitavit
mortuam nondum elatam, suscitavit mortuum jam
elatum, nondum sepultum. Tertium restabat, ut et
sepultum suscitaret: et hoc fecit in Lazaro. Sunt ergo
qui peccatum intus in corde habent, in facto nondum
habent. Nescio quis commotus est aliqua concupiscentia.
Dicit enim ipse Dominus: <hi>Qui viderit mulierem
ad concupiscendum eam, jam moechatus est eam in
corde suo <note>(Matth. V, 28)</note>
            </hi>. Nondum accessit corpore,
consensit in corde: mortuum intus habet, nondum
extulit. Et ut fit, ut novimus, ut quotidie homines in
se experiuntur, aliquando audito verbo Dei, tanquam
Domino dicente, Surge; condemnatur consensus ad
iniquitatem, respiratur in salutem atque justitiam.
<pb n="0594"/>
Surgit mortuus in domo, reviviscit cor in cogitationis
secreto. Facta est ista resurrectio animae mortuae intus
intra latebras conscientiae, tanquam intra domesticos
parietes. Alii post consensum eunt in factum,
tanquam efferentes mortuum, ut quod latebat in secreto,
appareat in publico. Numquid jam isti, qui in
factum processerunt, desperati sunt? Nonne et illi juveni
dictum est, <hi>Tibi dico, surge?</hi> Nonne et ille redditus
est matri suae? Sic ergo et qui jam fecerit, si
forte commonitus et commotus verbo veritatis ad
Christi vocem resurgit, vivus redditur. Potuit progredi,
in aeternum perire non potuit. Qui autem faciendo
quod malum est, etiam mala consuetudine se
implicant, ut ipsa consuetudo mali non eos sinat videre
quia malum est, fiunt defensores malorum factorum
suorum: irascuntur cum reprehenduntur; in
tantum ut Sodomitae quondam dicerent viro justo reprehendenti
nequissimam voluntatem, <hi>Habitare venisti,
non leges dare <note>(Gen. XIX, 9)</note>
            </hi>. Tanta ibi nefandae turpitudinis
consuetudo erat, ut jam nequitia esset justitia,
et prohibitor potius reprehenderetur quam factor. Tales
consuetudine maligna pressi, tanquam sepulti sunt.
Sed quid dicam, fratres? Ita sepulti, ut de Lazaro dictum
est, <hi>Jam putet.</hi> Moles illa imposita sepulcro, ipsa
est vis dura consuetudinis, qua premitur anima, nec
surgere, nec respirare permittitur.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Quatuor in peccatis progressus.</hi> 
Dictum est autem, <hi>Quatriduanus est.</hi> Revera ad istam
consuetudinem de qua loquor, quarto quodam progressu
pervenit anima. Prima est enim quasi titillatio
delectationis in corde; secunda, consensio; tertium,
factum; quarta, consuetudo. Sunt enim qui res illicitas
obvias cogitationibus suis prorsus ita abjiciunt,
ut nec delectentur. Sunt qui delectantur, et non consentiunt:
nondum perfecta mors est, sed quodam
modo inchoata. Delectationi accedit consensio: jam
est illa damnatio. Post consensionem in factum proceditur:
factum in consuetudinem vertitur: et fit
quaedam desperatio, ut dicatur, <hi>Quatriduanus est, jam
putet.</hi> Venit ergo Dominus, cui utique facilia erant
omnia; et difficultatem quamdam ostendit tibi. Infremuit
spiritu, ostendit multo clamore objurgationis
opus esse ad eos qui consuetudine duruerunt. Tamen
ad vocem clamantis Domini, rupta sunt vincula necessitatis.
Tremuit inferni dominatio, redditus est Lazarus
vivus. Liberat enim et de mala consuetudine
Dominus quatriduanos mortuos: nam et ipse quatriduanus
Christo volenti resuscitare dormiebat. Sed
quid ait? Videte genus resuscitationis. Processit de
monumento vivus, et ambulare non poterat. Et Dominus
ad discipulos: <hi>Solvite eum, et sinite abire.</hi> Ille
suscitavit mortuum, illi solverunt ligatum. Aliquid
pertinere videte ad propriam majestatem Dei suscitantis.
<pb n="0595"/>
Increpatur aliquis in mala consuetudine positus,
verbo veritatis. Quam multi increpantur et non
audiunt! Quis ergo agit intus cum illo qui audit? Quis
vitam inspirat intrinsecus? Quis est qui secretam
pellit mortem, secretam dat vitam? Nonne post objurgationes,
post increpationes dimittuntur homines
cogitationibus suis, et incipiunt secum volvere quam
malam vitam gerant, quam pessima consuetudine
premantur? Deinde displicentes sibi, mutare vitam
instituunt. Resurrexerunt isti; revixerunt quibus
displicet quod fuerunt: sed reviviscentes ambulare
non possunt. Haec sunt vincula ipsius reatus. Opus est
ergo ut qui revixit, solvatur, et ire permittatur. Hoc
officium discipulis dedit, quibus ait: <hi>Quae solveritis in
terra, soluta sunt et in coelo <note>(Matth. XVIII, 18)</note>
            </hi>.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Resurgendum celeriter a peccato.</hi> 
Haec ergo, charissimi, sic audiamus, ut qui vivunt,
vivant; qui mortui sunt, reviviscant. Sive adhuc peccatum
in corde conceptum est, et non processit in
factum; poeniteat, corrigatur cogitatio, surgat mortuus
intra domum conscientiae. Sive jam quod cogitavit
admisit; nec sic desperetur. Non surrexit mortuus
intus, surgat elatus. Poeniteat facti, de proximo
reviviscat: non eat in profundum sepulturae, non accipiat
desuper consuetudinis molem. Sed forte jam
illi loquor, qui jam duro sui moris lapide premitur,
qui jam urgetur consuetudinis pondere, qui jam quatriduanus
putet. Nec ipse desperet: profundus mortuus
est, sed altus est Christus. Novit clamando terrena
onera rumpere, novit intrinsecus per se ipsum
vivificare, solvendum discipulis tradere. Agant etiam
tales poenitentiam. Neque enim Lazaro resuscitato
post quatriduum ullus putor in vivente remanserat.
Ergo qui vivunt, vivant: quicumque autem mortui
sunt, in quacumque harum trium morte se invenerint,
agant ut celeriter jam resurgant.
</p>
          </div3>
        </div2>
      </div1>

<div1>
        <head>SERMO XCIX . <hi>De verbis Evangelii Lucae, cap.</hi> VII, 36-50, Et ecce mulier quae erat in civitate peccatrix, <hi>etc. De remissione peccatorum, contra Donatistas.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Mulier peccatrix ad pedes Domini
recumbentis.</hi> Quod admonemur Domini eloquiis de
divinis lectionibus, hinc credentes Deum velle nos
loqui, proferimus Charitati vestrae, illo adjuvante, sermonem
de remissione peccatorum. Evangelium enim
cum legeretur, attentissime audistis, et res gesta narrata
atque versata est ante oculos cordis vestri. Vidistis
enim, non carne, sed mente, Dominum Jesum
Christum in domo Pharisaei recumbentem, et ab illo
invitatum non fastidientem. Vidistis etiam mulierem
in civitate famosam, mala utique fama, quae erat peccatrix,
non invitatam irruisse convivio, ubi suus medicus
recumbebat, et quaesisse pia impudentia sanitatem.
Irruens quasi importuna convivio, opportuna
<pb n="0596"/>
beneficio (noverat enim quanto morbo laboraret, et
illi sanando idoneum esse ad quem venerat, sciebat):
accessit ergo, non ad caput Domini, sed ad pedes,
et quae diu male ambulaverat, vestigia recta quaerebat.
Prius fudit lacrymas, sanguinem cordis, et lavit
Domini pedes obsequio confessionis. Capillis suis tersit,
osculata est, unxit: tacita loquebatur; non sermonem
promebat, sed devotionem ostendebat.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Pharisaei superbi cogitatio.</hi> Quia ergo
tetigit Dominum, rigando, osculando, tergendo, ungendo
pedes ejus: Pharisaeus qui invitaverat Dominum
Jesum Christum, quia ex illo genere erat hominum superborum,
de quibus Isaias propheta dicit, <hi>Qui dicunt
Longe recede a me, noli me tangere, quoniam mundus
sum <note>(Isai. LXV, 5)</note>
            </hi>; putavit Dominum nescisse
mulierem: Hoc apud se cogitabat, et dicebat
in corde suo: <hi>Hic si esset propheta, sciret quae mulier
illi accessit ad pedes.</hi> Ideo eum nescire credidit, quia
illam non repulit, quia accedentem non prohibuit,
quia tangi se a peccatrice permisit. Nam illum nescisse,
unde sciebat? Quid enim si sciebat, o Pharisaee,
invitator et irrisor Domini? Dominum pascis,
et a quo pascendus sis, non intelligis. Unde scis, nescisse
Dominum quae fuerat illa mulier, nisi quia permissa
est accedere, nisi quia illo patiente osculata est
pedes ejus, nisi quia tersit, nisi quia unxit? Haec
enim non debuit permitti facere in pedibus mundis
mulier immunda? Ad illius ergo pharisaei pedes si
talis mulier accessisset, dicturus erat quod Isaias de
talibus dicit: <hi>Recede a me, noli me tangere, quoniam
mundus sum.</hi> Accessit autem ad Dominum immunda,
ut rediret munda: accessit aegra, ut rediret sana: accessit
confessa, ut rediret professa.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Dominus Pharisaei cogitationem
castigat.</hi> Audivit enim Dominus Pharisaeum cogitantem.
Jam hinc intelligat Pharisaeus, si non poterat
videre peccantem, qui potuit audire cogitantem.
Proposuit ergo homini similitudinem de duobus qui
debebant uni feneratori. Etiam ipsum enim sanare cupiebat,
ne gratis apud eum panem comederet: ipsum
pascentem esuriebat; ipsum emendare, ipsum mactare,
ipsum manducare, ipsum in suum corpus trajicere
volebat: sicut et illi mulieri Samaritanae dixit, <hi>Sitio 
 <note>(Joan. IV, 7)</note>
            </hi>. Quid est, <hi>Sitio?</hi> Desidero fidem
tuam. Dicuntur ergo verba Domini in hac similitudine;
et agitur utrumque, ut et invitator ille sanetur
cum suis condiscumbentibus, Dominum Jesum Christum
pariter videntibus, pariter ignorantibus; et ut
illa mulier habeat fiduciam confessionis suae, nec
pungatur ulterius aculeis conscientiae suae. <hi>Debebat
unus,</hi> inquit, <hi>quinquaginta denarios, alius quingentos,
donavit ambobus: quis eum plus dilexit?</hi> Respondit
cui similitudo proposita erat, quod respondere utique
ratio compellebat: <hi>Credo,</hi> Domine, <hi>cui plus donavit.</hi> 
Et attendens ad mulierem, dixit ad Simonem: <hi>Vides
hanc mulierem? Intravi in domum tuam, aquam
pedibus meis non dedisti: haec lacrymis suis lavit mihi
pedes, et capillis suis tersit. Osculum mihi non dedisti:
illa ex quo ingressa est, non cessavit pedes meos osculari.
<pb n="0597"/>
Oleo caput meum non unxisti: illa autem pedes
meos unxit unguento. Ideo dico: Dimittuntur ei peccata
multa, quoniam dilexit multum. Cui autem modicum
dimittitur, modicum diligit.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Ardua quaestio ex Domini verbis
nata.</hi> Oritur quaestio profecto solvenda, quae attentionem
vestrae Charitatis desiderat, ne forte sufficere
non possimus verbis ad totam ejus obscuritatem
removendam et dilucidandam pro angustia temporis;
maxime cum caro ista aestibus fatigata, jam recreari
desideret, et debitum suum poscens, animae aviditatem
impediens ostendat quod dictum est: <hi>Spiritus
quidem promptus est, caro autem infirma. <note>(Matth. XXVI,
41)</note>
            </hi>. Metuendum est, et valde metuendum, ne in his verbis
Domini non bene intelligentibus his qui concupiscentiis
suis carnalibus favent, et ab eis in libertatem
educi pigrescunt, subrepat illa sententia, quae praedicantibus
etiam Apostolis nata est in linguis maledicorum,
unde dicit apostolus Paulus: <hi>Et sicut quidam dicunt
nos dicere, Faciamus mala, ut veniant bona <note>(Rom. III, 8)</note>
            </hi>.
Dicit enim aliquis: Si cui modicum dimittitur,
modicum diligit; cui autem plus dimittitur,
plus diligit: expedit plus diligere, quam minus diligere;
oportet ut multum peccemus, et multum debeamus,
quod nobis dimitti cupiamus, ut dimissorem
magnorum debitorum amplius diligamus. Peccatrix
enim illa mulier quanto plus debebat, tanto dimissorem
debitorum suorum amplius diligebat, Domino
ipso dicente, <hi>Dimittuntur ei peccata multa, quoniam
dilexit multum.</hi> Quare autem dilexit multum, nisi quia
debebat multum? Denique addidit et adjunxit, <hi>Cui
autem modicum dimittitur, modicum diligit.</hi> Nonne expedit,
inquit, ut multum mihi dimittatur, quam minus,
unde amplius diligam Dominum meum? Videtis
certe profunditatem quaestionis: scio, videtis. Videtis
angustias temporis, et hoc videtis et sentitis.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Exemplis res declaratur.</hi> Accipite
ergo pauca. Si magnitudini quaestionis satis non
fecero, interim praesentem recondite sermonem, in
futuro tenete debitorem. Da nunc duos homines, ut
sub exemplis evidentioribus quod proposui cogitetis.
Unus eorum peccatis plenus est, diu pessime vixit;
alter eorum pauca peccavit: accedunt ambo ad gratiam,
baptizantur ambo; intrant debitores, exeunt
liberi: plus donatum est uni, minus alteri. Interrogo
quantum quisque diligat. Si invenero plus diligere
eum, cui plura peccata dimissa sunt; utilius multa
peccavit, utilior erat multa iniquitas, ne esset tepida
charitas. Interrogo alium quantum diligat, invenio
minus: nam si invenio tantum et illum diligere,
quantum et ille diligit cui multa donata sunt, quomodo
respondebo verbis Domini? quomodo verum
erit quod Veritas dixit, <hi>Cui modicum dimittitur, modicum
diligit?</hi> Ecce ait aliquis, mihi modicum dimissum
est, non multa peccavi; et tantum diligo, quantum
iste, cui multa dimissa sunt. Tu verum dicis, an
Christus? Ad hoc tibi dimissum est mendacium tuum,
<pb n="0598"/>
ut mendacii dimissori crimen imponas? Si modicum
tibi dimissum est, modicum diligis. Si enim modicum
est tibi dimissum, et plurimum diligis, contradicis ei
qui dixit, <hi>Cui modicum dimittitur, modicum diligit.</hi> Illi
ergo plus credo, qui te plus novit. Parum tibi dimissum
putas, prorsus parum diligis. Quid ergo, inquit,
facere debui? Multa mala committere, ut multa essent,
quae posset ille mihi dimittere, ut amplius possem
diligere? Angustat nos; sed Dominus qui haec
vera proposuit, ab angustiis liberet me.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Quaestio solvitur. Inter debita dimissa
numerari vult quae vitavimus peccata.</hi> Dictum
est hoc propter pharisaeum illum, qui vel nulla vel
pauca se putabat habere peccata. Non enim Dominum
invitaret, nisi aliquantum diligeret. Sed quam parum
erat? Non osculum dedit, non saltem aquam ad pedes,
et si non lacrymas: non illo obsequio prosecutus
est, quo illa mulier quae noverat quid sanaretur, et a
quo sanaretur. O Pharisaee, ideo parum diligis, quia
parum tibi dimitti suspicaris: non quia parum dimittitur,
sed quia parum putas esse quod dimittitur. Quid
ergo, inquit ille? Ego qui homicidium non feci, homicida
deputandus sum? qui adulterium non admisi,
pro adulterio puniendus sum? Aut ista mihi dimittenda
sunt, quae non commisi? Ecce iterum constitue
duos, et loquamur ad eos. Venit unus supplex
peccator, coopertus spinis tanquam hericius, et nimis
timidus tanquam lepus. Sed petra est refugium hericiis <note>(Psal. CIII, 18)</note> 
 et leporibus. Venit ergo ad petram,
invenit refugium, accipit auxilium. Alius non
multa commisit: quid ei faciemus, ut multum diligat?
quid persuadebimus? Contra Domini verba veniemus, <hi>Cui modicum dimittitur, modicum diligit?</hi> 
 Ita plane,
cui modicum dimittitur. Sed o tu qui dicis te non
multa commisisse; quare? quo regente? Deo gratias,
quod motu et voce vestra intellexisse vos significastis.
Jam, ut video, soluta quaestio est. Hic multa
commisit, et multorum debitor factus est: ille gubernante
Deo pauca commisit. Cui deputat ille quod
dimisit, huic et iste deputat quod non commisit.
Adulter non fuisti in illa tua vita praeterita plena
ignorantia, nondum illuminatus, nondum bonum malumque
discernens, nondum credens in illum, qui te
nescientem regebat. Hoc tibi dicit Deus tuus: Regebam
te mihi, servabam te mihi. Ut adulterium non
committeres, suasor defuit: ut suasor deesset, ego
feci. Locus et tempus defuit; et ut haec deessent, ego
feci. Adfuit suasor, non defuit locus, non defuit tempus:
ut non consentires, ego terrui. Agnosce ergo
gratiam ejus, cui debes et quod non admisisti. Mihi
debet iste quod factum est, et dimissum vidisti: mihi
debes et tu quod non fecisti. Nullum est enim peccatum
quod fecit homo, quod non possit facere et alter
homo, si desit rector a quo factus est homo.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Deinceps de remissione peccatorum,
quod ab homine dimitti non possint.</hi> Jam nunc
quia ut potuimus, quaestionem profundam in tantilla
temporis brevitate solvimus; aut si nondum solvimus,
<pb n="0599"/>
debitores, ut dixi, teneamur: illud potius breviter videamus
de remissione peccatorum. Homo putabatur
Christus, et ab illo qui invitavit, et ab eis qui pariter
discumbebant. Nescio quid illa peccatrix plus in Domino
viderat. Nam quare fecit illa omnia, nisi ut sibi
dimitterentur peccata? Noverat ergo illum posse peccata
dimittere: illi autem noverant hominem non
posse dimittere. Et credendum est quod omnes, id
est, et illi discumbentes, et illa mulier accedens ad
pedes Domini, omnes hi noverant hominem non posse
peccata dimittere. Cum ergo omnes hoc nossent; illa
quae credidit eum dimittere posse peccata, plus quam
hominem esse intellexit. Denique cum dixisset mulieri, <hi>Dimittuntur tibi peccata tua;</hi> 
 continuo illi, <hi>Quis
est iste qui et peccata dimittit?</hi> Quis est iste, quem jam
mulier peccatrix cognovit? Tu recumbens quasi sanus,
medicum ignoras: quia majore forsitan febre
mentem etiam perdidisti. Nam et phreneticus ridens
ploratur a sanis. Tamen illud bene nostis, bene tenetis:
tenete, quia homo non potest peccata dimittere.
Illa quae sibi a Christo dimitti credidit, Christum non
hominem tantum, sed et Deum credidit. <hi>Quis est iste,</hi> 
inquiunt, <hi>qui et peccata dimittit?</hi> Et Dominus, <hi>Quis est
iste,</hi> dicentibus, non dixit, Filius Dei, Verbum Dei:
non hoc dixit, sed in eo quod putabant aliquantum
eos manere permittens, solvit quaestionem motus illorum.
Qui enim videbat discumbentes, audiebat cogitantes;
conversus ad mulierem, <hi>Fides tua,</hi> inquit, <hi>te
salvam fecit.</hi> Isti qui dicunt, <hi>Quis est iste qui et peccata
dimittit?</hi> qui me putant hominem, hominem putent. <hi>Fides tua te salvam fecit.</hi> 
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Donatistarum error et arrogantia.</hi> 
Medicus bonus aegros non solum praesentes sanabat,
sed et futuros etiam praevidebat. Futuri erant
homines qui dicerent: Ego peccata dimitto, ego justifico,
ego sanctifico, ego sano quemcumque baptizo.
Ex ipso numero et isti sunt, qui dicunt, <hi>Noli me tangere.</hi> 
Usque adeo ex ipso numero sunt, ut nuper in
collatione nostra, quod etiam in Gestis ipsis legere
potestis, cum eis a Cognitore esset consessus oblatus,
ut sederent nobiscum, respondendum putarent,
Scriptum est nobis, cum talibus non sedere, scilicet
ne per contactum subselliorum ad eos velut nostra
contagio perveniret. Vide si non est, <hi>Noli me tangere,
quia mundus sum.</hi> Alio autem die, ubi opportunius
erat, commemoravimus eos hujus miserrimae vanitatis,
cum ageretur de Ecclesia, quia mali in ea non
contaminant bonos; respondimus eis, quia ideo nobiscum
sedere noluerunt, et dixerunt, se Scriptura
Dei fuisse commonitos, quia videlicet scriptum est, <hi>Non sedi in concilio vanitatis:</hi> 
 diximus, Si ideo nobiscum
sedere noluistis, quia scriptum est, <hi>Non sedi in
concilio vanitatis;</hi> quare nobiscum ingressi estis, cum
consequenter scriptum sit, <hi>Et cum iniqua gerentibus non
introibo <note>(Psal. XXV, 4)</note>
            </hi>? Ergo in hoc quod dicunt, <hi>Noli
me tangere, quia mundus sum,</hi> similes sunt illi pharisaeo
<pb n="0600"/>
qui Dominum invitaverat, et propterea putabat
eum nescisse mulierem, quia non eam prohibuerat a
contactu pedum suorum. Sed in alio melior Pharisaeus,
quia cum putaret hominem Christum, non credebat
ab homine posse dimitti peccata. Melior ergo
Judaeis quam haereticis apparuit intellectus. Judaei
quid dixerunt? <hi>Quis est hic, qui et peccata dimittit?</hi> 
Audet sibi homo hoc usurpare? Quid contra haereticus?
Ego dimitto, ego mundo, ego sanctifico. Respondeat
illi, non ego, sed Christus: O homo, quando
ego a Judaeis putatus sum homo, dimissionem peccatorum
fidei dedi. Non ego, respondet tibi Christus.
O haeretice, tu cum sis homo, dicis: Veni, mulier;
ego te salvam facio! Ego cum putarer homo, dixi: <hi>Vade, mulier; fides tua salvam te fecit.</hi> 
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Argumentum Donatistarum. Peccata
per Ecclesiam Spiritus sanctus dimittit.</hi> Respondent, <hi>nescientes,</hi> 
 sicut ait Apostolus, <hi>neque quae loquuntur,
neque de quibus affirmant <note>(I Tim. I, 7)</note>
            </hi>: respondent
et dicunt, Si non dimittunt homines peccata, falsum
est ergo quod ait Christus, <hi>Quae solveritis in terra,
soluta erunt et in coelo <note>(Matth. XVIII, 18)</note>
            </hi>. Nescis quare
hoc dictum sit, quomodo dictum sit. Daturus erat Dominus
hominibus Spiritum sanctum, et ab ipso Spiritu
sancto fidelibus suis dimitti peccata, non meritis hominum
volebat intelligi dimitti peccata. Nam quid es
homo, nisi aeger sanandus? Vis mihi esse medicus?
Mecum quaere medicum. Nam hoc ut evidentius ostenderet
Dominus, ab Spiritu sancto quem donavit fidelibus
suis, dimitti peccata, non meritis hominum,
quodam loco sic ait resurgens a mortuis, <hi>Accipite
Spiritum sanctum;</hi> et cum dixisset, <hi>Accipite Spiritum
sanctum,</hi> continuo subjecit, <hi>Si cui dimiseritis peccata,
dimittuntur ei <note>(Joan. XX, 22, 23)</note>
            </hi>: hoc est, Spiritus
dimittit, non vos. Spiritus autem Deus est. Deus ergo
dimittit, non vos. Sed ad Spiritum quid estis vos? <hi>Nescitis quia templum Dei estis, et Spiritus Dei habitat
in vobis 
 <note>(I Cor. III, 16)</note>
            </hi>? Et iterum: <hi>Nescitis, quia corpora
vestra templum in vobis est Spiritus sancti, quem
habetis a Deo <note>(Id. VI, 19)</note>
            </hi>? Deus ergo habitat in templo
sancto suo, hoc est, in sanctis suis fidelibus, in Ecclesia
sua: per eos dimittit peccata; quia viva templa
sunt.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Peccata a Deo dimittuntur et per
hominem, et praeter hominem. Spiritus sanctus per ministerium
hominum datus.</hi> Sed qui dimittit per hominem,
potest dimittere et praeter hominem. Neque enim
minus idoneus est per se dare, qui potest per alium
dare. Per Joannem quibusdam dedit, ipsi Joanni per
quem dedit? Merito volens Deus hoc ostendere, et huic
veritati attestari, cum quidam in Samaria evangelizati
essent, et baptizati essent, et baptizati a Philippo evangelista,
uno de septem diaconibus primitus electis, non
acceperunt Spiritum sanctum, et baptizati erant. Nuntiatum
est discipulis, qui erant Jerosolymis, et venerunt
<pb n="0601"/>
ad Samariam, ut illi qui baptizati erant, per
impositionem manus eorum acciperent Spiritum sanctum.
Et ita factum est: venerunt et imposuerunt eis
manus, et acceperunt Spiritum sanctum. Quia tunc sic
dabatur Spiritus sanctus, ut etiam appareret datus.
Qui enim eum accipiebant, linguis omnium gentium
loquebantur: ut significarent Ecclesiam in gentibus
linguis omnium locuturam. Acceperunt ergo Spiritum
sanctum, et in eis evidenter apparuit. Quod cum vidisset
Simon, putans hoc esse hominum, voluit esse
et suum. Quod hominum putavit, ab hominibus emere
voluit. <hi>Quantam,</hi> inquit, <hi>vultis a me pecuniam sumere,
ut per impositionem manuum mearum detur Spiritus
sanctus?</hi> Tunc eum detestatus Petrus ait: <hi>Non est tibi
pars neque sors in hac fide. Donum enim Dei putasti
pecunia comparandum? Pecunia tua tecum sit in perditionem:</hi> 
et caetera quae ibi congruenter locutus est <note>(Act. VIII, 5-23)</note>.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Spiritus datus absque hominum ministerio.
Exemplum in eunucho Candacis reginae.</hi> Quare
autem hoc ego commemorare volui, intendat Charitas
vestra. Oportebat ut Deus prius ostenderet se per
homines operari: sed per se deinde, ne putarent homines,
quod putavit Simon, hominum illud esse, non
Dei. Quanquam et ipsi discipuli jam hoc noverant.
Nam centum viginti homines collecti erant, quando in
eos per nullius manus impositionem venit Spiritus
sanctus <note>(Id. I, 15, et II, 1-4)</note>. Quis enim tunc eis manus
imposuerat? Et tamen venit, et primos implevit.
Post illud scandalum Simonis, quid egit Deus? Videte
doctorem, non sermonibus, sed rebus. Idem ipse Philippus,
qui baptizaverat homines, et non in eos venerat
Spiritus sanctus, nisi convenissent Apostoli, et
eis manus imposuissent, baptizavit eunuchum, id est,
spadonem quemdam Candacis reginae, qui adoraverat
in Jerusalem, et rediens inde legebat in curru suo
Isaiam prophetam, et non intelligebat. Admonitus
Philippus accessit ad currum, exposuit lectionem, instruxit
fidem, evangelizavit Christum. Credidit Eunuchus
in Christum, et ait cum venissent ad quamdam
aquam: <hi>Ecce aqua, quis prohibet me baptizari?</hi> Ait illi
Philippus: <hi>Si credis in Jesum Christum?</hi> Respondit
ille: <hi>Credo Filium Dei esse Jesum Christum.</hi> Continuo
descendit cum illo in aquam. Impleto Baptismatis mysterio
et sacramento, ne hominum putaretur donum
Spiritus sancti, non exspectatum est, sicut tunc, ut
venirent Apostoli, sed continuo venit Spiritus sanctus <note>(Id. VIII, 26-39)</note>.
Soluta est Simonis cogitatio, ne in
tali cogitatione haberet imitatores.
</p>
          </div3>
        </div2>

<div2>
          <head>CAPUT XII.</head>
<div3>
            <head>12.</head>
            <p>
 <hi>Aliud exemplum in Cornelio centurione.</hi> 
Deinde aliud mirabilius exemplum. Petrus
venit ad centurionem Cornelium, ad hominem incircumcisum
gentilem: coepit praedicare Christum Jesum,
et illi, et eis qui cum illo erant. Adhuc loquente Petro,
non dico, nondum imponente manum, sed nondum
etiam baptizante, et cum dubitarent qui erant cum
<pb n="0602"/>
Petro, utrum incircumcisi baptizandi essent (natum
quippe erat inter Judaeos qui crediderant, et eos qui
fideles ex Gentibus facti erant, scandalum, id est, Judaeos
et Christianos, qui baptizabantur incircumcisi);
ut hanc Deus tolleret quaestionem, cum loquitur Petrus,
venit Spiritus sanctus, implevit Cornelium, implevit
eos qui cum illo erant <note>(Act. X)</note>. Et ipsa attestatione
rei magnae, quasi clamatum est ad Petrum:
Quid de aqua dubitas? jam ego hic sum.
</p>
          </div3>
        </div2>

<div2>
          <head>CAPUT XIII.</head>
<div3>
            <head>13.</head>
            <p>
 <hi>Mundatio in Baptismo non ex
ministrorum meritis, sed ex Dei gratia.</hi> Secura ergo quaelibet
anima a multa nequitia per dominicam gratiam
liberanda, tanquam immunda prostitutione mundanda
in Ecclesia, credat, accedat ad pedes Domini, quaerat
vestigia Domini, confiteatur lacrymas fundens, tergat
capillis suis. Pedes Domini, praedicatores Evangelii.
Capilli mulieris, superfluae possessiones. Tergat capillis,
tergat prorsus, operetur misericordiam: et cum
terserit, osculetur; accipiat pacem, ut habeat charitatem.
Accessit ad talem, baptizata est a tali, qualis
erat apostolus Paulus: audiat ab illo, <hi>Imitatores mei
estote, sicut et ego Christi <note>(I Cor. IV, 16)</note>
            </hi>. Baptizata est
autem ab alio aliquo sua quaerente, non quae Jesu
Christi <note>(Philipp. II, 21)</note>: audiat a Domino, <hi>Quae dicunt,
facite; quae autem faciunt, facere nolite <note>(Matth.
XXIII, 3)</note>
            </hi>. Secura sit et in illo, sive in bonum evangelistam
incurrat, sive in eum qui quod dicit non facit.
A Domino enim secura audit, <hi>Vade, mulier; fides tua
te salvam fecit.</hi> 
</p>
          </div3>
        </div2>
      </div1>

<div1>
        <head>SERMO C . <hi>De verbis Evangelii Lucae, ubi agitur de tribus, quorum unus dixit,</hi> Domine, sequar te quocumque ieris, <hi>et reprobatus est; alius non audebat, et excitatus est; tertius differebat, et culpatus est. Cap.</hi> IX, V\ 57-62.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Cur reprobatur qui profitetur
se secuturum Christum.</hi> De capitulo Evangelii,
quod Dominus donavit, audite. Lectum est enim, Dominum
Jesum differenter egisse, cum obtulit se unus,
ut eum sequeretur, et reprobatus est; alius non audebat,
et excitatus est; tertius differebat, et culpatus
est. Quod enim dixit, <hi>Domine, sequar te quocumque
ieris;</hi> quid tam promptum, quid tam impigrum, quid
tam paratum, et quid ad tantum bonum aptissimum,
sequi Dominum quocumque ierit? Miraris hoc, dicens:
Quid est hoc, quod magistro bono Domino Jesu
Christo invitanti discipulos, quibus daret regnum coelorum,
displicuit tam paratus? Sed quia talis magister
erat, qui futura praevideret, intelligimus, fratres, istum
hominem, si sequeretur Christum, sua quaesiturum
fuisse, non quae Jesu Christi. Ipse enim dixit: <hi>Non
omnis, qui dicit mihi, Domine, Domine, intrabit in regnum
coelorum <note>(Matth. VII, 21)</note>
            </hi>. Et iste de ipsis fuit, nec
<pb n="0603"/>
sic se ipso noverat, quomodo medicus inspiciebat.
Nam si jam se fictum esse spectabat, si jam dolosum
et insidiosum se noverat, cui loqueretur non noverat.
Ipse est enim de quo ait evangelista: <hi>Non opus habebat
ut quisquam ei testimonium perhiberet de homine:
ipse enim sciebat quid esset in homine <note>(Joan. II, 25)</note>
            </hi>.
Quid ergo respondit? <hi>Vulpes foveas habent, et volatilia
coeli nidos: Filius autem hominis non habet ubi caput
suum reclinet.</hi> Sed ubi non habet? In fide tua. Vulpes
enim habent foveas in corde tuo, dolosus es: volatilia
coeli habent nidos in corde tuo, elatus es. Dolosus et
elatus, non me sequeris. Quomodo sequitur dolosus
simplicitatem?</p>
          </div3>
<div3>
            <head>2.</head>
            <p>
 <hi>Alter a Christo vocatus. Pietate carnali differre
volens urgetur. Parentes quomodo honorandi. Mortui
mortuos sepelientes. Ordinare charitatem.</hi> Et ad
alterum continuo tacentem, et nihil dicentem, nihil
promittentem dicit, <hi>Sequere me.</hi> Quantum mali in
illo, tantum boni videbat in isto. <hi>Sequere me,</hi> dicis
nolenti. Ecce habes hominem paratum. <hi>Sequar te
quocumque ieris:</hi> et tu dicis nolenti, <hi>Sequere me?</hi> 
Istum, inquit, declino; quia video ibi foveas, video
nidos. Quid ergo molestus est huic, quem provocas
et excusat? Ecce etiam compellis, et non venit;
hortaris, et non sequitur. Quid enim dicit? <hi>Ibo prius
sepelire patrem meum.</hi> Fides cordis ejus Domino se
ostendebat: sed pietas differebat. Dominus autem
Christus quando parat homines Evangelio, nullam
excusationem vult interponi carnalis hujus temporalisque
pietatis. Haec quidem et lex Dei habet, et ipse
Dominus arguit Judaeos, quia destruebant ipsum
mandatum Dei. Et Paulus apostolus in Epistola sua
posuit, et dixit: <hi>Hoc est mandatum primum in repromissione.</hi> 
Quod? <hi>Honora patrem tuum, et matrem
tuam <note>(Ephes. VI, 2)</note>
            </hi>. Deus utique dixit. Volebat ergo
iste juvenis obtemperare Deo, et sepelire patrem
suum: sed est locus, et est tempus, et est res, quae
huic rei, huic tempori, huic loco serviat. Honorandus
est pater, sed obediendum est Deo. Amandus
est generator, sed praeponendus est Creator. Ego,
inquit, ad Evangelium te voco, ad aliud opus mihi
necessarius es: majus est hoc, quam quod vis facere. <hi>Sine mortuos sepelire mortuos suos.</hi> 
 Pater tuus mortuus
est: sunt alii mortui qui sepeliant mortuos.
Mortui sepelientes mortuos qui sunt? Potestne mortuus
a mortuis sepeliri? Quomodo involvunt, si
mortui sunt? quomodo portant, si mortui sunt? quomodo
plangunt, si mortui sunt? Et involvunt, et
portant, et plangunt, et mortui sunt: quia infideles
sunt.
</p>
          </div3>
        </div2>

<div2>
          <head>CAPUT II.</head>
<p>Docuit nos quod scriptum est in
Cantico canticorum, dicente Ecclesia, <hi>Ordinate in
me charitatem <note>(Cant. II, 4)</note>
            </hi>. Quid est, <hi>Ordinate in me
charitatem?</hi> Facite gradus, et cuique quod debetur,
restituite. Nolite anteriora posterioribus subdere.
Amate parentes, sed praeponite Deum parentibus.
Attendite matrem Machabaeorum: <hi>Filii,</hi> inquit, <hi>nescio
quomodo apparuistis in ventre.</hi> Concipere vos potui,
<pb n="0604"/>
parere vos potui; formare non potui: illum ergo
audite, illum mihi praeponite; nolite attendere, ne
sine vobis remaneam. Praecepit, et secuti sunt <note>(II
Machab. VII)</note>. Quod docuit mater filios, hoc docebat
Dominus Jesus Christus istum cui dicebat, <hi>Sequere me.</hi> </p>
<div3>
            <head>3.</head>
            <p>
 <hi>Tertius ad suos respiciens culpatur. Electio secundum
gratiam.</hi> Quia nunc alius discipulus misit se
in medio, cui nemo aliquid dixit: <hi>Prosequar te,
Domine,</hi> ait; <hi>sed vado primum renuntiare his qui in
domo sunt.</hi> Credo hic sensus est: Nuntiem meis, ne
forte quomodo fieri solet, quaerant me. Et Dominus: <hi>Nemo ponens manum super aratrum, et respiciens
retro, aptus est regno coelorum.</hi> 
 Vocat te Oriens, et tu
attendis Occidentem. In hoc capitulo hoc discimus,
quoniam quos voluit Dominus, hos elegit. Elegit
autem, sicut dicit Apostolus, et secundum suam
gratiam, et secundum illorum justitiam. Talia
enim sunt verba Apostoli: <hi>Attendite,</hi> inquit, <hi>quid
dicit Elias: Domine, Prophetas tuos occiderunt,
altaria tua everterunt, et ego relictus sum solus, et
quaerunt animam meam. Sed quid illi dicit responsum
divinum? Reliqui mihi septem millia virorum, qui
non curvaverunt genua ante Baal.</hi> Solum te putas esse
servum bene laborantem: sunt et alli me timentes,
et non pauci. Nam septem millia ibi habeo. Et adjunxit: <hi>Sic ergo et in hoc tempore.</hi> 
 Crediderunt enim
aliqui Judaei, et multi fuerunt reprobati: sicut et
ille qui vulpium foveas gestabat in animo. <hi>Sic ergo,</hi> 
inquit, <hi>et in hoc tempore, reliquiae per electionem gratiae
salvae factae sunt:</hi> id est, idem Christus est qui
tunc, et modo, qui et illi tunc Eliae dixit, <hi>Reliqui
mihi.</hi> Quid est, <hi>Reliqui mihi?</hi> Ego illos elegi, quia
vidi mentes illorum de me praesumentes, non de se,
nec de Baal. Non sunt mutati, sic sunt ut a me facti
sunt. Et tu qui loqueris, nisi de me praesumeres,
ubi esses? Nisi gratia mea plenus esses, nonne ante
Baal etiam ipse genu flecteres? Gratia autem mea
plenus es; quia nihil de tua virtute, sed totum de
mea gratia praesumpsisti. Noli ergo in hoc gloriari,
ut putes te in servitio tuo non habere conservos:
sunt quos elegi, sicut et te, de me scilicet praesumentes:
sicut ait Apostolus, <hi>Et nunc reliquiae per
electionem gratiae salvae factae sunt.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Gratiae Dei totum debent electi.</hi> 
Cave, o christiane, cave superbiam. Licet enim imitator
sanctorum sis, totum semper gratiae reputa:
quia ut esset aliquid reliquum, gratia in te Dei, non
tuum meritum fecit. De ipsis denique reliquiis dixerat
propheta Isaias commemorans, <hi>Nisi Dominus
sabaoth reliquisset nobis semen, sicut Sodoma facti
essemus, et sicut Gomorrha similes fuissemus <note>(Isai. I, 9;
Rom. IX, 29)</note>
            </hi>. <hi>Sic ergo,</hi> inquit, <hi>et in hoc tempore reliquiae
per electionem gratiae salvae factae sunt. Si autem,
gratia,</hi> inquit, <hi>jam non ex operibus;</hi> id est, jam non
de tuo merito extollaris: <hi>alioquin gratia jam non est
gratia <note>(Rom. XI, 2-6)</note>
            </hi>. Si enim de tuo opere praesumis;
ergo merces tibi redditur, non gratia condonatur.
Si autem gratia est, gratis datur. Interrogo
<pb n="0605"/>
nunc: Credis, o peccator, Christo? Dicis: Credo.
Quid credis? Gratis universa peccata per ipsum tibi
posse remitti? Habes quod credidisti. O gratia gratis
data! Quid tu, juste, credis te sine Deo non posse
servare justitiam? Ipsius ergo totum reputa, quod
justus es, pietati: quod autem peccator es, tuae iniquitati
adscribe. Esto accusator tuus, et ille erit
indultor tuus. Omne enim crimen facinus, vel peccatum,
nostrae est negligentiae: et omnis virtus et
sanctitas, Dei est indulgentiae. Conversi ad Dominum.
</p>
          </div3>
        </div2>
      </div1>

<div1>
        <head>SERMO CI <hi>De verbis Evangelii Lucae,</hi> Messis quidem multa, <hi>etc. Cap.</hi> X, V\. 2-6.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Messis in Judaeis,
sementis in Gentibus. Paulus modicus.</hi> In lectione
Evangelii quae modo recitata est, admonemur quaerere
quae sit messis de qua Dominus ait: <hi>Messis quidem
multa, operarii autem pauci. Rogate Dominum
messis, ut mittat operarios in messem suam.</hi> Tunc adjecit
duodecim discipulis suis, quos et Apostolos
nominavit, alios septuaginta duos, et misit illos
omnes, sicut ex verbis ejus apparet, ad paratam
messem. Quae ergo erat illa messis? Non enim illa
messis in his Gentibus erat, ubi nihil fuerat seminatum.
Restat ergo, ut intelligamus istam messem
fuisse in populo Judaeorum. Ad illam messem venit
Dominus messis, ad illam messem misit messores:
ad Gentes autem non messores, sed seminatores.
Intelligamus ergo messem factam in populo Judaeorum,
sementem in populis Gentium. Ex illa enim
messe Apostoli electi sunt, ubi jum cum meteretur,
maturum erat; quia ibi Prophetae seminaverunt.
Delectat inspicere agriculturam Dei, et oblectari donis
ejus, et operariis in agro ejus. In hac enim agricultura
operabatur qui dicebat: <hi>Plus omnibus illis
laboravi.</hi> Sed vires ei dabantur ad operandum a Domino
messis: ideo subjecit, <hi>Non ego sum, sed gratia
Dei mecum <note>(I Cor. XV, 10)</note>
            </hi>. Nam se in agricultura
versari satis ostendit, ubi ait: <hi>Ego plantavi, Apollo
rigavit <note>(Id. III, 6)</note>
            </hi>. Hic autem Apostolus de Saulo
Paulus, hoc est de superbo minimus: Saulus enim
a Saüle denominatur: paulum autem modicum est:
unde nomen suum quodam modo interpretatus, ait, <hi>Ego sum minimus Apostolorum 
 <note>(Id. XV, 9)</note>
            </hi>: ipse ergo
Paulus, id est, modicus et minimus missus ad Gentes,
praecipue ad Gentes se missum dicit. Ipse scribit,
nos legimus, credimus, praedicamus. Ipse ergo dicit
<pb n="0606"/>
in Epistola sua quae est ad Galatas, vocatum se jam
a Domino Jesu venisse Jerosolymam, et Evangelium
cum Apostolis contulisse, dexteras sibi datas fuisse,
et signum concordiae, signum consonantiae, quod ab
se ipsi didicerant, eis in nihilo discrepabat. Deinde
placuisse dicit inter se et ipsos, ut ipse ad Gentes,
illi autem in circumcisionem irent <note>(Galat. II, 1-9)</note>;
ille seminator, illi messores. Merito etiam Athenienses,
quamvis nescientes, nomen suum ei dixerunt.
Audientes enim ab eo verbum: <hi>Quis est,</hi> inquiunt, <hi>hic seminator verborum 
 <note>(Act. XVII, 18)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Messes duae, Judaeorum et Gentium.</hi> 
Attendite ergo, et delectet vos mecum inspicere
agriculturam Dei, et in ea messes duas,
unam transactam, aliam futuram: transactam in populo
Judaeorum, futuram in populis Gentium. Probemus
hoc: et unde nisi de Scriptura Dei Domini messis?
Ecce habemus ibi praesenti capitulo dictum esse, <hi>Messis multa, operarii autem pauci. Rogate Dominum
messis, ut mittat operarios in messem suam.</hi> 
 Sed quia
in illa messe futuri erant contradictores et persecutores
Judaei: <hi>Ecce,</hi> inquit, <hi>mitto vos sicut agnos in
medio luporum.</hi> Evidentius de hac messe aliquid
ostendamus in Evangelio secundum Joannem: ad
puteum ubi fatigatus Dominus sedit, magna quidem
acta sunt sacramenta, sed angustum tempus est, ut
omnia pertractentur. Quod autem ad praesentem rem
pertinet, audite. Suscepimus enim messem ostendere
in populis, in quibus Prophetae praedicaverunt: ideo
enim illi seminatores, ut Apostoli possent esse messores.
Samaritana mulier loquitur cum Domino Jesu,
et inter caetera cum dixisset ei Dominus, quomodo
debeat adorari Deus; ait illa, <hi>Scimus quia veniet
Messias, qui dicitur Christus, et omnia nos docebit.</hi> Et
Dominus ad illam: <hi>Ego sum qui loquor tecum.</hi> Crede
quod audis: quid quaeris quod vides? <hi>Ego sum qui
loquor tecum.</hi> Quod autem illa dixerat, <hi>Scimus quia
Messias veniet,</hi> quem annuntiaverunt Moyses et Prophetae, <hi>qui dicitur Christus.</hi> 
 Jam enim spica messis
erat. Gignenda acceperat Prophetas seminatores,
Apostolos exspectabat matura messores. Mox ut hoc
audivit credidit, et hydriam dimisit, et festinanter
cucurrit, annuntiare Dominum coepit. Discipuli tunc
ierant ad emendos panes: qui redeuntes invenerunt
Dominum loquentem cum muliere, et mirati sunt.
Non sunt tamen ausi dicere ei: <hi>Quid vel quare cum
illa loqueris?</hi> Admirationem apud se habuerunt, audaciam
corde presserunt. Huic ergo Samaritanae non
erat novum nomen Christi, jam exspectabat venientem,
jam crediderat esse venturum. Unde crediderat
si non Moyses seminaverat? Sed hoc expressius audite.
Dominus tunc ad discipulos suos ait: <hi>Dicitis
quia adhuc longe est aestas, levate oculos vestros, et
videte albas regiones ad messem.</hi> Et adjungit: <hi>Alii laboraverunt,
et vos in labores eorum intrastis <note>(Joan.
IV, 6-38)</note>
            </hi>. Laboravit Abraham, Isaac, Jacob, Moyses,
<pb n="0607"/>
Prophetae; laboraverunt seminando; in adventu Domini
matura messis inventa est. Missi messores cum
falce Evangelii, portaverunt manipulos ad aream
dominicam, ubi Stephanus trituraretur.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Semen Evangelii Gentibus transmissum.</hi> 
Hic autem accedit Paulus ille, et ad Gentes
mittitur. Et non tacet hoc in commendando gratiam,
quam praecipue proprieque suscepit. Ait enim
in Scripturis suis, missum se esse praedicare Evangelium,
ubi Christus non erat nominatus. Sed jam
quia facta est illa messis, et omnes Judaei qui remanserunt,
messem attendamus quod nos sumus.
Seminatum est enim ab Apostolis et Prophetis. Ipse
Dominus seminavit. Ipse enim in Apostolis fuit, quia
et ipse messuit Christus. Non enim illi aliquid sine
illo: ille perfectus est sine illis. Ipse enim illis ait: <hi>Quia sine me nihil potestis facere 
 <note>(Id. XV, 5)</note>
            </hi>. Seminans
ergo Christus jam in Gentibus quid dicit? <hi>Exiit
seminans seminare.</hi> Ibi mittuntur messores metere,
hic exiit seminans seminare impiger. Quid enim pertimuit,
quod aliud cecidit in viam, aliud in petrosa
loca, aliud inter spinas? Si istas difficiles terras timeret,
ad terram bonam non perveniret. Quid ad
nos, quid nobis est jam de Judaeis disputare, et loqui
de palea? Hoc solum ad nos, ne via simus, ne saxum,
ne spinae, sed terra bona. Paratum cor nostrum, unde
tricenum, unde sexagenum, unde millenum et centenum:
illud minus est, et illud plus est; sed totum
triticum est. Via non sit, ubi conculcatum semen a
transeuntibus velut avis auferat inimicus. Saxum non
sit, ubi modica terra statim facit germinare, quod
non possit solem portare. Spinae non sint, cupiditates
saeculi, sollicitudines vitae vitiosae <note>(Matth. XIII,
3-23)</note>. Quid enim pejus sollicitudine vitae, quae pervenire
non permittit ad vitam? Quid miserius, quam
curando vitam, amittere vitam? Quid infelicius, quam
timendo mortem, cadere in mortem? Exstirpentur
spinae, paretur ager, suscipiantur semina, perveniatur
ad messem, horreum desideretur, non ignis
timeatur.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Pastoris partes populo explicare
quid prosit.</hi> Ad nos itaque pertinet, quos qualescumque
Dominus in agro suo constituit operarios, dicere
ista vobis, seminare, plantare, rigare, aliquibus etiam
arboribus circumfodere, et cophinum stercoris adhibere;
pertinet ad nos haec fideliter agere: ad vos,
fideliter capere: ad Dominum, nos adjuvare operantes,
vos credentes, omnes laborantes, sed mundum
in illo vincentes. Quid ergo ad vos pertinet, dixi:
quid ad nos pertineat, volo dicere. Sed forte alicui
ex vobis videtur quia dixi superfluum aliquid me velle
dicere, et apud se ipsum loquens in cogitatione dicit:
O si jam dimittat nos! Jam dixit quid pertineat ad
nos; quod ad ipsum pertinet, quid ad nos? Puto melius
esse in alterna et mutua charitate pertineamus
ad vos. De una modo quidem vos familia estis, nos
ex eadem quidem familia dispensatores sumus omnes,
ad unum Dominum pertinemus omnes. Nec quod do,
<pb n="0608"/>
de meo do; sed de illius a quo accipio et ego. Nam
si de meo dedero, mendacium dabo. Qui enim loquitur
mendacium, de suo loquitur <note>(Joan. VIII, 44)</note>.
Debetis ergo audire quid pertineat ad dispensatorem,
sive ut in vobis ipsis, si tales inveneritis, congratulemini,
sive etiam in hoc ipso instruamini. Quam
multi enim in hoc populo futuri sunt dispensatores?
Et nos ibi fuimus ubi estis: et nos qui videmur modo
de superiore loco conservis metiri cibaria, ante paucos
annos in inferiore loco cum conservis accipiebamus
cibaria. Episcopus laicis loquor: sed inde scio
quam multis futuris episcopis loquor.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Praecepta praedicatoribus constituta,
non carnaliter accipienda.</hi> Ergo videamus quomodo
nos intelligamus, quod praecepit Dominus eis quos
mittebat Evangelium praedicare, et mente paratam
messem videamus. <hi>Nolite,</hi> inquit, <hi>ferre sacculum aut
peram, aut calceamenta; et neminem per viam salutaveritis.
Et in quamcumque domum intraveritis, dicite:
Pax huic domui. Si est illic filius pacis, requiescet super
illum pax vestra: si quo minus, ad vos revertetur.</hi> 
Si requievit, perdidit? Absit hoc a mente sanctorum.
Ergo nec illud accipiendum est carnaliter: ac per
hoc forte nec saccus, nec calceamenta, nec pera;
maximeque illud ubi nobis, si simpliciter sine discussione
accipiamus, superbia videtur imposita, ne quemquam
in via salutemus.</p>
          </div3>
<div3>
            <head>6.</head>
            <p>
 <hi>Praeceptum de sacculo non ferendo.</hi> Attendamus
Dominum nostrum exemplum verum et adjutorium.
Probemus quia adjutorium: <hi>Sine me nihil potestis
facere.</hi> Probemus quia exemplum: <hi>Christus pro nobis
passus est,</hi> Petrus dicit, <hi>nobis relinquens exemplum, ut
sequamur vestigia ejus <note>(I Petr. II, 21)</note>
            </hi>. Ipse Dominus
noster loculos habuit in via, et ipsos loculos Judae
commendaverat. Patiebur quidem furem <note>(Joan. XII,
6)</note>: sed ego a Domino meo discere cupiens dico,
Domine, patiebaris furem, unde habebas unde tolleret?
Me hominem miserum et infirmum monuisti
nec sacculum portare: tu portasti loculos, et erat ubi
furem patereris. Si non portares, nec ille inveniret
quod auferret. Quid restat, nisi quod hic dicat mihi,
Intellige quod audis, <hi>Nolite portare sacculum.</hi> Quid
est sacculus? Pecunia clausa, id est, occulta sapientia.
Quid est, <hi>Nolite portare sacculum?</hi> Nolite fieri sapientes
penes vosmetipsos. Accipite Spiritum sanctum.
Fons in te debet esse, non sacculus; unde
erogatur, non ubi includatur. Hoc est pera, quod
est sacculus.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>De calceamentis non induendis.</hi> 
Calceamenta quid sunt? Calceamenta quibus utimur,
coria mortuorum sunt, nobis tegmina pedum. Per
hoc ergo jubemur renuntiare mortuis operibus. Hoc
in figura Moyses admonebatur, quando Dominus loquens
ait, <hi>Solve calceamenta de pedibus tuis: locus
enim in quo stas terra sancta est <note>(Exod. III, 5)</note>
            </hi>. Quid
tam terra sancta, quam Dei Ecclesia? In illa ergo
stemus, calceamenta solvamus, id est, mortuis operibus
renuntiemus. Nam de his calceamentis, quibus
calceati ambulamus, consolatur me idem ipse Dominus
<pb n="0609"/>
meus. Si enim ipse calceatus non esset, non de
illo Joannes diceret: <hi>Non sum dignus solvere corrigiam
calceamentorum ejus <note>(Luc. III, 16)</note>
            </hi>. Sit ergo obedientia,
non subrepat superba duritia. Ego, inquit,
Evangelium impleo, quia nudo pede ambulo. Tu potes,
ego non possum. Quod simul accipimus, custodiamus.
Quomodo? Charitate flagremus, invicem
diligamus: ac sic fit ut ego amem fortitudinem tuam,
et tu portes infirmitatem meam.</p>
          </div3>
<div3>
            <head>8.</head>
            <p>
 <hi>De salute nemini dicenda in via. Expositio primo
obvia.</hi> Quid autem tibi videtur, qui non vis intelligere
quemadmodum ista dicta sint, et cogeris praviter ipsi
Domino calumniari de loculis et calceamentis? quid
tibi videtur? Itane placet ut iter agentes occurramus
charis nostris, et eos non salutemus majores, non
resalutemus minores? Jamne Evangelium imples,
quia salutaris et taces? Si vero non viatori iter agenti,
sed milliario similis eris iter ostendenti. Ergo stoliditatem
deponamus, et verba Domini intelligamus, et
in via neminem salutemus. Non enim sine causa hoc
jubemur, aut nollet nos facere quod juberet.
</p>
          </div3>
        </div2>

<div2>
          <head>CAPUT VII.</head>
<p>Quid ergo est, <hi>Neminem salutaveritis
in via?</hi> Potest quidem et simpliciter sic accipi,
qui jussit nos festinanter agere injuncta:
et hoc ita dixit, <hi>Neminem per viam salutaveritis,</hi> 
tanquam diceret, Omnia praetermittatis, dum quod
injunctum est peragatis; ea locutione qua solent
dicta exaggerari consuetudine sermocinandi. Nec
longe pergamus: in eodem sermone paulo post dicit, <hi>Et tu Capharnaum, quae usque ad coelum exaltata es,
usque in infernum deprimeris 
 <note>(Id. X, 15)</note>
            </hi>. Quid est, <hi>usque ad coelum exaltata es?</hi> 
 Numquid civitatis illius
moenia nubes tetigerunt, aut ad sidera pervenerunt?
Sed quid est, <hi>in coelum exaltata es?</hi> Nimium tibi felix
videris, nimium potens, nimium superba es. Sicut ergo
hoc exaggerandi gratia dictum est, <hi>in coelum exaltaris,</hi> 
ei civitati, quae non usque in coelum exaltabatur, aut
ascendebat: sic pro festinatione exaggerationis dictum
est, Ita currite, sic agite quod injunxi, ut ne
minimum quidem vos retardent agentes; sed omnia
contemnentes, ad finem propositum festinate.</p>
<div3>
            <head>9.</head>
            <p>
 <hi>Sensus alter reconditior. Evangelium per occasionem
praedicare.</hi> Sed est aliud quod hic magis recogitem
non dissimile intelligere, quod plus pertinet ad
me et ad omnes dispensatores, sed et ad vos auditores.
Qui salutat, salutem dicit. Nam et antiqui in
epistolis suis sic scribebant: Ille illi salutem. Salutatio
a salute nomen accepit. Quid ergo est, <hi>Neminem
in via salutaveritis?</hi> Qui salutant in via, per occasionem
salutant. Video vos cito intellexisse, nec tamen
debeo jam finire. Non enim omnes cito intellexistis.
Vidi in voce intelligentes, plures video silentio requirentes.
Sed quia de via loquimur, tanquam in via
ambulemus: veloces tardos exspectate, et pariter
ambulate. Quid ergo dixi, Qui in via salutat, per
occasionem salutat? Non ad eum ibat quem salutat.
Aliud agebat, aliud occurrit: aliud petebat, aliud de
<pb n="0610"/>
transverso quod ageret invenit. Quid est ergo per
occasionem salutare? Per occasionem salutem annuntiare.
Quid est autem aliud, salutem annuntiare,
quam Evangelium praedicare? Si ergo praedicas, hoc
age per dilectionem, non per occasionem. Sunt ergo
homines qui sua quaerentes, non aliud, praedicant
Evangelium: de quibus Apostolus gemens dicit, <hi>Omnes
enim sua quaerunt, non quae Jesu Christi <note>(Philipp. II,
21)</note>
            </hi>. Et hi salutabant, hoc est, salutem annuntiabant,
Evangelium praedicabant: sed aliud quaerebant; et
ideo per occasionem salutabant. Et quid est hoc?
Si talis fueris, quisquis es facis: imo non talis quisquis
facis, sed forte aliquis talis qui facis. Si talis fueris,
non facis, sed fit de te.
</p>
          </div3>
        </div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Praedicatores sua quaerentes
quomodo audiendi.</hi> Nam et tales admisit Apostolus:
non tamen ut tales essent, praecepit. Et ipsi agunt aliquid,
et perficitur ex ipsis: aliud quaerunt, et verbum
annuntiant. Quid quaerat annuntiator, ne cures: quod
annuntiat, tenere velis; quod vero attendit, non ad
te pertineat. Salutem audi ab ore ipsius, salutem
tene ab ore ipsius. Noli judex esse cordis ipsius. Si
vides eum alia requirentem, quid ad te? Audi salutem: <hi>Quae dicunt, facite.</hi> 
 Securum te fecit, qui dixit, <hi>Quae dicunt, facite.</hi> 
 Mala faciunt: <hi>Quae faciunt, facere
nolite <note>(Matth. XXIII, 3)</note>
            </hi>. Bona faciunt, non in via salutant,
non per occasionem Evangelium annuntiant:
imitatores eorum estote, sicut et ipsi Christi <note>(I Cor.
IV, 16)</note>. Bonus tibi praedicat; carpe uvam de vite.
Malus tibi praedicat; carpe uvam pendentem in sepe.
Botrus implicite in palmite inter spinas crevit, et de
spinis non germinavit. Plane quando tale aliquid vides
et esuris, sollicite carpe, ne cum ad uvam manum
mittis, lacereris a spinis. Hoc est quod dico: Sic
audi quod bonum est, ne malos mores imiteris.
Praedicet ex occasione, salutet in via: illi nocebit
quod non audivit praeceptum Christi, <hi>Neminem in via
salutaveritis;</hi> tibi non nocebit, qui sive a transeunte,
sive a veniente salutem audis, salutem tenes. Apostolum
audi, sicut praemiseram, admonentem ista. <hi>Quid
enim? Dum omni modo, sive occasione, sive veritate
Christus annuntietur, et in hoc gaudeo, sed et gaudebo.
Scio enim ipsum mihi proficere in salutem per vestram
obsecrationem <note>(Philipp. I, 18, 19)</note>
            </hi>.
</p>
          </div3>
        </div2>

<div2>
          <head>CAPUT IX.</head>
<div3>
            <head>11.</head>
            <p>
 <hi>Praedicatores pacem ferre jussi.</hi> 
Tales igitur Apostoli Christi praedicatores Evangelii,
non salutantes in via, hoc est, non aliud quaerentes
vel agentes, sed germana charitate Evangelium annuntiantes,
veniant ad domum et dicant, <hi>Pax huic
domui.</hi> Non ore solum dicunt: quo pleni sunt, fundunt;
praedicant pacem, et habent pacem. Non sunt
tales de quibus dictum est, <hi>Pax, pax, et non est pax <note>(Jerem. VIII, 11)</note>
            </hi>.
Quid est, <hi>Pax, pax, et non est pax?</hi> 
Praedicantes, non habent; laudant, et non amant;
dicunt, et non faciunt. Sed tamen tu accipe pacem;
sive occasione, sive veritate Christus annuntietur.
Qui ergo plenus est pace, et salutat, <hi>Pax huic domui;
si est illic filius pacis, requiescet super eum pax</hi> illius:
<pb n="0611"/> <hi>si quo minus,</hi> 
 forte enim non est illic filius pacis, nihil
perdidit qui salutavit; <hi>ad vos,</hi> inquit, <hi>revertetur.</hi> Revertetur
ad te, quae non discessit a te. Hoc enim
dicere voluit: Tibi prodest quod annuntiasti, nihil
ei profuit qui non suscepit: non quia ille inanis remansit,
ideo tu perdidisti mercedem; redditur tibi pro
voluntate tua, redditur tibi pro charitate quam impendisti,
reddet tibi qui te securum fecit voce angelica, <hi>Pax in terra hominibus bonae voluntatis 
 <note>(Luc. II, 14)</note>
            </hi>.
</p>
          </div3>
        </div2>
      </div1>

<div1>
        <head>SERMO CII . <hi>De verbis Evangelii Lucae,</hi> Qui vos spernit, me spernit. <hi>Cap.</hi> X, V\. 16.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Pastoribus debita reverentia.
Pastorum solatia.</hi> Dominus noster Jesus Christus
quod discipulis suis loquebatur illo tempore
scribebatur, et nobis ad audiendum parabatur. Audivimus
ergo verba ejus. Quid enim nobis prodesset,
si videretur, et non audiretur? Nec modo aliquid
obest, quia non videtur, et tamen auditur. Dicit ergo: <hi>Qui vos spernit, me spernit.</hi> 
 Si solis Apostolis dixit, <hi>Qui vos spernit, me spernit;</hi> 
 spernite nos. Si autem
sermo ejus pervenit ad nos, et vocavit nos, et in eorum
loco constituit nos; videte ne spernatis nos, ne
ad illum perveniat injuria quam nobis feceritis. Si
enim nos non timetis; illum timete qui dixit, <hi>Qui
vos spernit, me spernit.</hi> Quid autem nos loquimur
vobis, qui sperni nolumus a vobis, nisi ut de vestris
bonis moribus gaudeamus? Periculorum nostrorum
sint solatia, vestra bona opera. Vivite bene, ne moriamini
male.</p>
          </div3>
<div3>
            <head>2.</head>
            <p>
 <hi>Mors quaenam vere bona vel mala sit.</hi> Nec in his
verbis quae dixi, Vivite bene, ne moriamini male, attendatis
eos qui forte male vixerunt, et in lectulis
suis mortui sunt; et acta est pompa funeris eorum,
et positi sunt in pretiosis sarcophagis, in sepulcris
pulcherrime et operosissime fabricatis: et quia forte
dicit sibi unusquisque vestrum, Vellem sic mori, putetis
me rem vanam dicere voluisse; quoniam dixi
velle me ut bene vivatis, ne male moriamini.
</p>
          </div3>
        </div2>

<div2>
          <head>CAPUT II.</head>
<p>Contra forte occurrit aliquis, qui et
bene vixit, et secundum opinionem hominum male
est mortuus: forte a ruina est mortuus, a naufragio
mor tuus est, a bestiis mortuus est; et dicit unusquisque
carnalis in corde suo, Quid est bene vivere? Ecce
ille sic vixit, et sic est mortuus. Redite ergo ad cor:
et si fideles estis, invenietis ibi Christum; ipse vobis
loquitur ibi. Ego enim clamo: ille vero in silentio
plus docet. Ego loquor per sonum sermonis: ille intus
loquitur per timorem cogitationis. Ergo ipse inserat
in corde vestro verbum meum: quoniam dicere ausus
sum, Bene vivite, ne male moriamini. Ecce quoniam
fides est in cordibus vestris, et ibi est Christus, et ipse
habet docere quod ego cupio personare.</p>
<div3>
            <head>3.</head>
            <p>
 <hi>Divitis et Lazari contraria sors post mortem.</hi> Recordamini
<pb n="0612"/>
in Evangelio divitem illum, et pauperem
illum: divitem indutum purpura et bysso, et quotidianis
epulis saginatum; pauperem vero illum jacentem
ante januam divitis, esurientem, et de mensa
ejus micas requirentem, ulceribus plenum, a canibus
linctum. Recordamini ergo: unde recordamini, nisi
quia ibi est Christus in cordibus vestris? Dicite mihi
quid ipsum intus interrogaveritis, et responderit
vobis. Sequitur enim, et dicit: <hi>Contigit mori inopem
illum, et auferri ab Angelis in sinum Abrahae. Mortuus
est autem et dives, et sepultus est in infernum. Cum autem
in tormentis esset, levavit oculos suos, et vidit Lazarum
requiescentem in sinu Abrahae. Tunc clamavit,
dicens: Pater Abraham, miserere mei, et mitte Lozarum,
ut intingat digitum suum in aquam, et stillet in
linguam meam, quia crucior in hac flamma.</hi> Superbus
temporis, mendicus inferni. Pauper enim ille perveniebat
ad micam: ille vero non perveniebat ad
guttam. De duobus ergo istis, dicite mihi, quis est
bene mortuus, et quis est male mortuus? Nolite oculos
interrogare, ad cor redite. Si enim oculos interrogaveritis,
falsa vobis respondent. Multum enim splendida
sunt, et saeculariter fucata, quae illi diviti morienti
exhiberi potuerunt. Quae potuerunt agmina
plangentium esse servorum et ancillarum? quae
pompa clientium? qui splendor funeris? quod pretium
sepulturae? Credo eum aromatibus obrutum. Quid
ergo dicturi sumus, fratres, bene istum mortuum, an
male mortuum? Si oculos interrogatis, optime mortuus
est: si magistrum vestrum interiorem requiritis,
pessime mortuus est.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Mors unde mala censeri debet.</hi> 
Si ergo sic moriuntur superbi rerum suarum conservatores,
et nihil inde pauperibus largientes: quomodo
moriuntur qui rapiunt res alienas? Verum ergo dixi,
Vivite bene, ne male moriamini, ne quomodo dives
ille moriamini. Non probat malam mortem, nisi tempus
post mortem. E contra attendite illum pauperem:
nolite oculis, nam errabitis; fides attendat, cor videat.
Constituite illum ante oculos vestros jacentem in terra
ulcerosum, venientes canes lingentes ulcera ejus. Sed
cum talem illum revocatis ante oculos vestros, continuo
exspuitis, faciem avertitis, nares obturatis.
Cordis oculis videte. Mortuus est, et ablatus est ab
Angelis in sinum Abrahae. Familia divitis videbatur
plangens: Angeli non videbantur gaudentes. Quid
ergo respondit diviti Abraham? <hi>Memento, fili, quia
percepisti bona in vita tua <note>(Luc. XVI, 19-25)</note>
            </hi>. Nihil
bonum putasti, nisi quod in ista vita habuisti. Accepisti:
sed transierunt dies: et totum perdidisti, et
torquendus in inferis remansisti.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Hortatur ad bona opera.</hi> Opportunum
ergo est, fratres, ut haec vobis dicantur. Attendite
pauperes, sive jacentes, sive ambulantes: attendite
pauperes, facite opera bona. Qui soletis, facite:
et qui non soletis, facite. Crescat numerus bene operantium:
quoniam crescit et fidelium numerus. Quod
<pb n="0613"/>
facitis, quantum bonum sit nondum videtis: quia et
rusticanus quando seminat, segetem non videt, sed
terrae credit. Tu Deo quare non credis? Veniet messis
nostra. Puta quia modo laborantes agimus, laborantes
operamur recepturi, sicut scriptum est: <hi>Euntes ibant
et flebant, jactantes semina sua; venientes autem venient
cum exsultatione, portantes manipulos suos <note>(Psal.
CXXV, 6)</note>
            </hi>.
</p>
          </div3>
        </div2>
      </div1>

<div1>
        <head>SERMO CIII . <hi>De verbis Evangelii Lucae,</hi> Et mulier quaedam Martha nomine excepit illum in domum suam. <hi>etc. Cap.</hi> X, V\. 38-42.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Unitas commendatur.</hi> Verba
Domini nostri Jesu Christi, quae modo ex Evangelio
recitata sunt, admonent nos, esse unum aliquid
quo tendamus, quando in hujus saeculi multitudine
laboramus. Tendimus autem adhuc peregrinantes,
nondum manentes; adhuc in via, nondum in patria;
adhuc desiderando, nondum fruendo. Tamen tendamus,
et sine pigritia et sine intermissione tendamus,
ut aliquando pervenire valeamus.</p>
          </div3>
<div3>
            <head>2.</head>
            <p>
 <hi>Christus pascendum se praebere dignatur.</hi> Martha
et Maria duae sorores erant, ambae non solum carne,
sed etiam religione germanae; ambae Domino cohaeserunt,
ambae Domino in carne praesenti concorditer
servierunt. Suscepit eum Martha, sicut solent suscipi
peregrini. Sed tamen suscepit famula Dominum, aegra
Salvatorem, creatura Creatorem. Suscepit autem
Spiritu pascenda, in carne pascendum. Voluit enim
Dominus formam servi accipere, et accepta forma
servi in illa pasci a servis, dignatione, non conditione.
Nam et ista dignatio fuit, se praebere pascendum.
Habebat carnem, in qua esuriret quidem, et
sitiret: sed nescitis quia in eremo esurienti Angeli
ministrabant <note>(Matth. IV, 11)</note>? Ergo quod pasci voluit,
pascenti praestitit. Quid autem mirum, si et de sancto
Elia praestitit viduae, quem prius corvo ministrante
pascebat <note>(III Reg. XVII, 6)</note>? Numquid pascendo defecerat,
quando ad viduam mittebat? Nequaquam. Non
pascendo defecerat, quando ad viduam mittebat:
sed religiosam viduam, per obsequium exhibitum
servo suo, benedicere disponebat. Sic ergo susceptus
est Dominus, tanquam hospes, qui in sua propria
venit, et sui eum non receperunt: sed quotquot
receperunt eum, dedit eis potestatem filios Dei fieri <note>(Joan. I, 11)</note>;
adoptans servos, et fratres faciens;
redimens captivos, et faciens cohaeredes. Ne quis
tamen vestrum forsitan dicat: O beati qui Christum
suscipere in domum propriam meruerunt! Noli dolere,
noli murmurare quia temporibus natus es,
quando jam Dominum non vides in carne: non tibi
abstulit istam dignationem. <hi>Cum uni,</hi> inquit, <hi>ex minimis
meis fecistis, mihi fecistis <note>(Matth. XXV, 40)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
<pb n="0614"/> <hi>Marthae et Mariae officium utrumque
bonum: melius tamen Mariae.</hi> Haec de Domino
pascendo in carne, sed pascente in spiritu, pauca pro
tempore dixerimus: veniamus ad causam, quam de
unitate proposui. Martha Dominum pascere disponens
et praeparans, circa multum ministerium occupabatur:
Maria soror ejus pasci a Domino magis elegit. Deseruit
quodam modo sororem suam circa multum ministerium
laborantem, et sedit ipsa ad pedes Domini,
et vacans audiebat verbum ejus. Auris fidelissima
audierat: <hi>Vacate, et videte, quoniam ego sum Dominus <note>(Psal. XLV, 11)</note>
            </hi>.
Illa turbabatur, ista epulabatur: illa
multa disponebat, ista unum aspiciebat. Utrumque
officium bonum: sed tamen quod sit melius, quid
nos dicamus? Habemus quem interrogemus, patienter
audiamus. Quid sit melius, jam cum legeretur audivimus,
et me commemorante iterum audiamus.
Interpellat Martha hospitem, ad judicem deponit
postulationem piarum querelarum, quod eam soror
deseruerit, et sic laborantem in ministerio adjuvare
neglexerit. Non respondente illa, sed tamen praesente,
judicat Dominus. Maria causam suam tanquam
otiosa judici maluit committere, nec in respondendo
voluit laborare. Si enim pararet respondenti sermonem,
remitteret audiendi intentionem. Respondit
ergo Dominus, qui in verbo non laborabat, quia
Verbum erat. Quid ergo dixit? <hi>Martha, Martha,</hi> Repetitio
nominis indicium est dilectionis, aut forte
movendae intentionis: ut audiret attentius, bis
vocata est, <hi>Martha, Martha,</hi> audi: <hi>Tu circa multa
es occupata, unum autem opus est:</hi> id est, unum
necessarium est. Non unum opus quasi singulare
opus: sed opus est, expedit, necessarium est; quod
unum hoc elegerat Maria.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Unum necessarium.</hi> Unum cogitate,
fratres mei, et videte in ipsa multitudine si delectat,
nisi unum. Ecce Deo propitio quam multi estis: quis
vos ferret, nisi unum saperetis? Unde in multis
quies ista? Da unum, et populus est: tolle unum,
et turba est. Quid est enim turba, nisi multitudo
turbata? Sed audite Apostolum: <hi>Obsecro autem
vos, fratres.</hi> Multitudini dicebat: sed omnes unum
facere volebat. <hi>Obsecro autem vos, fratres, ut idipsum
dicatis omnes, et non sint in vobis schismata;
sitis autem perfecti in eodem sensu, et in eadem
scientia <note>(I Cor. I, 10)</note>
            </hi>. Et alio loco: <hi>Unanimes, unum
sentientes, nihil per contentionem, neque per inanem
gloriam <note>(Philipp. II, 2, 3)</note>
            </hi>. Et Dominus ad Patrem
de suis: <hi>Ut sint unum, sicut et nos unum sumus <note>(Joan. XVII, 22)</note>
            </hi>.
Et in Actibus Apostolorum: <hi>Multitudinis autem credentium erat anima una et cor
unum 
 <note>(Act. IV, 32)</note>
            </hi>. Ergo magnificate Dominum
mecum, et exaltemus nomen ejus in unum <note>(Psal.
XXXIII, 4)</note>. Quia unum est necessarium, unum illud
supernum, unum ubi Pater et Filius et Spiritus sanctus
sunt unum. Videte nobis commendari unitatem.
<pb n="0615"/>
Certe Trinitas est Deus noster. Pater non est Filius,
Filius non est Pater, Spiritus sanctus nec Pater est,
nec Filius, sed amborum Spiritus: et tamen ista tria
non tres dii, non tres omnipotentes, sed unus Deus
omnipotens, ipsa Trinitas unus Deus: quia unum
necessarium est. Ad hoc unum non nos perducit, nisi
multi habeamus cor unum.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Bonum Marthae, ministerium:
melior pars Mariae.</hi> Bona sunt ministeria circa pauperes,
et maxime circa sanctos Dei servitia debita,
obsequia religiosa. Redduntur enim, non dantur,
dicente Apostolo, <hi>Si nos vobis spiritualia seminavimus,
magnum est si carnalia vestra metamus <note>(I Cor. IX, 11)</note>
            </hi>?
Bona sunt, exhortamur ad haec, et in verbo Domini
aedificamus vos, nolite pigri esse ad suscipiendos sanctos.
Aliquando nescientes, suscipiendo quos nesciebant,
Angelos susceperunt <note>(Hebr. XIII, 2)</note>. Bona sunt
haec: melius est tamen quod elegit Maria. Illud enim
habet ex necessitate occupationem: istud autem ex
charitate suavitatem. Vult homo occurrere quando
ministrat; et aliquando non potest: quaeritur quod
deest, paratur quod adest; distenditur animus. Nam
si Martha ad illa sufficeret, adjutorium sororis non
posceret. Multa sunt, diversa sunt, quia carnalia
sunt, quia temporalia sunt: etsi bona sunt, transitoria
sunt. Marthae autem quid ait Dominus? <hi>Maria
meliorem partem elegit.</hi> Non tu malam, sed illa meliorem.
Audi unde meliorem: <hi>Quae non auferetur ab ea.</hi> 
A te auferetur aliquando onus necessitatis: aeterna
est dulcedo veritatis. Non auferetur ab ea quod elegit.
Non aufertur, sed tamen augetur. In hac autem
vita augetur, in alia vita perficietur, nunquam auferetur.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Marthae ministerium ad Mariae quietem
tendit.</hi> Caeterum tu Martha, pace tua dixerim,
in bono ministerio benedicta, pro isto labore tuo
mercedem quaeris, quietem. Modo occupata es circa
multum ministerium, pascere vis mortalia corpora,
licet sanctorum: numquid cum veneris ad illam
patriam, invenies peregrinum, quem suscipias
hospitio? invenies esurientem, cui panem frangas?
sitientem, cui potum porrigas? aegrum, quem visites?
litigantem, quem concordes? mortuum, quem sepelias?
Omnia ista ibi non erunt: sed quid ibi erit?
Quod Maria elegit: ibi pascemur, non pascemus.
Ideo hoc ibi erit plenum atque perfectum, quod hic
elegit Maria: de illa mensa opulenta, de verbo Domini
micas colligebat. Nam vultis nosse quid ibi erit?
Dominus ipse dicit de servis suis: <hi>Amen dico vobis, quia
faciet eos recumbere, et transibit, et ministrabit illis <note>(Luc. XII, 37)</note>
            </hi>.
 <hi>Recumbere</hi> quid est, nisi vacare? <hi>Recumbere</hi> 
quid est, nisi requiescere? Quid est, <hi>Transibit, et
ministrabit illis?</hi> Prius transit, et sic ministrat. Sed
ubi? In illo convivio superno, de quo dicit: <hi>Amen
dico vobis, multi ab oriente et occidente venient, et recumbent
cum Abraham, et Isaac, et Jacob in regno coelorum <note>(Matth. VIII, 11)</note>
            </hi>.
Ibi Dominus pascit, sed prius hinc
transit. Nam ut noveritis, Pascha Transitus interpretatur.
Venit Dominus, fecit divina, passus est humana.
<pb n="0616"/>
Numquid adhuc conspuitur? numquid adhuc expalmatur?
numquid adhuc spinis coronatur? numquid
adhuc flagellatur? numquid adhuc crucifigitur? numquid
adhuc lancea vulneratur? Transivit. Denique et
Evangelium sic loquitur, quando Pascha fecit cum
discipulis suis. Quid dicit Evangelium? <hi>Cum autem
venisset hora, ut Jesus transiret de hoc mundo ad Patrem <note>(Joan. XIII, 1)</note>
            </hi>.
Ergo ille transivit, ut pascat:
nos sequamur, ut pascamur.
</p>
          </div3>
        </div2>
      </div1>

<div1>
        <head>SERMO CIV . <hi>Rursus in illud Evangelii Lucae, ubi de Martha et Maria. Cap.</hi> X, V\. 38-42.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Marthae et Mariae officia
compararantur.</hi> Sanctum Evangelium cum legeretur,
audivimus a femina religiosa susceptum esse Dominum
hospitio, eaque Martha vocabatur. Et cum esset
ipsa occupata in cura ministrandi, soror ejus Maria
sedebat ad pedes Domini, et audiebat verbum ejus.
Laborabat illa, vacabat ista: illa erogabat, haec
implebatur. Verumtamen Martha laborans multum in
illa occupatione et negotio ministrandi, interpellavit
Dominum, et de sorore sua conquesta est, quod eam
laborantem non adjuvaret. Dominus autem pro Maria
respondit Marthae; et ipse ejus factus est advocatus,
qui judex fuerat interpellatus. <hi>Martha,</hi> inquit, <hi>circa
multa es occupata, quando unum est necessarium. Maria
meliorem partem elegit, quae non auferetur ab ea.</hi> Audivimus
enim et interpellationem interpellantis, et
sententiam judicis. Quae sententia interpellanti respondit,
susceptam defendit. Erat enim Maria intenta
dulcedini verbi Domini. Intenta erat Martha quomodo
pasceret Dominum: intenta Maria quomodo pasceretur
a Domino. A Martha convivium Domino parabatur,
in cujus convivio Maria jam jucundabatur. Cum
ergo Maria suaviter audiret verbum dulcissimum, et
corde intentissimo pasceretur, interpellato Domino a
sorore sua, quomodo putamus eam timuisse, ne diceret
ei Dominus, Surge, et adjuva sororem tuam?
Mira enim suavitate tenebatur: quae profecto major
est mentis quem ventris. Excusata est, sedit securior.
Quomodo autem excusata? Attendamus, inspiciamus,
perscrutemur quod possumus; ut pascamur et nos.</p>
          </div3>
<div3>
            <head>2.</head>
            <p>
 <hi>Ministerium Marthae non reprehensum a Christo.</hi> 
Quid enim? putamus reprehensum esse ministerium
Marthae, quam cura hospitalitatis occupaverat,
quae ipsum Dominum hospitio receperat? Quomodo
recte reprehendebatur, quae tanto hospite laetabatur?
Hoc si verum est, dimittant homines quod ministrant
egentibus; eligant sibi partem meliorem, quae non
auferetur ab eis; vacent verbo, inhient doctrinae dulcedini;
occupentur circa scientiam salutarem; nihil eis
curae sit, quis peregrinus in vico sit, quis egeat pane,
quis indumento, quis visitandus, quis redimendus,
quis sepeliendus: vacent opera misericordiae, uni instetur
scientiae. Si melior pars est, cur non omnes hoc
<pb n="0617"/>
faciunt, quando ipsum Dominum in hac causa patronum
habemus? Non enim timemus in hac re, ne offendamus
ejus justitiam, cum patronam teneamus ejus sententiam.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Melior pars Mariae.</hi> Et tamen
ita non est: sed sicut dixit Dominus, ita est. Quomodo
intelligis, non est: est autem quomodo intelligere
debes. Ecce adverte: <hi>Circa multa es occupata, quando
unum est necessarium. Maria meliorem partem elegit.</hi> 
Non tu malam: sed illa meliorem. Sed unde meliorem?
Quia tu circa multa, illa circa unum. Praeponitur
unum multis. Non enim a multis unum, sed multa
ab uno. Multa sunt quae facta sunt, unus est qui fecit.
Coelum, terra, mare, et omnia quae in eis sunt, quam
multa sunt! Quis ista enumeret? quis horum multitudinem
cogitet? Quis haec fecit? Deus omnia. Ecce bona
valde <note>(Gen. I, 31)</note>. Bona valde quae fecit: quanto melior
ille qui fecit? Attendamus igitur occupationes nostras
circa multa. Necessarium est ministerium corpora
refecturis. Quare hoc? Quia esuritur, quia sititur.
Misericordia miseris necessaria est. Frangis panem
esurienti; quia invenisti esurientem: tolle famem; cui
frangis panem? Tolle peregrinationem; cui exhibes
hospitalitatem? Tolle nuditatem; cui praeparas vestem?
Non sit aegritudo; quem visitas? Non sit captivitas;
quem redimis? Non sit rixa; quem concordas?
Non sit mors; quem sepelis? In illo saeculo futuro non
erunt ista mala: ergo nec ista ministeria. Bene ergo
Martha circa corporalem Domini, quid dicam, necessitatem
an voluntatem? ministrabat carni mortali.
Sed quis erat in carne mortali? <hi>In principio erat Verbum,
et Verbum erat apud Deum, et Deus erat Verbum:</hi> 
ecce quod Maria audiebat. <hi>Verbum caro factum est, et
habitavit in nobis <note>(Joan. I, 1-14)</note>
            </hi>. Ecce Martha cui ministrabat.
Ergo, <hi>Maria meliorem partem elegit, quae non
auferetur ab ea.</hi> Hoc enim elegit, quod semper manebit: <hi>non auferetur ab ea.</hi> 
 Circa unum se voluit occupari.
Jam tenebat: <hi>Mihi autem adhaerere Deo, bonum est <note>(Psal. LXXII, 28)</note>
            </hi>.
Sedebat ad pedes capitis nostri.
Quanto humilius sedebat, tanto amplius capiebat. Confluit
enim aqua ad humilitatem convallis, denatat de tumoribus
collis. Non ergo Dominus opus reprehendit, sed
munus distinxit. <hi>Circa multa es occupata: porro unum
est necessarium.</hi> Jam hoc sibi Maria elegit. Transit labor
multitudinis, et remanet charitas unitatis. Ergo quod
elegit, <hi>non auferetur ab ea.</hi> A te autem quod elegisti:
utique hoc sequitur, utique hoc subintelligitur: a te
quod elegisti auferetur. Sed bono tuo auferetur, ut
quod melius est detur. Auferetur enim a te labor, ut
requies detur. Tu navigas, illa jam in portu est.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Duae vitae in Martha et Maria figuratae.</hi> 
Videtis ergo, charissimi, et quantum arbitror,
jam intelligitis, in his duabus mulieribus, quae
ambae fuerant Domino gratae, ambae amabiles, ambae
discipulae: videtis ergo, et magnum aliquid intelligitis,
quicumque intelligitis, quod audire et scire debetis,
etiam qui non intelligitis; in his duabus mulieribus,
duas vitas esse figuratas, praesentem et futuram,
laboriosam et quietam, aerumnosam et beatam, temporalem
et aeternam. Duae sunt vitae: de illis vos
<pb n="0618"/>
copiosius cogitate. Quid habeat haec vita, non dico
mala, non iniqua, non nefaria, non luxuriosa, non
impia; sed laboriosa et aerumnis plena, timoribus castigata,
tentationibus sollicita: hanc ipsam innocentem
vitam dico, qualem decebat habere Martham:
hanc ergo, quantum potestis, inspicite; et de hac, ut
dixi, copiosius quam loquimur cogitate. Vita vero
iniqua aberat ab illa domo, nec cum Martha erat, nec
cum Maria: et si aliquando fuit, Domino intrante fugit.
Remanserunt ergo in illa domo, quae susceperat
Dominum, in duabus feminis duae vitae, ambae innocentes,
ambae laudabiles: una laboriosa, altera otiosa;
nulla facinorosa, nulla desidiosa. Ambae innocentes,
ambae, inquam, laudabiles, sed una laboriosa, altera
otiosa: nulla facinorosa, quam cavere debet laboriosa;
nulla desidiosa, quam cavere debet otiosa. Erant
ergo in illa domo istae duae vitae, et ipse fons vitae. In
Martha erat imago praesentium, in Maria futurorum.
Quod agebat Martha, ibi sumus: quod agebat Maria,
hoc speramus. Hoc agamus bene, ut illud habeamus
plene. Nam quid inde habemus? In quantum habemus?
Quamdiu hic sumus, quantum est quod inde habemus?
Nam et modo inde aliquid agimus, remoti a negotiis,
sepositis familiaribus curis, convenistis, statis, auditis.
In quantum hoc agitis, Mariae similes estis. Et facilius
vos quod agit Maria, quam ego qui praerogo. Si quid
tamen dico, Christi est: ideo vos pascit, quia Christi.
Quia panis communis est, unde et ego vobiscum vivo.
Nunc autem vivimus, si vos, fratres, statis in Domino <note>(I Thess. III, 8)</note>.
Nolo in nobis, sed in Domino.
Quia neque qui plantat est aliquid, neque qui rigat;
sed qui incrementum dat Deus <note>(I Cor. III, 7)</note>.
</p>
          </div3>
        </div2>
      </div1>

<div1>
        <head>SERMO CV . <hi>De verbis Evangelii Lucae,</hi> Quis vestrum habebit amicum, et ibit ad illum media nocte, <hi>etc., cap.</hi> XI V\. 5-13.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Ad petendum a Deo,
similitudinibus Christus hortatur.</hi> Audivimus nos exhortantem
Dominum nostrum, coelestem magistrum, et
fidelissimum consiliarium, eumdem hortatorem, ut
petamus, et datorem cum petimus. Audivimus eum
in Evangelio hortantem nos eum petere instanter, et
pulsare usque ad similitudinem improbitatis. Proposuit
enim nobis, exempli gratia: Si quis vestrum haberet
amicum, a quo nocte peteret tres panes, cum illi
amicus de via venisset, et quod ei apponeret non haberet:
si autem ille respondeat jam se requiescere,
et servos suos secum, nec debere illius precibus inquietari,
ille autem pulsando instet et perseveret,
nec pudore territus abscedat, sed necessitate coactus
immineat: surrecturum illum, etsi non propter amicitiam,
certe propter illius improbitatem, et daturum
ei quantos voluerit. Quantos autem voluit? Nihil plus
ille voluit quam tres. In hac ergo similitudine adjunxit
hortationem Dominus, et omnino stimulavit
<pb n="0619"/>
nos petere, quaerere, pulsare, donec accipiamus
quod petimus, quod quaerimus, quod pulsamus, usus
exemplo a contrario: sicut de illo judice qui nec
Deum timebat, nec homines reverebatur, et tamen
cum eum quaedam vidua interpellaret quotidie, taedio
victus dedit quod beneficio non potuit invitus <note>(Luc.
XVIII, 1-8)</note>. Dominus autem noster Jesus Christus
inter nos petitor, cum Patre dator, non utique nos
tantum hortaretur ut peteremus, nisi dare vellet.
Erubescat humana pigritia: plus vult ille dare, quam
nos accipere: plus vult ille misereri, quam nos a
miseria liberari: et utique si non liberati fuerimus,
nos miseri remanebimus. Nam ille quod nos hortatur,
propter nos hortatur.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Amicus de via veniens reficiendus.</hi> 
Evigilemus, et hortanti credamus, promittenti
obsequamur, et ad dantem gaudeamus. Fortassis
enim et nobis aliquando venit amicus de via, et non
invenimus quod ei apponeremus; et necessitatem
passi sumus, et accepimus et nobis et illi. Fieri enim
non potest, nisi ut aliquis passus fuerit amicum aliquid
interrogantem, quod respondere non possit: et
tunc se invenit non habere, quando coactus est dare.
Venit tibi amicus de via, id est, de vita hujus saeculi,
in qua omnes velut peregrini transeunt, nec ullus
quasi possessor manet; sed omni homini dicitur: <hi>Refectus es, transi; age iter, da venturo locum 
 <note>(Eccli.
XXIX, 33)</note>
            </hi>. Aut forte de via mala, hoc est, de vita
mala, fatigatus nescio quis amicus tuus, non inveniens
veritatem, qua audita et percepta beatus fiat,
sed lassatus in omni cupiditate et egestate saeculi,
venit ad te, tanquam ad christianum, et dicit: Redde
mihi rationem, fac me Christianum. Et interrogat
quod forte tu per simplicitatem fidei nesciebas:
et non est unde reficias esurientem, et te admonitus
invenis indigentem; et cum vis docere, cogeris discere:
et dum erubescis eum qui interrogavit, quod
quaerebat non in te inveniens, compelleris quaerere,
ut merearis invenire.</p>
          </div3>
<div3>
            <head>3.</head>
            <p>
 <hi>Amicus alius media nocte interpellatus ut det tres
panes.</hi> Et ubi quaeras? Ubi, nisi in dominicis Libris?
Fortassis quod ille interrogavit, in libro positum
est, sed obscurum est. Forte dixit hoc Apostolus
in Epistola sua. Sic dixit, ut legere possis, intelligere
non possis: transire non permitteris. Urget enim interrogator;
ipsum Paulum, aut Petrum, aut aliquem
prophetam interrogare non sineris. Jam enim
requiescit familia ista cum Domino suo, et saeculi
hujus ignorantia valida est, hoc est, nox media, et
urget amicus esuriens. Tibi forte sufficiebat simplex
fides, illi non sufficit. Numquid deserendus est? numquid
de domo projiciendus est?
</p>
          </div3>
        </div2>

<div2>
          <head>CAPUT III.</head>
<p>Ergo ad ipsum Dominum, ad
ipsum cum quo familia requiescit, pulsa orando,
pete, insta. Non quomodo amicus ille in
similitudine positus, taedio victus surget et dabit.
Dare vult: tu pulsans nondum accepisti; pulsa,
dare vult. Et quod dare vult, differt, ut amplius
desideres dilatum, ne vilescat cito datum.</p>
<div3>
            <head>4. </head>
<p>
              <pb n="0620"/>
              <hi>Tres panes dati.</hi> Cum autem perveneris ad
tres panes, hoc est, ad cibum et intelligentiam Trinitatis,
habes et unde vivas, et unde pascas. Nec
peregrinum venientem de via reformides, sed excipiendo
civem domesticum facias: nec timeas ne finias.
Non panis ille finietur, sed indigentiam tuam
finiet. Panis est, et panis est, et panis est: Deus
Pater, Deus Filius, Deus Spiritus sanctus. Aeternus
Pater, coaeternus Filius, coaeternus Spiritus sanctus.
Incommutabilis Pater, incommutabilis Filius, incommutabilis
Spiritus sanctus. Creator et Pater, et Filius,
et Spiritus sanctus. Pastor et vitae dator, et Pater,
et Filius, et Spiritus sanctus. Cibus et panis
aeternus, et Pater, et Filius, et Spiritus sanctus. Disce,
et doce; vive, et pasce. Deus qui tibi dat, nihil melius
quam se tibi dat. Avare, quid aliud quaerebas? Aut si
aliud petas, quid tibi sufficit, cui Deus non sufficit?
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Fides, spes, charitas, Dei dona.</hi> 
Sed opus est ut habeas charitatem, habeas
fidem, habeas spem: ut possit tibi dulce esse quod
datur. Et haec ipsa tria sunt, fides, spes, charitas.
Et haec ipsa dona Dei sunt. Nam fidem ab ipso accepimus: <hi>Sicut Deus,</hi> 
 inquit, <hi>unicuique partitus est
mensuram fidei <note>(Rom. XII, 3)</note>
            </hi>. Et spem ab ipso accepimus,
cui dicitur: <hi>In quo spem dedisti mihi <note>(Psal.
CXVIII, 49)</note>
            </hi>. Et charitatem ab ipso accepimus, de quo
dicitur: <hi>Charitas Dei diffusa est in cordibus nostris per
Spiritum sanctum, qui datus est nobis <note>(Rom. V, 5)</note>
            </hi>.
Sed haec itidem tria aliquantulum sunt diversa; sed
omnia Dei dona. <hi>Manent</hi> enim <hi>tria haec, fides, spes,
charitas: major autem horum charitas <note>(I Cor. XIII,
13)</note>
            </hi>. In illis panibus non est dictus aliquis panis major
aliis: sed simpliciter petiti, et dati tres panes.</p>
          </div3>
<div3>
            <head>6.</head>
            <p>
 <hi>Tria eadem rursus significata. Panis, charitas.
Piscis, fides.</hi> Ecce alia tria: <hi>Quis est vestrum, a quo
petit filius suus panem, numquid lapidem porriget ei?
Aut quis est vestrum, a quo petit piscem, numquid serpentem
porriget ei? Aut a quo petit ovum, numquid
porriget ei scorpionem? Si ergo vos, cum sitis mali,
nostis bona data dare filiis vestris; quanto magis Pater
vester qui in coelis est, dabit bona petentibus se?</hi> 
Tria ergo rursus ista consideremus, ne forte ibi sint
illa tria, fides, spes, charitas: major autem horum
charitas. Pone ergo tria, panem, piscem, ovum:
major horum panis. Ideo bene panem intelligimus in
his tribus charitatem. Propterea pani lapidem opposuit,
quia duritia contraria est charitati. Piscem fidem
intelligimus. Dixit quidam sanctus, et nos dicere
delectat: Piscis bonus, pia est fides. Vivit inter fluctus,
nec frangitur aut solvitur fluctibus. Vivit inter
tentationes tempestatesque hujus saeculi, pia fides:
saevit mundus, et integra est. Tantum contrarium
fidei serpentem illum observa. In fide enim desponsata
est illa, cui dicitur in Canticis canticorum: <hi>Veni
de Libano, sponsa mea, veniens et pertransiens ab initio
fidei <note>(Cant. IV, 8)</note>
            </hi>. Ideo et desponsata, quia desponsationis
initium fides est. Promittitur enim ab
sponso aliquid, et promissa fide detinetur. Opposuit
autem Dominus serpentem pisci, diabolum fidei. Propterea
<pb n="0621"/>
desponsatae huic dicit Apostolus, <hi>Desponsavi
vos uni viro, virginem castam exhibere Christo:</hi> et, <hi>Timeo ne sicut serpens Evam seduxit astutia sua, sic
et vestri sensus corrumpantur a castitate quae est in
Christo 
 <note>(II Cor. XI, 2, 3)</note>
            </hi>; id est, quae est in fide
Christi. <hi>Habitare</hi> enim, inquit, <hi>Christum per fidem in
cordibus vestris <note>(Ephes. III, 17)</note>
            </hi>. Diabolus ergo non
corrumpat fidem, non devoret piscem.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Ovum, spes.</hi> Restat spes,
quae, quantum mihi videtur, ovo comparatur. Spes
enim nondum pervenit ad rem: et ovum est aliquid,
sed nondum est pullus. Quadrupedes ergo filios pariunt,
aves autem spem filiorum. Spes ergo ad hoc
nos hortatur, ut praesentia contemnamus, futura
exspectemus; ea quae retro sunt obliviscentes, cum
Apostolo in anteriora extendamur. Sic enim dicit: <hi>Unum autem, quae retro oblitus, in ea quae ante sunt
extentus, secundum intentionem sequor ad palmam supernae
vocationis Dei in Christo Jesu 
 <note>(Philipp. III, 13,
14)</note>
            </hi>. Nihil ergo tam inimicum est spei, quam retro
respicere, id est, in eis rebus, quae praeterlabuntur
et transeunt, spem ponere: sed in his quae nondum
datae sunt, sed dandae quandoque nunquam transibunt.
Quando autem scatet tentationibus mundus,
velut pluvia Sodomae sulfurea, metuendum est exemplum
uxoris Loth. Retro enim respexit; et ubi respexit,
ibi remansit. In salem conversa est <note>(Gen. XIX,
26)</note>, ut prudentes condiret exemplo. Apostolus Paulus
de hac spe ita loquitur: <hi>Spe enim salvi facti sumus.
Spes autem quae videtur, non est spes: quod enim videt
quis, quid sperat? Si autem quod non videmus speramus,
per patientiam exspectamus <note>(Rom. VIII, 24, 25)</note>
            </hi>. <hi>Quod enim videt quis, quid sperat?</hi> 
 ovum est. Est
ovum, et pullus nondum est. Et testudine tectum
est: non videtur, quia operitur: cum patientia exspectetur;
fervescat, ut viviscat. Intende, extendere
in anteriora, obliviscere praeterita. Quae enim videntur,
temporalia sunt. <hi>Non respicientes,</hi> inquit, <hi>quae
videntur, sed quae non videntur. Quae enim videntur,
temporalia sunt; quae autem non videntur, aeterna <note>(II
Cor. IV, 18)</note>
            </hi>. In illa ergo quae non videntur, extende
spem: exspecta, sustine. Noli retro respicere.
Ovo tuo scorpium time. Vide quia de cauda percutit,
quam retro habet. Non ergo scorpius perimat ovum
tuum, mundus iste spem tuam, ut ita dicam, veneno
eo contrario, quo retrario. Quanta tibi loquitur
mundus, quanta post dorsum strepit, ut retro respicias:
id est, ut in rebus praesentibus (nec praesentibus;
non enim dicenda sunt praesentia nunquam stantia)
spem tuam ponas; et ab eo quod promisit Christus et
nondum dedit, sed quia fidelis est dabit, avertas animum
tuum, et velis requiescere in mundo pereunte.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Clades et vastationes quomodo
Christianis utiles.</hi> Ideo enim Deus felicitatibus terrenis
amaritudines miscet, ut alia quaeratur felicitas,
cujus dulcedo non est fallax: et de ipsis amaritudinibus
conatur mundus avertere ab eo quod intendis
in anteriora, et retro convertere. De ipsis amaritudinibus,
de ipsis tribulationibus murmuras, et dicis:
<pb n="0622"/>
Ecce pereunt omnia christianis temporibus. Quid
strepis? Non hoc promisit mihi Deus, quod ista non
peribunt: non hoc mihi promisit Christus. Aeterna
promisit aeternus: si credidero, ex mortali fiam aeternus.
Quid strepis, o munde immunde? quid strepis?
Quid avertere conaris? Tenere vis periens: quid faceres,
si maneres? Quem non deciperes dulcis, si
amarus alimenta mentiris? Ego si habeo spem, si
teneo spem, ovum meum non est ab scorpione percussum. <hi>Benedicam Dominum in omni tempore; semper
laus ejus in ore meo 
 <note>(Psal. XXXIII, 2)</note>
            </hi>. Felix sit mundus,
evertatur mundus: <hi>Benedicam Dominum,</hi> qui fecit
mundum. <hi>Benedicam</hi> prorsus. Secundum carnem bene
sit, secundum carnem male sit: <hi>Benedicam Dominum in
omni tempore; semper laus ejus in ore meo.</hi> Nam si benedico
quando bene est, et blasphemo quando male est; suscepi
scorpionis aculeum, compunctus retro respexi;
quod absit a nobis. <hi>Dominus dedit, Dominus abstulit;
sicut Domino placuit, ita factum est: sit nomen Domini
benedictum <note>(Job. I, 21)</note>
            </hi>.
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Civitas et regnum in coelis aeternum
eos manent.</hi> Manet civitas quae nos carnaliter genuit.
Deo gratias. Utinam et spiritualiter generetur, et nobiscum
transeat ad aeternitatem. Si non manet civitas
quae nos carnaliter genuit, manet quae nos spiritualiter
genuit. <hi>Aedificans Jerusalem Dominus <note>(Psal.
CXLVI, 2)</note>
            </hi>. Numquid dormitando aedificium suum
perdidit, aut non custodiendo hostes admisit? <hi>Nisi
Dominus custodierit civitatem, in vanum vigilat qui custodit
eam <note>(Psal. CXXVI, 1)</note>
            </hi>. Et quam civitatem? <hi>Non
dormit, neque dormitabit, qui custodit Israel <note>(Psal. CXX,
4)</note>
            </hi>. Quid est Israel, nisi semen Abrahae? Quid est
semen Abrahae? nisi Christus? <hi>Et semini tuo,</hi> inquit, <hi>quod est Christus.</hi> 
 Et nobis quid? <hi>Vos autem
Christi: ergo semen Abrahae estis, secundum promissionem
haeredes <note>(Galat. III, 16, 29)</note>
            </hi>. <hi>In semine tuo,</hi> inquit, <hi>benedicentur omnes gentes 
 <note>(Gen. XXII, 18)</note>
            </hi>. Civitas
sancta, civitas fidelis, civitas in terra peregrina, in
coelo fundata est. O fidelis, noli corrumpere spem,
noli amittere charitatem, accinge lumbos tuos, ascende,
praetende lucernas tuas, exspecta Dominum, quando
veniat a nuptiis <note>(Luc. XII, 35, 36)</note>. Quid expavescis, quia
pereunt regna terrena? Ideo tibi coeleste promissum
est, ne cum terrenis perires. Nam ista peritura praedicta
sunt, praedicta omnino. Non enim negare possumus
quod praedictum est. Dominus tuus quem exspectas,
dixit tibi: <hi>Exsurget gens super gentem, et regnum super
regnum <note>(Marc. XIII, 8)</note>
            </hi>. Habent mutationes terrena
regna: veniet ille de quo dictum est, <hi>Et regni ejus
non erit finis <note>(Luc. I, 33)</note>
            </hi>.</p>
          </div3>
<div3>
            <head>10.</head>
            <p>
 <hi>Terreno regno aeternitas adulatorie promissa.</hi> Qui
hoc terrenis regnis promiserunt, non veritate ducti
sunt, sed adulatione mentiti sunt. Poeta illorum quidam
induxit Jovem loquentem, et ait de Romanis,
</p>
            <l>His ego nec metas rerum, nec tempora pono:</l>
<l>Imperium sine fine dedi.</l>
            <p>  <note>(Virgil. lib. 1, Aeneid. vers. 278, 279.)</note> 
Non plane ita respondet veritas. Regnum hoc, quod
<pb n="0623"/>
sine fine dedisti, o qui nihil dedisti, in terra est, an
in coelo? Utique in terra. Et si esset in coelo, <hi>Coelum
et terra transient <note>(Luc. XXI, 33)</note>
            </hi>. Transient quae fecit
ipse Deus; quanto citius quod condidit Romulus?
Forte si vellemus hinc exagitare Virgilium, et insultare,
quare hoc dixerit; in parte tolleret nos, et diceret
nobis: Et ego scio; sed quid facerem qui Romanis
verba vendebam, nisi hac adulatione aliquid
promitterem quod falsum erat? Et tamen et in hoc
cautus fui, quando dixi,  « Imperium sine fine dedi, » 
Jovem ipsorum induxi, qui hoc diceret. Non ex persona
mea dixi rem falsam, sed Jovi imposui falsitatis
personam: sicut Deus falsus erat, ita mendax vates
erat. Nam vultis nosse quia ista noveram? Alio loco,
quando non Jovem lapidem induxi loquentem, sed ex
persona mea locutus sum, dixi:
</p>
            <l>Non res Romanae perituraque regna.</l>
            <p>  <note>(Virgil. Georg. lib. 2, vers. 498.)</note> 
Videte quia dixi peritura regna. Dixi peritura regna,
non tacui. Peritura, veritate non tacuit: semper mansura,
adulatione promisit.
</p>
          </div3>
        </div2>

<div2>
          <head>CAPUT VIII.</head>
<div3>
            <head>11.</head>
            <p>
 <hi>Constantia in ferendis adversis.
Sursum cor. Gallina evangelica.</hi> Non ergo deficiamus,
fratres: finis erit terrenis omnibus regnis. Nunc si
finis est, Deus videt. Forte enim nondum est, et infirmitate
quadam, vel misericordia, vel miseria hoc
optamus, ut nondum sit: numquid tamen ideo non
erit? Figite spem in Deum, aeterna concupiscite,
aeterna exspectate. Christiani estis, fratres, christiani
sumus. Non ad delicias Christus in carnem
descendit: toleremus potius praesentia quam diligamus:
adversorum est manifesta pernicies, prosperorum
falsa blandities. Time mare et quando malacia
est. Omnino non frustra audiamus, sursum cor.
Quid ponimus cor in terra, cum videamus quia evertitur
terra? Nos non possumus nisi exhortari vos, ut habeatis
quod dicatis, et quod pro spe vestra respondeatis insultatoribus
et blasphematoribus nominis christiani.
Nemo vos murmurando avertat ab exspectatione futurorum.
Omnes qui propter istas adversitates blasphemant
Christum nostrum, cauda scorpionis sunt.
Nos ovum nostrum sub alis illius gallinae ponamus
evangelicae, quae clamat: <hi>Jerusalem, Jerusalem,</hi> illi
falsae et perditae, <hi>quoties volui colligere filios tuos,
tanquam gallina pullos suos, et noluisti <note>(Matt. XXIII,
37)</note>
            </hi>? Non nobis dicatur, <hi>Quoties volui, et noluisti?</hi> 
Illa enim gallina divina Sapientia est: sed assumpsit
carnem, ut pullis congrueret. Videte gallinam hispidam
plumis, dimissis alis, voce fracta, et quassa, et
lassa, et languida congruere parvulis suis. Ovum
ergo nostrum, id est, spem nostram sub alis illius gallinae
ponamus.
</p>
          </div3>
        </div2>

<div2>
          <head>CAPUT IX.</head>
<div3>
            <head>12.</head>
            <p>
 <hi>Romae vastatio religioni christianae
sive idololatriae exstinctioni falso tributa.</hi> Animadvertistis
forte, quomodo gallina concidat scorpionem.
Utinam ergo et istos blasphemantes, in terra reptantes,
de cavernis prodeuntes, et male pungentes, illa
<pb n="0624"/>
gallina concidat et devoret, in corpus suum trajiciat,
et in ovum vertat. Non irascantur: commoti videmur;
sed maledicta maledictis non reddimus. Maledicimur
et benedicimus, blasphemati deprecamur <note>(I Cor. IV, 12, 13)</note>.
Sed non dicat de Roma, dictum
est de me: O si taceat de Roma: quasi ego insultator
sim, et non potius Domini deprecator, et vester
qualiscumque exhortator. Absit a me, ut insultem.
Avertat Deus a corde meo, et a dolore conscientiae
meae. Ibi multos fratres non habuimus? non adhuc
habemus? Portio peregrinantis Jerusalem civitatis
non ibi magna degit? non ibi temporalia pertulit?
sed aeterna non perdidit. Quid ergo dico, cum de
illa non taceo, nisi quia falsum est quod dicunt de
Christo nostro, quod ipse Romam perdiderit, quod
dii lapidei Romam tuebantur et lignei? Adde pretium,
aerei. Adde plus, argentei et aurei: <hi>Idola gentium
argentum et aurum.</hi> Non dixit, Lapis; non dixit,
Lignum; non dixit, Testa: sed quod pro magno habent, <hi>argentum et aurum.</hi> 
 Tamen ipsum argentum et
aurum <hi>oculos habent, et non vident <note>(Psal. CXIII, 4, 5)</note>
            </hi>.
Dii aurei et dii lignei ad pretium dispares sunt: ad habere
oculos et non videre, pares sunt. Ecce qualibus Romam
docti homines custodibus commiserunt, habentibus
oculos, et non videntibus. Aut si Romam servare potuerunt,
quare ipsi ante perierunt? Inquiunt: Tunc
periit Roma. Tamen perierunt. Non, inquiunt, ipsi
perierunt, sed simulacra eorum. Quomodo ergo custodirent
tecta vestra, qui non potuerunt custodire
simulacra sua? Alexandria olim tales deos perdidit.
Constantinopolis ex quo condita est in magnam civitatem,
quoniam a christiano imperatore condita est,
olim deos ipsos falsos perdidit: et tamen et crevit, et
crescit, et manet. Quamdiu vult Deus, manet. Non enim
et illi civitati, quia hoc dicimus, aeternitatem promittimus.
Carthago in nomine Christi manet, et olim eversa
est Coelestis, quia non fuit coelestis, sed terrestris.
</p>
          </div3>
        </div2>

<div2>
          <head>CAPUT X.</head>
<div3>
            <head>13.</head>
            <p>
 <hi>Eversis idolis non exinde Romanam
cladem accidisse.</hi> Et illud quod dicunt non est
verum, quia continuo diis perditis Roma capta est, afflicta
est. Prorsus non est verum: ante simulacra ipsa
eversa sunt; et sic victi sunt Gothi cum Rhadagayso.
Mementote, fratres, mementote: non est longum,
pauci anni sunt, recordamini. Eversis in urbe
Roma omnibus simulacris, Rhadagaysus rex Gothorum
cum ingenti exercitu, multo numerosiore quam
Alarici fuit, venit. Paganus homo erat Rhadagaysus:
Jovi sacrificabat quotidie. Nuntiabatur ubique quod a
sacrificiis non desisteret Rhadagaysus. Tunc omnes
isti: Ecce nos non sacrificamus, ille sacrificat, vinci
<pb n="0625"/>
habemus a sacrificante, quibus non licet sacrificare.
Deus ostendens quia non in istis sacrificiis est ipsa
temporalis salus, ipsa regna terrena, victus est Rhadagaysus,
adjuvante Domino, miro modo. Postea venerunt
Gothi non sacrificantes, etsi fide christiana non
Catholici, tamen idolis inimici; venerunt idolis adversantes,
et ipsi ceperunt: vicerunt de idolis praesumentes,
et perdita idola adhuc quaerentes, et perditis adhuc
sacrificare cupientes. Sed ibi erant et nostri, et afflicti
sunt: sed noverant dicere, <hi>Benedicam Dominum in omni
tempore <note>(Psal. XXXIII, 2)</note>
            </hi>. Afflicti sunt in regno terreno:
sed regnum coelorum non perdiderunt: imo ad
illud capessendum exercitatione tribulationum meliores
effecti sunt. Et si in tribulationibus non blasphemaverunt,
tanquam integra vasa de fornace exierunt,
et dominica benedictione repleti sunt. Isti autem blasphematores,
terrena sectantes, terrena desiderantes, in
terrenis spem ponentes, cum ista velint nolint perdiderint,
quid tenebunt? ubi remanebunt? Foris nihil,
intus nihil: inanis arca, inanior conscientia. Ubi requies?
ubi salus? ubi spes? Veniant ergo, desinant
blasphemare, discant adorare: scorpii pungentes a
gallina comedantur, in corpus trajicientis convertantur;
in terra exerceantur, in coelo coronentur.
</p>
          </div3>
        </div2>
      </div1>

<div1>
        <head>SERMO CVI . <hi>De verbis Evangelii Lucae,</hi> Nunc vos, Pharisaei, quod foris est paropsidis lavatis, <hi>etc., cap.</hi> XI, V\. 39-42.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Pharisaeorum exterior mundities.</hi> 
Audistis sanctum Evangelium, quomodo Dominus
Jesus, in eo quod Pharisaeis dicebat, suos utique
discipulos commonebat, ne in corporis mundatione
putarent esse justitiam. Omni enim die Pharisaei,
antequam pranderent, abluebant se aqua: quasi quotidiana
lavatio possit cordis esse mundatio. Denique
quales essent, ostendit. Ille dicebat qui videbat: non
enim tantum facies eorum, sed etiam interiora cernebat.
Denique ut hoc sciatis, ille Pharisaeus cui respondit
Christus, apud se ipsum cogitavit, voce non sonuit,
et ille tamen audivit. Apud se enim reprehendit Dominum
Christum, quia sic venit ad convivium ejus non
lotus. Ille cogitabat, hic audiebat, ideo respondebat.
Quid ergo respondit? <hi>Nunc vos, Pharisaei, quod foris
est paropsidis lavatis: intus autem pleni estis dolo et rapina.</hi> 
O venire ad prandium! quomodo non pepercit
homini a quo fuerat invitatus? Magis objurgando pepercit,
ut correcto in judicio parceret. Deinde quid
ostendit nobis? Quia et Baptismum, quod semel adhibetur,
per fidem mundat. Fides autem intus est, non
foris. Unde dicitur et legitur in Actibus Apostolorum, <hi>Fide mundans corda eorum 
 <note>(Act. XV, 9)</note>
            </hi>. Et apostolus
Petrus in Epistola sua ita loquitur: <hi>Sic,</hi> inquit, et vobis
dedit similitudinem de arca Noe, quomodo octo
animae salvae factae sunt per aquam. Et adjunxit: <hi>Sic
et vos simili forma Baptisma salvos faciet; non carnis depositio
<pb n="0626"/>
sordium, sed conscientiae bonae interrogatio <note>(I Pet.
III, 20, 21)</note>
            </hi>. Hanc conscientiae bonae interrogationem
Pharisaei contemnebant, et quod erat foris lavabant:
intus inquinatissimi permanebant.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Eleemosyna an sine fide mundare
possit.</hi> Et quid eis ait postea? <hi>Verumtamen date eleemosynam,
et ecce omnia munda sunt vobis.</hi> Laudata est eleemosyna,
facite et probate. Sed paulisper attendite:
Pharisaeis dictum est. Pharisaei isti Judaei erant, quasi
egregii Judaeorum. Nobiliores enim atque doctiores
tunc Pharisaei vocabantur. Baptismo Christi abluti non
erant: in Christum Filium Dei unigenitum, qui inter
illos ambulabat, et ab eis non agnoscebatur, nondum
crediderant. Quomodo ergo eis dicit, <hi>Date eleemosynam,
et ecce omnia munda sunt vobis?</hi> Si audirent illum
Pharisaei, et darent eleemosynas, jam secundum verbum
ejus munda illis essent omnia; quid opus erat ut
crederent in eum? Si autem mundari non possent, nisi
credentes in eum qui fide mundat cor; quid est, <hi>Date
eleemosynam, et ecce omnia munda sunt vobis?</hi> Attendamus,
et forte ipse exponit?</p>
          </div3>
<div3>
            <head>3.</head>
            <p>
 <hi>Eleemosynae Pharisaeorum insufficientes.</hi> Cum
haec dixisset, sine dubio cogitaverunt illi quia dabant
eleemosynas. Et quomodo dabant? Omnia sua decimabant,
de omnibus suis fructibus decimam partem
detrahebant, et ipsam dabant. Non facile hoc aliquis
facit Christianus. Ecce quod faciebant Judaei. Non triticum
solum, sed et vinum et oleum: neque hoc solum,
sed etiam et res contemptibiles propter praeceptum
Dei, cuminum, rutam, mentam et anethum totum
decimabant: id est, decimam partem detrahebant,
et eleemosynas dabant. Credo ergo quia revocaverunt
ad se, et putaverunt Dominum Christum inaniter loqui,
quasi eis qui non facerent eleemosynas: cum ipsi
scirent opera sua, quod et minutissima et contemptibilia
fructuum suorum decimabant, et eleemosynas
dabant. Irriserunt illum apud se talia dicentem, quasi
hominibus qui eleemosynas non facerent.
</p>
          </div3>
        </div2>

<div2>
          <head>CAPUT III.</head>
<p>Hoc Dominus sciens, continuo subjunxit: <hi>Verumtamen vae vobis, Scribae et Pharisaei, qui
decimatis mentam, cuminum et rutam, et omne olus.</hi> 
 Ut
sciatis, novi eleemosynas vestras. Certe istae sunt
eleemosynae vestrae, istae sunt decimae: etiam minuta
quaeque et contemptibilia fructuum vestrorum decimatis: <hi>Et relinquitis graviora Legis, judicium et charitatem.</hi> 
Attendite. Reliquistis judicium et charitatem, et
decimatis olera. Non est hoc facere eleemosynam. <hi>Et
haec,</hi> inquit, <hi>oportet facere, et illa non omittere.</hi> Quae
facere? <hi>Judicium et charitatem, justitiam et misericordiam;
et illa non omittere.</hi> Facite illa: sed ista praeponite.</p>
</div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Vera eleemosyna quae fieri jubetur.</hi> 
Si haec ita sunt, quid illis dixit, <hi>Facite eleemosynam,
et ecce omnia munda sunt vobis?</hi> Quid est, <hi>Facite eleemosynam?</hi> 
Facite misericordiam. Quid est, Facite misericordiam?
Si intelligis, a te incipe. Quomodo enim
es misericors alteri, si crudelis sis tibi? <hi>Date eleemosynam,
et omnia munda sunt vobis.</hi> Facite veram eleemosynam.
Quid est eleemosyna? Misericordia, Audi
<pb n="0627"/>
Scripturam: <hi>Miserere animae tuae placens Deo <note>(Eccli.
XXX, 24)</note>
            </hi>. Fac eleemosynam, <hi>miserere animae tuae placens
Deo.</hi> Mendicat ante te anima tua, redi ad conscientiam
tuam. Quicumque male vivis, quicumque
infideliter vivis, redi ad conscientiam tuam: et ibi
invenis mendicantem animam tuam, invenis egentem,
invenis pauperem, invenis aerumnosam, invenis forte
nec egentem, sed egestate obmutescentem. Nam si
mendicat, esurit justitiam. Quando inveneris talem
animam tuam (intus in corde tuo sunt illa), fac prius
eleemosynam, da illi panem. Quem panem? Si Pharisaeus
interrogaret, diceret illi Dominus: Fac eleemosynam
cum anima tua. Hoc enim illi dixit; sed ille
non intellexit, quando enarravit illis eleemosynas quas
faciebant, et putabant latere Christum; et ait illis:
Novi quia facitis; decimatis mentam et anethum, cuminum
et rutam: sed ego alias eleemosynas loquor:
contemnitis judicium et charitatem. In judicio et charitate
fac eleemosynam cum anima tua. Quid est in
judicio? Respice, et inveni; displice tibi, pronuntia in
te. Et quid est charitas? Dilige Dominum Deum in toto
corde tuo, et tota anima tua, et tota mente tua; dilige
proximum tuum tanquam te ipsum <note>(Matth. XXII, 37,
39)</note>: et fecisti misericordiam prius cum anima tua, in
conscientia tua. Hanc autem eleemosynam si praetermittis,
da quod vis, dona quantum vis; retrahe de
fructibus tuis, non decimas, sed dimidias; novem partes
da, et unam tibi dimitte: nihil facis, quando tecum
non facis, et tecum pauper es. Anima tua vescatur,
ne fame pereat. Da illi panem. Quem panem,
inquit? Ipse tecum loquitur. Tu si audires, et intelligeres,
et crederes Domino, ipse tibi diceret: <hi>Ego
sum panis vivus, qui descendi de coelo <note>(Joan. VI, 41)</note>
            </hi>.
Nonne istum panem primum dares animae tuae, et faceres
cum illa eleemosynam? Si ergo credis, debes
facere, ut prius pascas animam tuam. Crede in Christum;
et mundabuntur quae intus sunt, et quae foris
sunt munda erunt. Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CVII . <hi>De verbis Evangelii Lucae,</hi> Dico vobis, abstinete ab omni avaritia. <hi>Cap.</hi> XII, V\. 13-21.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Praeceptum de cavenda
omni avaritia.</hi> Qui Deum timetis, non dubito quin
verbum ejus cum timore audiatis, et cum hilaritate
faciatis; ut quod promisit, modo speretis, post accipiatis.
Dominum modo audivimus praecipientem nobis,
Christum Jesum filium Dei. Praecepit nobis Veritas,
quae nec fallit, nec fallitur: audiamus, timeamus, caveamus.
Quid ergo praecepit? <hi>Dico,</hi> inquit, <hi>vobis, abstinete
ab omni avaritia.</hi> Quid est, <hi>ab omni avaritia?</hi> 
Quid est, <hi>ab omni?</hi> Quare addidit, <hi>ab omni?</hi> Posset enim
sic dicere, Cavete ab avaritia. Pertinuit ad eum, ut
<pb n="0628"/>
adderet, <hi>ab omni;</hi> et diceret, <hi>Cavete ab omni avaritia.</hi> </p>
          </div3>
<div3>
            <head>2.</head>
            <p>
 <hi>Qua occasione datum a Christo.</hi> Quare hoc dixerit,
velut occasio ipsa unde natus est sermo, apparet
nobis in sancto Evangelio. Interpellavit enim eum
quidam contra fratrem suum, qui totum patrimonium
abstulerat, et fratri suo partem suam non reddebat.
Quam bonam ergo causam habuerit iste interpellator,
advertitis. Non enim rapere quaerebat aliena, sed sua
a parentibus sibi relicta quaerebat: ipsa Domino interpellato
et judicante poscebat. Habebat iniquum fratrem:
sed justum judicem invenerat contra iniquum
fratrem. Deberet ergo perdere in tam bona causa istam
occasionem? Aut quis diceret fratri ejus, Redde partem
suam fratri tuo, si Christus non diceret? Ille judex
hoc dicturus erat, quem forte frater ditior et raptor
praemio corrumpebat? Miser ergo et paternis opibus
destitutus tali ac tanto judice invento accedit, interpellat,
rogat, causam suam brevissime exponit. Utquid
enim opus erat causam perorare, quando ei
loquebatur, qui cor poterat et videre? <hi>Domine,</hi> inquit, <hi>dic fratri meo, ut dividat mecum haereditatem.</hi> 
 Non ei
dixit Dominus, Veniat frater tuus. Sed nec misit, ut
adesset, aut cum adfuisset, interpellatori dixit, Proba
quod dicebas. Petebat dimidiam haereditatem, petebat
in terra dimidiam: in coelo Dominus offerebat totam.
Plus Dominus dabat, quam ille postulabat.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Divisor haereditatis Christus esse nolens
quid doceat. Donatistae notantur.--Dic fratri meo,
ut dividat mecum haereditatem.</hi> Causa justa, causa brevis.
Sed audiamus et judicantem et docentem. <hi>Homo,</hi> 
ait, <hi>Homo:</hi> qui enim pro magno habes istam haereditatem,
quid es nisi homo? Volebat illum facere aliquid
plus quam est homo. Quid plus illum volebat
facere, cui volebat avaritiam tollere? Quid eum plus
volebat facere? Dico vobis: <hi>Ego dixi, dii estis, et filii
Altissimi omnes <note>(Psal. LXXXI)</note>
            </hi>. Ecce quod eum volebat
facere, inter deos numerare qui avaritiam non habet. <hi>Homo, quis me constituit divisorem inter vos?</hi> 
 Et Paulus
apostolus servus ipsius, quando dicebat, <hi>Obsecro
vos, fratres, ut idipsum dicatis omnes, et non sint in vobis
schismata,</hi> nolebat esse divisor. Denique monuit
eos qui ad ipsius nomen currebant, et Christum dividebant: <hi>Unusquisque vestrum dicit, Ego sum Pauli,
ego Apollo, ego Cephae, ego Christi. Divisus est Christus?
Numquid Paulus pro vobis crucifixus est? aut in
nomine Pauli baptizati estis 
 <note>(I Cor. I, 10-13)</note>
            </hi>? Videte
ergo, quam mali sint homines, qui volunt esse divisum,
qui noluit esse divisor. <hi>Quis me,</hi> inquit, <hi>constituit
divisorem inter vos?</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Avaritiae damnatur qui vel sua
cupide servat,</hi> Petisti beneficium: audi consilium. <hi>Ego dico vobis, cavete ab omni cupiditate.</hi> 
 Forte, inquit,
tu avarum et cupidum diceres, si quaereret aliena:
ego autem dico, cupide et avare non appetas nec
tua. Hoc est, <hi>ab omni. Cavete,</hi> inquit, <hi>ab omni avaritia.</hi> 
Magnum pondus. Si forte hoc pondus infirmis imponitur;
rogetur ut qui imponit, vires dare dignetur.
<pb n="0629"/>
Non enim leviter habendum est, fratres mei, quando
Dominus noster, Redemptor noster, Salvator noster,
qui mortuus est pro nobis, qui sanguinem suum pretium
dedit, ut redimeret nos, advocatus et judex noster;
non est leve, quando dicit, <hi>Cavete.</hi> Novit ille
quantum mali sit: nos non novimus; illi credamus. <hi>Cavete,</hi> 
 inquit. Quid? unde? <hi>Ab omni avaritia.</hi> Meum
servo, non alienum tollo. <hi>Cavete ab omni avaritia.</hi> Non
solum avarus est qui rapit aliena; sed et ille avarus
est qui cupide servat sua. Sed si sic culpatur qui cupide
servat sua; quomodo damnatur qui rapit aliena? <hi>Cavete,</hi> 
 inquit, <hi>ab omi cupiditate: quia non in abundantia
hominis est vita ejus ex his quae ibi habet.</hi> Multa qui
recondit, quantum inde tollit ut vivat? Cum tulerit inde,
et quodam modo cogitatione separaverit quod
sufficiat unde vivat, videat caetera cui remaneant: ne
forte cum servas unde vivas, colligas unde moriaris.
Ecce Christus, ecce veritas, ecce severitas. <hi>Cavete,</hi> dicit
veritas: <hi>Cavete,</hi> dicit severitas. Si non amas veritatem,
time severitatem. <hi>Non in abundantia hominis
est vita ejus ex his quae habet.</hi> Crede illi, non te fallit.
Contra tu dicis? Imo in abundantia hominis est vita
ejus ex his quae habet. Ille te non fallit: tu te fallis.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Dives imprudens qui reservare
proponit, non erogare.</hi> Ex hac ergo occasione, quia
interpellator ille partem suam quaerebat, non alienam
invadere cupiebat, nata est ista sententia Domini, ut
non diceret, <hi>Cavete</hi> ab avaritia, sed adderet, <hi>ab omni
avaritia.</hi> Parum fuit: dat alterum exemplum de quodam
divite, cui successerat regio. <hi>Erat,</hi> inquit, <hi>homo
dives, cui successerat regio.</hi> Quid est, <hi>successerat?</hi> Magnos
fructus attulerat regio quam possidebat. Quam
magnos fructus? Ut non inveniret ubi poneret: factus
est subito per abundantiam angustus, avarus antiquus.
Quot enim anni jam transierant, et tamen horrea illa
suffecerant? Tantum ergo natum est, ut loca non sufficerent
quae solebant. Et quaerebat consilium miser,
non quomodo erogaret quod plus natum erat, sed
quomodo reservaret: et cogitando invenit consilium.
Quasi sapiens sibi visus est, inveniendo consilium.
Prudenter cogitavit, sapienter vidit. Quid vidit sapienter? <hi>Destruam,</hi> 
 inquit, <hi>horrea vetera, et faciam nova ampliora,
et implebo ea: et dico animae meae.</hi> Quid dicis
animae tuae? <hi>Anima, habes multa bona in annos plurimos
reposita, requiesce, manduca, bibe, epulare.</hi> Hoc
dixit sapiens inventor consilii animae suae.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Animae consulendum non ut habeat
bona, sed ut ipsa sit bona. Et Deus ad illum:</hi> qui nec
cum stultis loqui dedignatur. Aliquis vestrum forte
dicat: Et quomodo Deus cum stulto locutus est? O
fratres mei, cum quantis stultis hic loquitur, quando
Evangelium recitatur? Quando lectum est, qui audiunt
et non faciunt, stulti non sunt? Quid ergo ait
Dominus? Quia ille sibi iterum in inveniendo consilio
sapiens videbatur: <hi>Stulte,</hi> inquit; <hi>Stulte,</hi> qui tibi sapiens
videris: <hi>Stulte,</hi> qui dixisti animae tuae, <hi>Habes
multa bona reposita in annos plurimos: hodie repetitur
a te anima tua.</hi> Cui dixisti, <hi>Habes multa bona;</hi> hodie
repetitur, et nullum habet bonum. Contemnat haec
<pb n="0630"/>
bona, et sit ipsa bona; ut quando repetitur, exeat secura.
Quid enim est iniquius homine, qui multa bona
habere vult, et bonus ipse esse non vult? Indignus
es qui habeas, qui non vis esse quod vis habere. Numquid
enim vis habere villam malam? Non utique, sed
bonam. Numquid uxorem malam? Non, sed bonam.
Numquid denique casulam malam? Numquid vel caligam
malam? Quare animam solam malam? Non hic
dixit stulto huic vana cogitanti, horrea aedificanti, et
ventres pauperum non videnti; non illi ait, Hodie
anima tua rapietur ad gehennam: nihil horum dixit;
sed, <hi>repetitur a te.</hi> Non tibi dico anima tua quo sit
itura: hinc tamen ubi illi tanta servas, velis nolis,
est migratura. Ecce, stulte, cogitasti implere horrea
nova majora, quasi non sit quid inde fiat.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Signum Christi in fronte intus
portantes securi sunt inter malos.</hi> Sed fortasse ille
nondum fuit christianus. Nos audiamus, fratres, quibus
credentibus Evangelium recitatur, a quibus qui
illa dixit adoratur, cujus signum a nobis in fronte
portatur, et in corde habetur. Interest enim plurimum
ubi habeat homo signum Christi, utrum in fronte,
an et in fronte et in corde. Audistis quid hodie
Ezechiel sanctus propheta loquebatur, quemadmodum
antequam mitteret Deus exterminatorem populi
iniqui, misit primitus signatorem, et ait illi: <hi>Vade, et
da signum in frontibus eorum qui gemunt et moerent de
peccatis populi mei, quae fiunt in medio eorum.</hi> Non
dixit, <hi>quae fiunt</hi> extra ipsos; sed, <hi>in medio eorum.</hi> 
Gemunt tamen et moerent: et ideo signati sunt in
fronte; in fronte interioris hominis, non exterioris.
Est enim frons in facie, est frons in conscientia. Denique
aliquando quando interior frons pulsatur, exterior
obrubescit: aut pudore obrubescit, aut timore
pallescit. Est ergo frons hominis interioris. Ibi signati
sunt illi, ne vastarentur: quia etsi peccata quae fiebant
in medio eorum, non corrigebant; tamen dolebant,
et ipso se dolore separabant; et separati Deo,
oculis hominum mixti erant. Signantur occulte, non
laeduntur aperte. Mittitur postea vastator, et dicitur
ei: <hi>Vade, vasta, non parcas minoribus, majoribus, masculis,
feminis: sed ad eos qui habent in fronte signum,
non appropinques <note>(Ezech. IX, 4-6)</note>
            </hi>. Quanta securitas
vobis data est, fratres mei, qui estis in hoc populo
gementes, et moerentes iniquitates quae fiunt in medio
vestrum, et non facientes?
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Omnis avaritia, ne peccetur, praecidenda.</hi> 
Ut autem iniquitates non faciatis, <hi>Cavete ab
omni avaritia.</hi> Dico vobis latius, quid est <hi>ab omni avaritia.</hi> 
In libidine avarus est, cui uxor non sufficit sua.
Et ipsa idololatria dicta est avaritia: quia et in ipsa divinitate
avarus est, cui non sufficit Deus unus et verus.
Quae sibi facit multos deos, nisi avara anima?
Quae sibi facit martyres falsos, nisi avara anima <hi>Cavete ab omni avaritia.</hi> 
 Ecce amas tua, et jactas te.
quia non quaeris aliena: vide quid mali facias non
<pb n="0631"/>
audiendo Christum dicentem, <hi>Cavete ab omni avaritia.</hi> 
Ecce amas tua, non tollis aliena: de labore habes,
de justitia habes: haeres relictus es, donavit tibi quem
promeruisti: navigasti, periclitatus es, fraudem non
fecisti, mendacium non jurasti, quod Deus voluit acquisisti:
et servas cupide tanquam in bona conscientia,
quia non habes de malo, et non quaeris aliena. Si
non audieris illum qui dixit, <hi>Cavete ab omni avaritia,</hi> 
audi quanta mala facturus es propter tua. Ecce contigit,
verbi gratia, ut fieres judex. Non corrumperis,
quia non quaeris aliena: nemo tibi dat praemium, et
dicit, Judica contra adversarium meum. Absit; homo
qui non quaeris aliena, quando tibi hoc persuaderi
potest? Vide quid mali facturus sis propter tua. Ille
qui vult ut male judices, et pro ipso feras sententiam
contra adversarium ipsius, forte potens homo
est, et potest tibi calumniam facere, ut perdas tua.
Attendis potentiam ipsius, cogitas illam, cogitas tua
quae servas, quae amas: non quae possedisti, sed quibus
male inhaesisti. Attendis viscum tuum, propter
quod liberas virtutis non habes pennas: et dicis apud
te ipsum, Offendo hominem istum, multum potest ad
tempus; suggeret de me mala, et proscribor, et perdo
quod habeo. Judicaturus es male, non cum quaeris
aliena, sed cum servas tua.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Rursus de periculo avari vel
sua cupide servantis.</hi> Da mihi hominem qui audivit
Christum, da mihi hominem qui cum timore audivit, <hi>Cavete ab omni cupiditate:</hi> 
 et non mihi dicat, Ego homo
pauper sum, plebeius, mediocris, gregalis; quando
spero me judicem futurum? Non timeo istam tentationem,
cujus periculum ante oculos posuisti. Ecce
dico et pauperi quid timere debeat. Vocat te dives et
potens, ut pro illo dicas falsum testimonium. Quid
facturus es modo? Dic mihi. Habes bonum peculium:
laborasti, acquisisti, servasti. Exigit ille: Dic pro me
falsum testimonium, et tantum et tantum dono tibi.
Tu qui non quaeris aliena: Absit a me, inquis: non
quaero quod mihi noluit Deus dare, non accipio; recede
a me. Non vis accipere quod do? quod habes
tollo. Ecce modo te proba, modo te interroga. Quid
me attendis? Intus te attende, intus te vide, intus te
examina; sede ad te, et constitue te ante te, et in
equuleum praecepti Dei extende te, et timore torque
te, et noli te palpare: responde tibi. Ecce si hoc quisquam
minetur, quid facies? Tollo tibi quod cum tanto
labore acquisisti, nisi pro me falsum testimonium dixeris.
Da illum: <hi>Cavete ab omni avaritia.</hi> O serve
meus, dicet tibi, quem redemi et liberum feci, quem
de servo fratrem adoptavi, quem in corpore meo
membrum posui, audi me: Tollat quod acquisisti, me
tibi non tollet. Ne pereas, servas tua? Nonne tibi
dixi, <hi>Cavete ab omni cupiditate?</hi> 
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Avaritia vitae etiam ipsa cavenda.</hi> 
Ecce turbaris, ecce fluctuas: cor tuum quasi navis tempestatibus
<pb n="0632"/>
quatitur. Dormit Christus: excita dormientem,
et non patieris tempestatem saevientem. Ipsum
excita, qui nihil hic habere voluit, et totum habes,
qui usque ad crucem pro te pervenit, cujus nudi atque
pendentis ossa ab insultantibus numerata sunt:
et cave ab omni avaritia. Parum est avaritia pecuniae:
cave avaritiam vitae. Horrenda avaritia, metuenda
avaritia. Aliquando homo contemnit quod habet, et
dicit: Non dico falsum testimonium. Non dico, dicis
mihi? Tollo quod habes. Tolle quod habeo: non tollis
quod intus habeo. Non enim pauper remanserat
qui dicebat: <hi>Dominus dedit, Dominus abstulit; sicut
Domino placuit, ita factum est; ergo sit nomen Domini
benedictum. Nudus exii de utero matris meae, nudus revertar
in terram <note>(Job. I, 21)</note>
            </hi>. Nudus foris, intus vestitus.
Nudus foris a pannis, et putribilibus pannis; intus
vestitus. Unde? <hi>Sacerdotes tui induantur justitia <note>(Psal. CXXXI, 9)</note>
            </hi>.
Sed quid si dicat, cum contempseris
ea quae possides, quid si dicat: Occido te? Responde
illi, si Christum audisti: Occides me? Melius tu occides
 carnem meam, quam ego per linguam falsam
animam meam. Quid facturus es mihi? Occisurus es
carnem: exit anima libera, in fine saeculi et ipsam
quam contempsit carnem receptura. Quid ergo mihi
facturus es? Si autem falsum testimonium dixero pro
te, de lingua mea occido me; et non in carne occido
me: <hi>Os</hi> enim <hi>quod mentitur, occidit animam <note>(Sap. I,
11)</note>
            </hi>. Forte hoc non dicis. Unde non dicis? Vivere
vis: plus vis vivere, quam Deus constituit? Certe caves
ab omni avaritia? Huc usque Deus voluit ut vivas,
quo usque iste ad te accessit. Forte te occisurus est,
ut martyrem faciat. Noli habere cupiditatem vivendi;
et non habes aeternitatem moriendi? Videtis quia
ubique avaritia illa, cum plus volumus quam opus
est, facit nos peccare? Caveamus ab omni avaritia, si
volumus frui aeterna sapientia.
</p>
          </div3>
        </div2>
      </div1>

<div1>
        <head>SERMO CVIII . <hi>De verbis Evangelii Lucae, cap.</hi> XII, 35, 36, Sint lumbi vestri accincti, et lucernae ardentes, et vos similes, <hi>etc., deque verbis Psalmi</hi> XXXIII, 12-15, Quis est homo qui vult vitam, <hi>etc.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>De exspectando adventu
Domini. Christiani quare facti sumus. Saeculum istud
non amandum.</hi> Dominus noster Jesus Christus et venit
ad homines, et abscessit ab hominibus, et venturus
est ad homines. Et tamen hic erat quando venit,
nec recessit quando abscessit, et ad eos venturus est
quibus dixit; <hi>Ecce ego vobiscum sum usque ad consummationem
saeculi <note>(Matth. XXVIII, 20)</note>
            </hi>. Secundum formam
ergo servi, quam suscepit pro nobis, quodam
tempore natus est, et occisus est, et resurrexit, et
non jam moritur, nec mors ei ultra dominabitur <note>(Rom. VI, 9)</note>:
secundum divinitatem autem, qua aequalis
est Patri, in hoc mundo erat, et mundus per ipsum
factus est, et mundus eum non cognovit <note>(Joan. I, 10)</note>.
<pb n="0633"/>
De hoc audistis modo Evangelium, quid monuerit
nos, cautos nos faciens, et volens esse expeditos et
paratos ad exspectanda novissima: ut post novissima,
quae sunt in hoc saeculo metuenda, succedat requies,
quae non habet finem. Beati qui participes facti
fuerint. Erunt autem tunc securi, qui modo non
sunt securi: et iterum tunc timebunt, qui modo timere
nolunt. Ad hanc exspectationem et propter
hanc spem christiani facti sumus. Nonne spes nostra
est de hoc saeculo? Non amemus saeculum. Ab amore
saeculi hujus vocati sumus, ut aliud saeculum speremus
et diligamus. In hoc abstinere nos debemus ab
omnibus illicitis concupiscentiis, hoc est, lumbos accinctos
habere debemus: et fervere et lucere in operibus
bonis, hoc est, lucernas ardentes habere. Dixit
enim ipse Dominus discipulis suis alio loco Evangelii: <hi>Nemo accendit lucernam, et ponit eam sub modio, sed
super candelabrum, ut luceat omnibus qui in domo sunt.</hi> 
Et ut ostenderet unde dicebat, subjecit et ait: <hi>Sic
luceat lumen vestrum coram hominibus, ut videant bona
facta vestra, et glorificent Patrem vestrum qui in coelis
est <note>(Matth V, 15, 16)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Tria in Evangelio commendata.</hi> 
Ideo lumbos nostros accinctos esse voluit, et lucernas
ardentes. Quid est, lumbos accinctos? <hi>Declina a
malo.</hi> Quid est lucere? quid est lucernas ardentes habere?
Hoc est, <hi>Et fac bonum.</hi> Quid est quod adjunxit
et ait, <hi>Et vos similes estote hominibus exspectantibus
dominum suum quando veniat a nuptiis:</hi> nisi quod in
illo psalmo sequitur, <hi>Inquire pacem, et sequere eam?</hi> 
Haec tria, hoc est, abstinentia a malo, et operatio
boni, et spes praemii aeterni, commemorata sunt in
Actibus Apostolorum, ubi scriptum est, Quia docebat
eos Paulus <hi>de continentia, de justitia, et spe vitae
aeternae <note>(Act. XXIV, 25)</note>
            </hi>. Ad continentiam pertinet, <hi>Sint lumbi vestri accincti.</hi> 
 Ad justitiam pertinet, <hi>Et lucernae
ardentes</hi>. Ad exspectationem Domini pertinet,
quae est spes vitae aeternae. Ergo, <hi>Declina a malo,</hi> 
haec est continentia, hi sunt lumbi accincti: <hi>Et fac
bonum,</hi> haec est justitia, hae sunt lucernae ardentes: <hi>Quaere pacem et sequere eam,</hi> 
 haec est exspectatio futuri
saeculi: ergo, <hi>Similes estote hominibus expectantibus
dominum suum quando veniat a nuptiis.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Dies boni frustra hic quaeruntur.
Diu vivere, quid.</hi> Habentes autem ista praecepta et
promissa, quid quaerimus in terra dies bonos, ubi
eos invenire non possumus? Scio enim quia eos quaeritis,
quando aut aegrotatis, aut in tribulationibus
estis, quae abundant in isto saeculo. Quoniam quando
aetas vergit ad finem, et senex plenus est querelis,
et nullis gaudiis. Inter omnes tribulationes, quibus
conteritur genus humanum, non quaerunt homines
nisi dies bonos, et vitam volunt longam, quam hic
<pb n="0634"/>
habere non possunt. Quia et longa hominis vita tanta
brevitate constringitur ad universi saeculi illius latitudinem,
quasi una gutta ad universum mare comparetur.
Quid ergo est vita hominis, etiam illa quae
longa dicitur? Longam vitam dicunt, quae in saeculo
isto brevis est: et, sicut dixi, abundant gemitus
usque ad decrepitam senectutem. Hoc totum modicum
et breve est: et tamen quomodo quaeritur ab
hominibus? Quanta diligentia, quanto labore, quanta
cura, quanta vigilantia, quanto opere quaerunt homines
ut diu hic vivant et senescant? Ipsum autem diu
vivere quid est, nisi ad finem currere? Habuisti hesternum
diem, habere vis et crastinum diem. Sed
cum iste transierit et crastinus, minus illum habes.
Ideo optas ut lucescat dies, ut propinquet tibi quo tu
non vis pervenire. Exhibes aliquam solemnitatem amicis
tuis, audis ibi a bene optantibus dici tibi, Multos
annos vivas: vis ut veniat quod illi dixerunt. Quid?
Ut veniant anni et anni, et non vis veniat finis annorum?
Studia tua contraria sunt: ambulare vis, et
pervenire non vis.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Vita et dies boni ubi quaerendi.</hi> 
Verumtamen, ut dixi, si tanta cura inest hominibus,
ut quotidianis, magnis perpetuisque laboribus cupiant,
ut tardius moriantur; quanta cura agendum
est, ut nunquam moriantur? Inde nemo vult cogitare.
Quotidie quaeruntur in isto saeculo dies boni,
ubi non inveniuntur: et nemo vult sic vivere, ut illuc
perveniat ubi inveniuntur. Ideo admonet eadem Scriptura,
et dicit: <hi>Quis est homo qui vult vitam, et diligit
videre dies bonos?</hi> Sic interrogavit Scriptura, ut sciret
quid illi responderetur: sciens quod omnes homines
vitam quaererent, et dies bonos. Pro desiderio
ipsorum interrogavit, tanquam sibi de omnium corde
responderetur, Ego volo: sic dixit, <hi>Quis est homo
qui vult vitam, et diligit videre dies bonos?</hi> Quemadmodum
etiam ista hora, qua vobis loquor cum audistis me
dixisse, <hi>Quid est homo qui vult vitam, et diligit videre
dies bonos?</hi> omnes respondistis in corde vestro, Ego.
Nam et ego qui vobiscum loquor, vitam volo et dies
bonos: quod quaeritis vos, hoc quaero et ego.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Idem tractatur argumentum.</hi> Quomodo
si aurum nobis omnibus esset necessarium, et
ego ad aurum una vobiscum pervenire volens, et esset
alicubi in agro vestro, in loco vestrae potestati
subdito, et viderem vos quaerentes aurum, et dicerem
vobis, Quid quaeritis? responderetis mihi, Aurum.
Et ego vobis dicerem, Aurum quaeritis, et ego aurum
quaero: quod quaeritis, et ego quaero; sed non ibi
quaeritis ubi possimus invenire. Ergo audite me, ubi
possimus invenire: vobis non tollo, locum vobis
ostendo: imo sequamur omnes eum qui novit ubi sit
quod quaerimus. Sic et nunc, quia desideratis vitam
et dies bonos, non possumus vobis dicere, Nolite
desiderare vitam et dies bonos: sed illud dicimus,
Nolite hic quaerere in hoc saeculo vitam et dies bonos,
ubi boni esse non possunt. Nonne vita ipsa morti
<pb n="0635"/>
similis est? Dies autem ipsi properantes transeunt;
quia hodiernus dies hesternum exclusit: crastinus
ideo nascitur, ut excludat hodiernum. Ipsi dies non
stant: tu quare cum illis vis stare? Desiderium ergo
vestrum, quo vultis vitam et dies bonos, non solum
non reprimo, sed etiam vehementius accendo. Prorsus
quaerite vitam, quaerite dies bonos: sed ubi possunt
inveniri, ibi quaerantur.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Quid agendum ut obtineantur dies
boni. Vita, et dies boni.</hi> Vultis enim audire mecum
consilium ejus, qui novit ubi sint dies boni, et ubi
sit vita? Audite non a me, sed mecum simul. Ait
enim nobis quidam: <hi>Venite, filii, audite me.</hi> Et concurramus,
et stemus, et aures arrigamus, et corde
intelligamus Patrem qui dixit, <hi>Venite, filii, audite
me; timorem,</hi> inquit, <hi>Domini docebo vos.</hi> Et quam rem
vult docere, et cui rei utilis est timor Domini, sequitur: <hi>Quis est homo qui vult vitam, et diligit videre
dies bonos?</hi> 
 Respondemus omnes, Nos volumus. Quod
sequitur audiamus. <hi>Cohibe linguam tuam a malo, et
labia tua ne loquantur dolum.</hi> Modo dic, Ego. Jamdudum
quando dicebam, <hi>Quis est homo qui vult vitam,
et diligit videre dies bonos?</hi> omnes respondebamus,
Ego. Eia respondeat mihi aliquis, Ego. Ergo, <hi>Cohibe
linguam tuam a malo, et labia tua ne loquantur dolum.</hi> 
Dic modo, Ego. Ergo dies bonos et vitam vis; cohibere
linguam tuam a malo non vis, et labia tua ne loquantur
dolum? Ad mercedem alacer, ad opus piger.
Et cui non operanti redditur merces? Utinam in domo
tua vel operanti mercedem reddas. Nam scio quia
non operanti non reddis. Quare? Quia nihil operanti
nihil debes. Et Deus proposuit mercedem. Quam mercedem? <hi>Vitam et dies bonos,</hi> 
 quam omnes desideramus,
et ad quos dies omnes venire conamur. Promissam
mercedem daturus est. Quam mercedem? <hi>Vitam et dies bonos.</hi> 
 Et qui sunt dies boni? Vita sine
fine, requies sine labore.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Lingua cohibenda.</hi> Magnam mercedem
proposuit: in tanta proposita mercede, videamus
quid jussit. Jam enim mercede tantae pollicitationis
et amore mercedis accensi, paremus jussioni ejus
vires nostras, latera, lacertos. Quasi jussurus est onera
grandia nos portare, forte aliquid fodere, forte aliquam
machinam erigere? Non tibi jussit rem laboriosam,
sed membrum quod inter omnia membra cito moves,
ipsum tibi praecepit cohibere: <hi>Cohibe linguam tuam a
malo.</hi> Non est labor erigere fabricam; et labor est tenere
linguam? <hi>Cohibe linguam tuam a malo.</hi> Noli loqui
mendacium, noli loqui criminationes, noli loqui calumnias,
noli loqui falsa testimonia, noli loqui blasphemias: <hi>Cohibe linguam tuam a malo.</hi> 
 Vide quomodo
irasceris, si quis de te male loquatur. Quomodo
irasceris alteri, quando de te male loquitur: sic
irascere tibi, quando de altero male loqueris. <hi>Labia
tua ne loquantur dolum.</hi> Quod est intus in corde tuo,
hoc dicatur foris. Non aliud pectus tegat, et aliud lingua
proferat. <hi>Declina a malo, et fac bonum.</hi> Nam quomodo
dicturus sum ei, Vesti nudum, qui adhuc vult
spoliare vestitum? Nam qui premit civem suum, quomodo
<pb n="0636"/>
habet suscipere peregrinum? Ergo per ordinem,
prius <hi>declina a malo, et fac bonum:</hi> prius accinge
lumbos tuos, et tunc accende lucernam. Et cum hoc
feceris, securus exspecta <hi>vitam et dies bonos. Quaere
pacem, et sequere eam:</hi> et tunc bona fronte dices Domino,
Feci quod jussisti, redde quod promisisti.
</p>
          </div3>
        </div2>
      </div1>

<div1>
        <head>SERMO CIX . <hi>De verbis Evangelii Lucae,</hi> Faciem coeli et terrae nostis probare, <hi>etc., deque istis,</hi> Si vadis cum adversario tuo ad principem, da operam in via liberari ab illo, <hi>etc., cap.</hi> XII, V\. 56-59.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Tempore misericordiae
utendum ad poenitentiam. Vitro fragiliores sumus.</hi> 
Evangelium audivimus, et in eo Dominum eos arguentem,
qui faciem coeli norunt probare, et tempus
fidei regni coelorum appropinquantis nesciunt invenire.
Judaeis autem hoc dicebat: sed etiam ad nos
sermo pervenit. Dominus autem ipse Jesus Christus
Evangelii sui praedicationem ita coepit: <hi>Agite poenitentiam;
appropinquavit enim regnum coelorum <note>(Matth. IV,
17)</note>
            </hi>. Similiter et Joannes Baptista et praecursor ipsius
ita coepit: <hi>Agite poenitentiam; appropinquavit enim regnum
coelorum <note>(Id. III, 2)</note>
            </hi>. Et modo corripit eos Dominus,
qui nolunt agere poenitentiam, appropinquante
regno coelorum. <hi>Regnum coelorum,</hi> sicut ipse
ait, <hi>non veniet cum observatione.</hi> Et iterum ipse ait: <hi>Regnum
coelorum intra vos est <note>(Luc. XVII, 20, 21)</note>
            </hi>. Prudenter
ergo accipiat unusquisque monita praeceptoris,
ut non perdat tempus misericordiae Salvatoris, quae
modo impenditur, quamdiu generi humano parcitur.
Ad hoc enim parcitur homini, ut convertatur,
et non sit qui damnetur. Viderit Deus quando veniat
finis saeculi: est tamen modo tempus fidei. Finis saeculi
utrum hic aliquem nostrum inveniat, nescio: et
fortasse non inveniet. Tempus cuique nostrum, proximum
est, quia mortales sumus. Inter casus ambulamus.
Si vitrei essemus, minus casus timeremus.
Quid fragilius vase vitreo? Et tamen servatur, et durat
per saecula. Etsi enim casus vitreo vasi timentur,
senectus ei et febris non timetur. Nos ergo fragiliores
et infirmiores sumus: quia et casus omnes qui non
cessant in rebus humanis, fragilitate utique nostra
quotidie formidamus; et si ipsi casus non accedant,
tempus ambulat: vitat homo ictum, numquid vitat
exitum? vitat quae extrinsecus eveniunt, numquid
quod intus nascitur pellitur? Denique nunc lumbricos
gignunt interiora, nunc morbus quilibet subito occupat:
postremo quantumvis homini parcatur, novissime
senectus cum venerit, non est quo differatur.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Quis sit adversarius ille cui consentire
jubemur.</hi> Proinde audiamus Dominum, in nobis
ipsis agamus quod praecepit. Videamus quis est
ille adversarius, de quo nos terruit, dicens: <hi>Si vadis
cum adversario tuo ad principem, da operam in via liberari
<pb n="0637"/>
ab illo; ne forte tradat te principi, et princeps
ministro, et mittaris in carcerem, unde non exies, donec
solvas novissimum quadrantem.</hi> Quis est iste adversarius?
Si diabolus; jam liberati sumus ab illo. Quale
pretium pro nobis datum est, ut ab illo redimeremur?
De quo dicit Apostolus, loquens de ipsa redemptione
nostra: <hi>Qui eruit nos de potestate tenebrarum,
et transtulit in regnum Filii charitatis suae <note>(Coloss.
I, 13)</note>
            </hi>. Redempti sumus, diabolo renuntiavimus:
quomodo dabimus operam liberari ab illo, ne nos
iterum captivos faciat peccatores? Sed non est ipse
adversarius de quo nos Dominus commonet. Alio
enim loco alius evangelista sic illud posuit, ut si utraque
verba jungamus, et utraque verba sibi Evangeliorum
duorum comparemus, adversarium istum cito
intelligamus. Ecce enim hic quid dixit? <hi>Cum vadis
ad principem cum adversario tuo, da operam in via liberari
ab eo.</hi> Alius autem evangelista hoc ipsum sic posuit: <hi>Esto consentiens adversario tuo cito cum es cum
illo in via.</hi> 
 Caetera similia sunt: <hi>Ne forte adversarius
tradat te judici, judex ministro, minister in carcerem <note>(Matth. V, 25)</note>
            </hi>.
Ambo evangelistae similiter hoc explicaverunt.
Unus dixit, <hi>Da operam in via liberari ab illo:</hi> alter
dixit, <hi>Consenti illi.</hi> Non enim poteris liberari ab illo,
nisi ei consenseris. Vis liberari ab illo? <hi>Consenti illi.</hi> 
Numquid diabolus est, cui debeat consentire christianus?
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Adversarius noster, sermo Dei.</hi> 
Quaeramus ergo istum adversarium, cui debemus
consentire, ne tradat nos judici, et judex ministro:
quaeramus illum, et consentiamus illi. Si peccas, adversarius
tuus sermo Dei est. Verbi causa, forsitan
delectat te inebriari: dicit tibi, Noli. Delectat te
spectare et nugari: ille dicit tibi, Noli. Delectat te
adulterari: dicit tibi sermo Dei, Noli. In quibuscumque
peccatis volueris facere voluntatem tuam, dicit
tibi, Noli. Adversarius est voluntatis tuae, donec fiat
auctor salutis tuae. O quam bonus adversarius,
quam utilis adversarius! Non quaerit nostram voluntatem,
sed utilitatem. Adversarius est nobis, quamdiu
sumus et ipsi nobis. Quamdiu tu tibi inimicus es,
inimicum habes sermonem Dei: esto tibi amicus, et
concordas cum ipso. <hi>Non homicidium feceris:</hi> audi,
et concordasti. <hi>Non furtum facias,</hi> audi, et concordasti. <hi>Non moechaberis:</hi> 
 audi, et concordasti. <hi>Non
falsum testimonium dicas:</hi> audi, et concordasti. <hi>Non
concupiscas uxorem proximi tui:</hi> audi, et concordasti. <hi>Non concupiscas rem proximi tui 
 <note>(Exod. XX, 13, etc.)</note>
            </hi>:
audi, et concordasti. In his omnibus cum tuo isto adversario
concordasti: et tibi quid perdidisti? Non solum
nihil perdidisti: sed et te ipsum, qui perieras,
invenisti. Via, vita ista est: si concordaverimus cum
illo, si consenserimus illi; finita via, non timebimus
judicem, ministrum, carcerem.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
<pb n="0638"/> <hi>Anni homini magis decedunt, quam
accedunt.</hi> Quando finitur via? Non omnibus una
hora finitur. Unusquisque habet horam, quando finiat
viam. Via, vita ista dicta est: finisti istam vitam,
finisti viam. Ambulamus; et ipsum vivere, accedere
est. Nisi forte putatis quia tempus accedit, et nos stamus?
Non potest fieri. Quomodo accedit tempus, accedimus
et nos: et non anni nobis accedunt, sed magis
decedunt. Valde errant homines, quando dicunt:
Puer iste adhuc minus sapit, accedunt illi anni, et
prudens erit. Attende quid dicas. Accedunt, dixisti:
ego ostendo quia decedunt, cum tu dicis, Accedunt.
Et audi quam facile id probo. Putemus nos scisse annos
ipsius ex quo natus est: verbi gratia, ut bene illi
optemus, octoginta annos victurus est, perventurus est
ad senectutem. Scribe octoginta annos. Vixit unum
annum: quot habes in summa? quot tenebas? Octoginta.
Deduc unum. Vixit decem: septuaginta restiterunt.
Vixit viginti: sexaginta restiterunt. Certe accedebant:
quid est hoc? Veniunt, ut abeant anni
nostri: veniunt, inquam, ut eant. Non enim veniunt,
ut stent nobiscum: sed cum transeunt per nos, terunt
nos, et minus minusque valere nos faciunt. Talis est
via, in qua venimus. Quid facturi sumus cum adversario
illo, id est, cum sermone Dei? Concorda cum
illo. Nescis enim quando via finiatur. Cum via finita
fuerit, judex restat, et minister, et carcer. At si servaveris
adversario tuo bonam voluntatem, et cum eo
consenseris; pro judice invenies patrem, pro ministro
saevo angelum tollentem in sinum Abrahae, pro
carcere paradisum. Quam cito in via cuncta mutasti,
quia tuo adversario consensisti!
</p>
          </div3>
        </div2>
      </div1>

<div1>
        <head>SERMO CX . <hi>De verbis Evangelii Lucae, ubi dicitur de arbore ficulnea, per triennium fructum non ferente; ac de muliere habente decem et octo annos in infirmitate, cap.</hi> XIII, 6-17: <hi>necnon de verbis Psalmi</hi> IX, 20. Exsurge, Domine, non praevaleat homo; judicentur gentes in conspectu tuo.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Ficus sterilis per triennium
quid significet.</hi> De arbore ficulnea quae triennium
habebat et fructum non afferebat, et de muliere
quae decem et octo annos habebat in infirmitate,
quod Dominus donaverit audite. Arbor ficulnea,
genus humanum est. Triennium autem, tria sunt tempora:
unum ante Legem, alterum sub Lege, tertium
sub gratia. Non est autem importunum, ut arbor
ficulnea intelligatur genus humanum. Primus enim
homo quando peccavit, foliis ficulneis pudenda velavit <note>(Gen. III, 7)</note>:
haec velavit, unde nati sumus, membra.
Quae enim ante peccatum fuerant glorianda, post
peccatum pudenda sunt facta. Denique antea nudi
erant, et non confundebantur. Non enim erat unde
erubescerent, quando peccatum non praecesserat:
nec poterant de sui Creatoris operibus erubescere,
<pb n="0639"/>
quia operibus Creatoris sui bonis nullum adhuc malum
opus suum miscuerant. Nondum enim manducaverant
de ligno scientiae boni et mali, unde manducare
prohibiti erant. Postea ergo quam manducaverunt
et peccaverunt, natum est de illis genus humanum:
id est, homo de homine, obnoxius de debitore,
mortalis de mortali, peccator de peccatore. Hos ergo
appellat in hac arbore, qui per omne tempus fructum
dare noluerunt: et propter hoc imminebat securis
radicibus arboris infructuosae. Intercedit colonus,
differtur supplicium, ut adhibeatur auxilium. Qui autem
intercedit colonus, est omnis sanctus, qui intra
Ecclesiam orat pro eis qui sunt extra Ecclesiam. Et
quid orat? <hi>Domine, dimitte illam et hoc anno:</hi> id est,
tempore isto sub gratia, parce peccatoribus, parce infidelibus,
parce sterilibus, parce infructuosis. <hi>Circumfodio
ei, et adhibeo cophinum stercoris: si fecerit fructum,
bene; sin autem minus, venies et amputabis eam.
Venies:</hi> quando? In judicio venies, quando venturus
es judicare vivos et mortuos. Interim modo parcitur.
Quid est autem fossa? quid est circumfodere, nisi humilitatem
et poenitentiam docere? Fossa enim humilis
terra est. Cophinum stercoris, in bono intellige.
Sordes sunt, sed fructum dant. Sordes cultoris, dolores
sunt peccatoris. Qui agunt poenitentiam, in sordibus
agunt: si tamen intelligant, et veraciter agant.
Huic ergo arbori dicitur: <hi>Agite poenitentiam; appropinquavit
enim regnum coelorum <note>(Matth. III, 2)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Mulier decem et octo annis in infirmitate.
Homo non de suo, sed de gratia Dei
bonus.</hi> Quid illa mulier decem et octo annos habens
in infirmitate? Sex diebus Deus perfecit opera sua.
Ter seni, decem et octo faciunt. Quod ergo significavit
triennium in arbore, hoc decem et octo anni in illa
muliere. Curva erat, sursum aspicere non poterat:
quia Sursum cor, sine causa audiebat. Sed erexit eam
Dominus. Est ergo spes, sed filiis, quousque veniat dies
judicii. Multum sibi dat homo. Et quid est homo?
Justus homo magnum aliquid est homo. Sed tamen
justus homo, gratia Dei est justus homo. Nam, <hi>Quid
est homo, nisi quod memor es ejus <note>(Psal. VIII, 5)</note>
            </hi>? Vis
videre quid est homo? <hi>Omnis homo mendax <note>(Psal.
CXV, 11)</note>
            </hi>. Cantavimus, <hi>Exsurge, Domine, non praevaleat
homo.</hi> Quid est, <hi>non praevaleat homo?</hi> Nonne Apostoli
homines erant? Nonne martyres homines erant?
Ipse Dominus Jesus Deus esse non desistens, homo
esse dignatus est. Quid est ergo, <hi>Exsurge, Domine,
non praevaleat homo?</hi> Si omnis homo mendax: exsurge,
veritas, non praevaleat falsitas. Homo ergo, si
vult esse aliquid boni, non sit de suo proprio. Si
enim de suo esse voluerit, mendax erit. Si verax esse
voluerit de Dei, non de suo erit.</p>
          </div3>
<div3>
            <head>3.</head>
            <p>
 <hi>Prophetae votum, ut non praevaleat homo.</hi> Ergo, <hi>Exsurge, Domine, non praevaleat homo.</hi> 
 Tantum valuit
mendacium ante diluvium, ut post diluvium octo homines
remansissent <note>(I Petr. III, 20)</note>. Per ipsos terra
rursus impleta est hominibus mendacibus, et electus
<pb n="0640"/>
est populus Dei. Facta sunt miracula multa, praerogata
divina beneficia. Ad terram promissionis perductus
est, ab Aegyptiorum servitute liberatus: Prophetae
in illo excitati sunt, templum accepit, sacerdotium
accepit, unctionem accepit, legem accepit.
Sed de ipso postea dictum est, <hi>Filii alieni mentiti
sunt mihi <note>(Psal. XVII, 46)</note>
            </hi>.
</p>
          </div3>
        </div2>

<div2>
          <head>CAPUT III.</head>
<p>Ad extremum missus est ille per
Prophetas ante promissus. <hi>Non praevaleat homo,</hi> vel
quia Deus factus est homo. Sed etiam ipse faciens
divina contemptus est, praestans tam multa beneficia
prehensus est, flagellatus est, suspensus est. Hucusque
praevaluit homo, Dei Filium prehendere, Dei Filium
flagellare, Dei Filium spinis coronare, Dei Filium
ligno suspendere. Tantum praevaluit homo: sed
quousque, nisi quousque depositus de ligno, positus
est in sepulcro? Si ibi remansisset, vere homo praevaluisset.
Sed prophetia ista etiam ipsum Dominum
Jesum alloquitur dicens: <hi>Exsurge, Domine, non praevaleat
homo.</hi> Domine, in carne venire dignatus es,
Verbum caro factus, Verbum super nos, caro inter
nos, Verbum caro inter Deum et hominem: virginem
unde nascereris secundum carnem elegisti, virginem
concipiendus invenisti, natus virginem reliquisti. Sed
non agnoscebaris: apparebas, et latebas. Apparebat
infirmitas, latebat potestas. Hoc totum factum est,
ut sanguinem funderes, quod est pretium nostrum.
Fecisti tanta miracula, valetudinibus aegrotorum sanitatem
tribuisti, beneficia multa praestitisti, et recepisti
mala pro bonis. Insultatum est tibi, in ligno pependisti:
agitatum est ante te caput ab impiis, et dictum
est, <hi>Si Filius Dei es, descende de cruce <note>(Matth. XXVII,
40)</note>
            </hi>. Itane tu perdideras potentiam, an potius demonstrabas
patientiam? Et tamen illi insultaverunt, et tamen
illi irriserunt, tamen illi te occiso quasi victores
discesserunt. Ecce in sepulcro jaces: <hi>Exsurge, Domine,
non praevaleat homo.</hi> Non praevaleat impius inimicus,
non praevaleat caecus Judaeus. Cum enim crucifigereris,
praevaluisse sibi visus est Judaeus caecus. <hi>Exsurge,
Domine, non praevaleat homo.</hi> Factum est, omnino
factum est. Et quid restat, nisi ut <hi>judicentur
gentes in conspectu tuo?</hi> Resurrexit enim, sicut nostis,
ascendit in coelum: inde venturus est judicare vivos
et mortuos.</p>
</div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Judicii venturi certitudo impletis
tot aliis praedictionibus. Deus debitor, non ex acceptis,
sed ex promissis.</hi> Eia arbor infructuosa, non derideas,
quia parcitur tibi: dilata est securis, noli esse secura;
veniet, et amputaberis. Crede quia venturus
est. Ista omnia quae vides, non erant. Christianus
populus toto orbe terrarum aliquando non erat. In
prophetia legebatur, in terra non videbatur: modo
autem et legitur, et videtur. Ipsa Ecclesia sic est
completa. Non ei dictum est, Vide filia, et audi; sed, <hi>Audi et vide 
 <note>(Psal. XLIV, 11)</note>
            </hi>. Audi praedicta, vide
completa. Quomodo ergo, fratres charissimi, non
erat natus Christus de virgine, promissus est, et natus
est: non fecerat mirabilia, promissa sunt, et fecit:
nondum erat passus, promissum est, et factum
<pb n="0641"/>
est: non resurrexerat, praedictum est, et impletum
est: nomen ejus per totum mundum non erat, praedictum
est, et impletum est: idola deleta et fracta
non erant, praedictum est, et impletum est: haeretici
impugnantes Ecclesiam non erant, praedictum est,
et impletum est. Sic et dies judicii nondum est; sed
quia praedictus est, implebitur. An fieri potest ut qui
in tantis verax apparuit, de die judicii mendax sit?
Promissorum suorum nobis chirographum fecit. Non
debendo enim; sed promittendo debitorem se Deus
fecit: id est, non mutuo accipiendo. Non possumus
ergo ei dicere, Redde quod accepisti. Quoniam <hi>quis
prior dedit illi, et retribuetur ei <note>(Rom. XI, 35)</note>
            </hi>? Non
possumus dicere ei, Redde quod accepisti; sed plane
dicimus, Redde quod promisisti.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Regnum Dei promissum.</hi> Inde
namque est, quod audemus quotidie dicere, <hi>Adveniat
regnum tuum <note>(Matth. VI, 10)</note>
            </hi>: ut adveniente regno
ejus, et nos cum illo regnemus. Quod nobis his verbis
promissum est: <hi>Tunc dicam illis, Venite, benedicti
Patris mei, percipite regnum quod vobis paratum est ab
origine mundi.</hi> Sed plane si fecerimus quod ibi sequitur, <hi>Esurivi enim, et dedistis mihi manducare,</hi> 
 etc. <note>(Id. XXV, 34, 35)</note>.
Promisit patribus nostris; sed cautionem
fecit, quam legeremus et nos. Si faciat nobiscum
rationem, qui dignatus est facere cautionem, et
dicat, Legite debita mea, hoc est, debita promissionum
mearum, et computate quae reddidi, computate
etiam quae debeo: ecce quam multa reddidi; modicum
est quod debeo: pro modico quod restat, infidelem
me promissorem esse putabitis? quid respondebimus
contra manifestissimam veritatem? Ergo qui
sterilis est, agat poenitentiam, et faciat fructum dignum
poenitentiae. Qui curvus est, terram intuetur,
terrena felicitate laetatur, istam solam putat esse vitam
beatam, ubi beatus esse possit, aliam non credit:
quicumque tam curvus est, erigatur: si per se
ipsum non potest, invocet Deum. Numquid enim et
mulier illa per se ipsam erecta est? Vae illi esset, si
manum ille non porrexisset.
</p>
          </div3>
        </div2>
      </div1>

<div1>
        <head>SERMO CXI . <hi>De verbis Evangelii Lucae, ubi regnum Dei dicitur</hi> simile fermento, quod acceptum mulier abscondit in farinae sata tria: <hi>deque eo quod ibi scriptum est,</hi> Domine, si pauci sunt qui salvantur? <hi>Cap.</hi> XIII, V\. 21-24.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Tria sata farinae. Pauci
salvantur. Salvandi multi sunt inter se, sed aliorum
comparatione pauci.</hi> Tria sata farinae, de quibus Dominus
loquebatur, genus humanum est. Recolite diluvium:
unde caeteri repararentur, tres remanserunt.
Tres filios habebat Noe, de ipsis reparatum est genus
humanum. Mulier illa sancta quae abscondit fermentum,
sapientia est. Ecce clamat orbis totus in Ecclesia
Dei: <hi>Ego cognovi quia magnus est Dominus <note>(Psal.
CXXXIV, 5)</note>
            </hi>. Certe pauci sunt qui salvantur. Recolitis
<pb n="0642"/>
quaestionem ex Evangelio nobis modo propositam: <hi>Domine,</hi> 
 dictum est, <hi>si pauci sunt qui salvantur?</hi> Dominus
ad hoc quid? Non ait, Non pauci, sed multi
sunt qui salvantur. Non hoc dixit. Sed quid dixit,
cum audisset, <hi>Si pauci sunt qui salvantur? Contendite
intrare per angustam portam.</hi> Quando audis ergo, <hi>Pauci sunt qui salvantur,</hi> 
 confirmavit Dominus quod
audivit. Per angustam portam pauci intrant. Alio
loco ipse ait: <hi>Arcta via est et angusta quae ducit ad vitam,
et pauci sunt qui ingrediuntur per illam: lata autem
et spatiosa est via quae ducit ad interitum, et multi
sunt qui ambulant per illam <note>(Matth. VII, 13, 14)</note>
            </hi>. Quid
gaudemus ad multitudines? Audite me, pauci. Scio quia
multi auditis, et pauci obauditis. Aream video, grana
quaero. Et vix, videntur grana, quando aera trituratur:
sed futurum est ut ventiletur. Pauci ergo qui salvantur
in comparatione multorum periturorum. Nam ipsi
pauci magnam massam facturi sunt. Cum venerit ventilator
ferens ventilabrum in manu sua, mundabit aream
suam: frumenta recondet in horreum; paleas autem
comburet igni inexstinguibili <note>(Luc. III, 17)</note>. Non
subsannet palea granum: hoc verum loquitur, neminem
fallit. Estote ergo inter multos multi, sed in
comparatione quorumdam multorum pauci. Tanta
massa processura est de hac area, ut impleat horreum
coeli. Non enim contrarius sibi esset Dominus
Christus, qui dixit, Pauci sunt qui intrant per angustam
portam, multi per latam viam pereunt: contrarius
sibi esset, qui alio loco dixit, <hi>Multi ab oriente et
occidente venient <note>(Matth. VIII, 11)</note>
            </hi>. Multi certe pauci:
et pauci, et multi. Alii ergo pauci, alii multi? Non.
Sed ipsi pauci qui multi: pauci in comparatione perditorum,
multi in societate Angelorum. Audite, charissimi.
Apocalypsis hoc habet scriptum: <hi>Post haec
vidi ex omni lingua et gente et tribu venientes cum stolis
albis et palmis, multitudinem quam nemo dinumerare
potest <note>(Apoc. VII, 9)</note>
            </hi>. Haec est massa sanctorum.
Quanto clariore voce dictura est area ventilata, a
turba impiorum et malorum falsorumque christianorum
segregata, ad ignes aeternos separatis his qui
premunt, non tangunt: mulier enim quaedam fimbriam
tangebat, turba Christum premebat <note>(Luc. VIII,
44, 42)</note>: segregatis ergo omnibus damnandis, massa
purgata stans ad dexteram, nullum sibi timens misceri
malorum, nullum timens perdere bonorum, regnatura
cum Christo, quanta fiducia dictura est, <hi>Ego cognovi quia magnus est Dominus?</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Objurgatio et ad eleemosynam exhortatio.
Christianus quis.</hi> Si ergo, fratres mei, granis
loquor, si agnoscunt quod dico, praedestinati in
vitam aeternam, operibus loquantur, non vocibus. Cogimur
loqui vobis quod non debuimus. Invenire
enim in vobis debuimus quod laudaremus, non
quaerere quod admoneremus. Ecce tamen breviter
dico, non immoror. Agnoscite hospitalitatem, per
hanc perventum est ad Deum. Suscipis hospitem, cujus
et tu es comes in via: quia omnes peregrini sumus.
Ipse est christianus, qui et in domo sua et in
<pb n="0643"/>
patria sua peregrinum se esse cognoscit. Patria enim
nostra sursum est; ibi hospites non erimus. Nam
unusquisque hic, et in domo sua hospes est. Si non
est hospes, non inde transeat. Si transiturus est,
hospes est. Non se fallat, hospes est: velit nolit,
hospes est. Sed dimittit illam domum filiis suis,
hospes hospitibus. Quare? Et in stabulo si esses, non
alio veniente discederes? Hoc facis et in domo tua.
Cessit tibi locum pater tuus, cessurus es locum filiis
tuis. Nec mansurus manes, nec mansuris relinques. Si
omnes transimus, aliquid quod transire non potest
operemur: ut cum transierimus, et illo venerimus
unde non transeamus, opera nostra bona ibi inveniamus.
Custos est Christus, quid times ne perdas quod
erogas? Conversi ad Dominum, etc.
</p>
            <p>
              <emph>Et post sermonem:</emph>
            </p>
<p>Quod novit Charitas vestra, suggerimus. Dies anniversarius
ordinationis domni senis Aurelii crastinus
illucescit; rogat et admonet per humilitatem
meam Charitatem vestram, ut ad basilicam Fausti
devotissime convenire dignemini. Deo gratias.
</p>
          </div3>
        </div2>
      </div1>

<div1>
        <head>SERMO CXII . <hi>De verbis Evangelii Lucae,</hi> Homo quidam fecit coenam magnam, <hi>etc., cap.</hi> XIV, V\. 16-24. <hi>Habitus in basilica Restituta</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Judaei ad coenam invitati,
nos ducti et coacti.</hi> Lectiones sanctae propositae
sunt, et quas audiamus, et de quibus aliquid sermonis,
adjuvante Domino, proferamus. In lectione apostolica
gratiae aguntur Domino de fide Gentium, utique
ideo, quia ipse fecit. In Psalmo diximus: <hi>Deus
virtutum, converte nos, et ostende faciem tuam, et salvi
erimus <note>(Psal. LXXIX, 8, 20)</note>
            </hi>. In Evangelio, ad coenam
vocati sumus: imo alii vocati, nos non vocati, sed
ducti; non solum ducti, sed etiam coacti. Sic enim
audivimus, quia <hi>Homo quidam fecit coenam magnam.</hi> 
Quis est iste homo, nisi mediator Dei et hominum
homo Christus Jesus <note>(I Tim. II, 5)</note>? Misit ut venirent
invitati, quia hora jam venerat, ut venirent. Qui sunt
invitati, nisi per praemissos vocati Prophetas? Quando?
Olim ex quo mittuntur Prophetae, invitant ad
coenam Christi. Mittuntur ergo ad populum Israel.
Saepe missi sunt, saepe vocaverunt, ut ad horam coenae
venirent. Illi autem invitantes acceperunt, coenam
repudiaverunt. Quid est, Invitantes acceperunt, coenam
repudiaverunt? Prophetas legerunt, et Christum
occiderunt. Sed quando occiderunt, tunc nobis coenam
nescientes praeparaverunt. Parata jam coena,
immolato Christo, post resurrectionem Christi commendata
quam sciunt fideles, coena Domini, ejusque
manibus et ore firmata, missi sunt Apostoli, ad quos
missi fuerant ante Prophetae. Venite ad coenam.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Tres excusationes venire nolentium.
<pb n="0644"/>
Villa empta, dominatio superba.</hi> Excusaverunt qui venire
noluerunt. Et excusaverunt, quomodo? Tres
fuerunt excusationes: <hi>Unus dixit, Villam emi, eo videre
illam: habe me excusatum. Alius dixit, Juga boum
emi quinque, et eo probare illa: rogo te habe me excusatum.
Tertius dixit, Uxorem duxi, habe me excusatum:
venire non possum.</hi> Putamus non istae sunt excusationes,
quae impediunt omnes homines, qui ad istam
coenam venire detrectant? Quaeramus eas, discutiamus,
inveniamus: sed ut caveamus. In villa empta,
dominatio notatur: ergo superbia castigatur. Habere
enim villam, tenere, possidere, homines sibi in illa
subdere, dominari delectat. Vitium malum, vitium
primum. Primus enim homo dominari voluit, qui dominum
habere noluit. Quid est dominari, nisi propria
potestate gaudere? Est major potestas, illi subdamur,
ut tuti esse valeamus. <hi>Villam emi, habe me excusatum.</hi> 
Inventa superbia, venire noluit.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Quinque juga boum, curiositas quinque
sensuum. Alius dixit, Quinque juga boum emi.</hi> Nonne
sufficeret, Boves emi? Aliquid procul dubio est, quod
nos ad quaerendum et intelligendum obscuritate sui
provocat: et quia clausum est, ut pulsemus, hortatur.
Quinque juga boum, sensus carnis hujus. Quinque
numerantur sensus carnis hujus, quod omnibus
notum est; et qui forte non advertunt, commoniti
sine dubio recognoscunt. Sensus ergo carnis hujus
quinque inveniuntur. In oculis visus est, auditus in
auribus, odoratus in naribus, gustatus in faucibus, tactus
in omnibus membris. Alba et nigra et quoquo
modo colorata, lucida et obscura videndo sentimus.
Rauca et canora, audiendo sentimus. Suave olentia et
grave olentia, odorando sentimus. Dulcia et amara,
gustando sentimus. Dura et mollia, lenia et aspera,
calida et frigida, gravia et levia, tangendo sentimus.
Quinque sunt, et juga sunt. Sed quia juga sunt, in
tribus prioribus sensibus facilius apparet. Duo sunt
oculi, duae aures, geminae nares: ecce tria juga. In
faucibus, id est, sensu gustandi, geminatio quaedam
invenitur, quia nihil gustando sapit, nisi lingua et
palato tangatur. Voluptas carnis quae ad tactum pertinet,
occultius geminatur. Est enim et forinsecus et
intrinsecus. Ergo et ipsa gemina est. Quare boum dicuntur
juga? Quia per sensus istos carnis terrena requiruntur.
Boves enim terram versant. Sunt autem
homines remoti a fide, terrenis dediti, carnalibus occupati:
nolunt credere aliquid, nisi ad quod sui corporis
sensu quinquepartito perveniunt. In eis quinque
sensibus totius voluntatis sibi regulas ponunt. Non,
inquit, credo ego, nisi quod video. Ecce quod novi,
ecce quod scio. Album est, nigrum est, rotundum
est, quadratum est, sic vel sic coloratum est: novi,
sentio, teneo; natura ipsa me docet. Non cogor credere
quod mihi non potes ostendere. Vox est: sentio,
quia vox est; bene cantat, male cantat, suavis
est, rauca est: novi, scio, pervenit ad me. Bene olet,
male olet: scio, sentio. Hoc dulce est, hoc amarum;
<pb n="0645"/>
hoc salsum, hoc fatuum. Quid mihi plus dicas nescio.
Tangendo novi quid durum est, quid molle sit; quid
lene sit, quid asperum sit; quid caleat, quid frigeat.
Quid mihi plus demonstraturus es?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Impedimentum fidei. Coena manibus
Domini consecrata.</hi> Tali impedimento tenebatur apostolus
noster Thomas, qui de Domino Christo, id est,
de Christi resurrectione nec solis oculis credere voluit. <hi>Nisi misero,</hi> 
 inquit, <hi>digitos meos in clavorum et
vulnerum loca, et nisi manum meam in latus ejus misero,
non credam.</hi> Et Dominus qui posset sine ullo vestigio
vulneris resurgere, servavit cicatrices, quae a dubitante
tangerentur, et cordis vulnera sanarentur.
Et tamen vocaturus ad coenam contra excusationem
quinque jugorum boum: <hi>Beati,</hi> inquit, <hi>qui non vident,
et credunt <note>(Joan. XX, 25-29)</note>
            </hi>. Nos, fratres mei, ad
coenam vocati, ab istis quinque jugis non sumus impediti.
Non enim faciem carnis Domini videre in hoc
tempore concupivimus, aut vocem ex ore carnis illius
procedentem auribus admittere desideravimus:
nullum in illo temporalem odorem quaesivimus. Perfudit
eum quaedam mulier pretiosissimo unguento,
domus illa odore impleta est <note>(Id. XII, 3)</note>: sed nos ibi
non fuimus; ecce non olfecimus, et credimus. Coenam
manibus suis consecratam discipulis dedit: sed
nos in illo convivio non discubuimus; et tamen ipsam
coenam fide quotidie manducamus. Nec magnum putetis
in illa coena, quam suis manibus dedit, sine fide
interfuisse: melior exstitit fides postea, quam tunc
perfidia. Non ibi fuit Paulus qui credidit: ibi fuit Judas
qui tradidit. Quam multi et modo in ipsa coena,
quamvis illam tunc mensam non viderint, nec panem
quem Dominus gestavit in manibus, oculis suis aspexerint,
vel faucibus gustaverint; tamen quia ipsa
est quae nunc praeparatur, quam multi etiam nunc in
ipsa coena judicium sibi manducant et bibunt <note>(I Cor.
XII, 29)</note>?
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Curiositate sensuum nihil opus est
ad salutem.</hi> Unde autem tanquam occasio nata est Domino,
ut de ista coena loqueretur? Dixerat unus de
discumbentibus (in convivio enim erat, quo fuerat invitatus): <hi>Beati qui manducant panem in regno Dei.</hi> 
Quasi in longinqua iste suspirabat, et ipse panis ante
illum discumbebat. Quis est panis de regno Dei, nisi
qui dicit, <hi>Ego sum panis vivus, qui de coelo descendi <note>(Joan. VI, 41)</note>
            </hi>?
Noli parare fauces, sed cor. Inde
commendata est ista coena. Ecce credimus in Christum,
cum fide accipimus. In accipiendo novimus
quid cogitemus. Modicum accipimus, et in corde saginamur.
Non ergo quod videtur, sed quod creditur,
pascit. Non ergo etiam sensum illum externum quaesivimus;
nec diximus, Crediderint qui Dominum ipsum
resurgentem, si verum est quod dicitur, viderunt
oculis, manibus palpaverunt: nos non tangimus,
quare credimus? Si talia cogitaremus, quinque illis
jugis boum a coena impediremur. Ut noveritis, fratres,
istorum quinque sensuum, non delectationem,
<pb n="0646"/>
quae permulcet et ingerit voluptatem, sed curiositatem
quamdam notatam fuisse, non ait, <hi>Quinque juga
boum emi,</hi> eo pascere illa; sed, <hi>eo probare illa.</hi> Qui
vult probare, per juga boum non vult dubitare, quomodo
sanctus Thomas per juga noluit dubitare. Videam,
tangam, digitos mittam. <hi>Ecce,</hi> inquit, <hi>digitos
tuos mitte per latus meum, et noli esse incredulus.</hi> Occisus
sum propter te: per locum quem vis tangere,
sanguinem fudi, ut redimerem te; et adhuc dubitas
de me, nisi tetigeris me? Ecce et hoc praesto, ecce et
hoc exhibeo: tange et crede; inveni locum vulneris,
sana vulnus dubitationis.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Uxor, voluptas carnis. Tertius
dixit, Uxorem duxi.</hi> Ista voluptas est carnis, quae multos
impedit: utinam foris, et non intus. Sunt homines
qui dicunt: Non est homini bene, nisi cui adsunt
carnis deliciae. Ipsi sunt quos notat Apostolus,
dicentes: <hi>Manducemus et bibamus; cras enim moriemur <note>(I Cor. XV, 32)</note>
            </hi>.
Quis huc inde surrexit? Quis nobis,
quod ibi agitur, dixit? Hoc nobiscum tollimus,
quod in hoc tempore bene est nobis. Qui hoc dicit,
uxorem duxit, carnem amplexatur, carnis voluptatibus
jucundatur, a coena excusatur: observet ne fame
interiore moriatur. Attendite Joannem, sanctum apostolum
et evangelistam: <hi>Nolite diligere mundum, nec
ea quae in mundo sunt.</hi> O qui ad coenam Domini venitis, <hi>nolite diligere mundum, nec ea quae in mundo sunt.</hi> 
Non dixit, Nolite habere; sed, <hi>Nolite diligere.</hi> Habuisti,
possedisti, dilexisti. Amor rerum terrenarum,
viscum est spiritualium pennarum. Ecce concupisti,
haesisti. Quis dabit tibi pennas sicut columbae?
Quando volabis, ubi vere requiescas <note>(Psal. LIV, 7)</note>?
quando hic, ubi male haesisti, perverse requiescere
voluisti. <hi>Nolite diligere mundum,</hi> tuba divina est. Continuo
hujus tubae verbis orbi terrarum et universo
dicitur mundo, <hi>Nolite diligere mundum, nec ea quae in
mundo sunt. Quisquis dilexerit mundum, non est charitas
Patris in illo. Quoniam omnia quae in mundo sunt,
concupiscentia carnis sunt, et concupiscentia oculorum,
et ambitio saeculi <note>(I Joan. II, 15, 16)</note>
            </hi>. Ab imo coepit,
quo Evangelium terminavit. Inde ille coepit, ubi Evangelium
terminum posuit. Concupiscentia carnis, <hi>Uxorem
duxi.</hi> Concupiscentia oculorum, <hi>Quinque juga
boum emi.</hi> Ambitio saeculi, <hi>Villam emi.</hi> </p>
          </div3>
<div3>
            <head>7.</head>
            <p>
 <hi>Oculorum nomine caeteri sensus significati.</hi> Ideo
autem a parte totum per solos oculos commemorati
sunt isti sensus, quia oculorum est in quinque sensibus
principatus. Propterea cum proprie ad oculos
pertineat visus, ipsum videre per omnes quinque sensus
solemus appellare. Quomodo? Primo quod ad
ipsos oculos pertinet, dicis, Vide quam candidum
est, intende et vide quam candidum est: hoc
ad oculos pertinet. Audi et vide quam canorum
est. Numquid conversim potes dicere: Audi et
vide quam candidum est? Hoc quod dicitur, Vide,
per omnes sensus currit: caeterorum autem sensuum
<pb n="0647"/>
proprietas non per se recurrit. Intende et vide
quam canorum est: odora et vide quam suave est:
gusta et vide quam dulce est: tange et vide quam
molle est. Utique quoniam sensus sunt, sic potius diceremus:
Audi et senti quam canorum est: odora
et senti quam suave est: gusta et senti quam dulce
est: tange et senti quam calidum est: palpa et senti
quam lene est: palpa et senti quam molle est. Nihil
horum. Nam et ipse Dominus post resurrectionem
cum apparuit discipulis suis, cumque cernentes adhuc
titubarent in fide, putantes se spiritum videre: <hi>Quid,</hi> 
 inquit, <hi>dubitatis? et quare cogitationes ascendunt
in cor vestrum? Videte manus meas et pedes meos.</hi> Et
parum est, <hi>Videte: Tangite,</hi> inquit, <hi>et palpate et videte <note>(Luc. XXIV, 38 et 39)</note>
            </hi>.
Intendite et videte, palpate
et videte: in solis oculis videte, in omnibus sensibus
videte. Quia interiorem fidei sensum quaerebat, exterioribus
corporis sensibus adjacebat. Nos nihil ab
istis exterioribus sensibus in Domino carpsimus, auditu
audivimus, corde credidimus: et ipsum auditum
non ab illius ore, sed ab ore praedicatorum ejus, ab
ore illorum qui jam coenabant, et nos ructuando invitabant.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Ad coenam venire nemo cunctetur.</hi> 
Tollamus ergo de medio excusationes vanas et malas,
et veniamus ad coenam, qua intrinsecus saginemur.
Non nos impediat extollentia superbiae, non nos
extollat, vel non nos terreat curiositas illicita, et
avertat a Deo: non nos impediat voluptas carnis a voluptate
cordis. Veniamus, et saginemur. Et qui venerunt,
nisi mendici, debiles, claudi, caeci? Illic autem
non venerunt divites, sani, quasi bene ambulantes,
et acute cernentes; multum de se praesumentes,
et ideo desperatiores, quanto superbiores. Veniant
mendici, quia ille invitat qui propter nos pauper
factus est, cum dives esset, ut illius paupertate
mendici ditaremur <note>(II Cor. VIII, 9)</note>. Veniant debiles:
quia non est opus sanis medicus, sed male habentibus <note>(Matth. IX, 12)</note>.
Veniant claudi qui ei dicant: <hi>Compone gressus meos in semitis tuis 
 <note>(Psal. XVI,
5)</note>
            </hi>. Veniant caeci qui dicant: <hi>Illumina oculos meos,
ne unquam obdormiam in morte <note>(Psal. XII, 4)</note>
            </hi>. Tales
venerunt ad horam; illis prius invitatis, sua excusatione
reprobatis: venerunt ad horam, intraverunt
de plateis et vicis civitatis. <hi>Et respondit servus,</hi> qui
missus erat, <hi>Domine, factum est ut jussisti, et adhuc
locus est. Exi,</hi> inquit, <hi>in vias et sepes, et quos inveneris
coge intrare.</hi> Quos inveneris, ut dignentur, noli
exspectare; coge intrare. Magnam coenam, magnam
domum paravi, non ibi patior locum vacare. Venerunt
de plateis et vicis Gentes: veniant de sepibus
haeretici, hic inveniunt pacem. Nam qui construunt
sepes, divisiones quaerunt. Trahantur a sepibus, evellantur
ab spinis. In sepibus haeserunt, cogi nolunt.
Voluntate, inquiunt, nostra intremus. Non hoc Dominus
imperavit: <hi>Coge,</hi> inquit, <hi>intrare.</hi> Foris inveniatur
<pb n="0648"/>
necessitas, nascitur intus voluntas.
</p>
          </div3>
        </div2>
      </div1>

<div1>
        <head>SERMO CXIII . <hi>De verbis Evangelii Lucae,</hi> Facite vobis amicos de mammona iniquitatis, <hi>etc., cap.</hi> XVI, V\. 9.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Amici beneficos suos recepturi
in coelum quinam sint. Minimi Christi quinam.</hi> 
Quod admonemur, admonere debemus. Recens evangelica
lectio admonuit facere amicos de mammona
iniquitatis, ut eos qui faciunt, recipiant et ipsi in tabernacula
aeterna. Qui sunt qui habebunt tabernacula
aeterna, nisi sancti Dei? Et qui sunt qui ab ipsis accipiendi
sunt in tabernacula aeterna, nisi qui eorum indigentiae
serviunt, et quod eis opus est, hilariter subministrant!
Recordemur ergo, in novissimo judicio
Dominum esse dicturum eis qui stabunt ad dexteram
ejus, <hi>Esurivi, et dedistis mihi manducare:</hi> et caetera
quae nostis. Et cum illi quaererent quando ei obsequia
ista praebuissent, respondit: <hi>Quando uni ex minimis
meis fecistis, mihi fecistis.</hi> Isti minimi sunt qui
recipiunt in tabernacula aeterna. Hoc dixit dextris,
quia fecerunt: hoc dixit sinistris, quia facere noluerunt.
Sed dextri qui fecerunt, quid acceperunt,
vel potius quid accepturi sunt? <hi>Venite,</hi> inquit, <hi>benedicti
Patris mei, possidete paratum vobis regnum a
constitutione mundi. Esurivi enim, et dedistis mihi manducare.
Quando uni ex minimis meis fecistis, mihi fecistis <note>(Matth. XXV, 45-40)</note>
            </hi>.
Minimi ergo qui sunt
Christi? Illi sunt qui omnia sua dimiserunt, et secuti
sunt eum, et quidquid habuerunt, pauperibus distribuerunt;
ut Deo sine saeculari compede expediti servirent,
et ab oneribus mundi liberatos, velut pennatos
sursum humeros tollerent. Hi sunt minimi. Quare
minimi? Quia humiles, quia non elati, non superbi.
Appende minimos istos, et grave pondus invenies.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Mammona iniquitatis. Eleemosyna
non de rapinis, sed de justis laboribus facienda.</hi> Sed
quid est, quod ait eos esse amicos de mammona iniquitatis?
Quid est mammona iniquitatis? Primum
quid est mammona? Verbum est enim quod latinum
non est. Hebraeum verbum est, cognatum linguae Punicae.
Istae enim linguae sibi significationis quadam vicinitate
sociantur. Quod Punici dicunt mammon, latine
lucrum vocatur. Quod Hebraei dicunt mammona,
latine divitiae vocantur. Ut ergo latine totum dicamus,
hoc ait Dominus noster Jesus Christus, <hi>Facite vobis
amicos de divitiis iniquitatis.</hi> Hoc quidam male intelligendo
rapiunt res alienas, et aliquid inde pauperibus
largiuntur, et putant se facere quod praeceptum est.
Dicunt enim: Rapere res alienas, mammona est iniquitatis;
erogare inde aliquid, maxime egentibus
<pb n="0649"/>
sanctis, hoc est facere amicos de mammona iniquitatis.
Intellectus iste corrigendus est, imo de tabulis
cordis vestri omnino delendus est. Nolo sic intelligatis.
De justis laboribus facite eleemosynas: ex eo
quod recte habetis date. Non enim corrupturi estis judicem
Christum, ut non vos audiat cum pauperibus,
quibus tollitis. Si enim depraedareris aliquem invalidum,
tu validior et potentior, et veniret tecum ad judicem
hominem quemlibet in hac terra, habentem
judicandi aliquam potestatem, velletque tecum causam
dicere, si tu de praeda et spoliatione illa inopis
dares aliquid judici, ut pro te judicaret, judex ille vel
tibi placeret? Nempe pro te judicavit, et tamen tanta
vis est justitiae, ut et tibi displiceat. Noli tibi talem
pingere Deum, noli collocare in templo cordis tui tale
idolum. Non est talis Deus tuus, qualis non debes esse
nec tu. Si tu non sic judices, sed juste judices; etiam
sic melior est te Deus tuus: non est inferior; justitior
est, fons justitiae est. Quidquid boni fecisti, inde
sumpsisti; et quidquid boni eructuasti, inde bibisti.
Laudas vas, quia habet inde aliquid, et vituperas fontem?
Nolite velle eleemosynas facere de fenore et
usuris. Fidelibus dico, eis quibus Christi Corpus erogamus
dico. Timete, corrigite vos: ne dicam postea,
Tu facis et tu facis. Et puto, quia si fecero, non mihi
debetis irasci, sed vobis, ut corrigamini. Ad hoc enim
valet quod dictum est in Psalmo: <hi>Irascimini, et nolite
peccare <note>(Psal. IV, 5)</note>
            </hi>. Volo vos irasci, sed ut non peccetis.
Ut autem non peccetis, quibus habetis irasci,
nisi vobis? Quid est enim homo poenitens, nisi homo
irascens sibi? Ut accipiat veniam, de se ipso exigit
poenam; et recte dicit Deo, <hi>Averte oculos tuos a peccatis
meis, quoniam peccatum meum ego agnosco <note>(Psal. L, 11, 5)</note>
            </hi>.
Si tu agnoscis, et ille ignoscit. Qui
faciebatis, nolite facere: non licet.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Zacchaeus imitandus.</hi> Sed jam
si fecistis, et pecunias tales habetis, et inde saccellos
implestis, inde thesaurizabatis: de malo est quod
habetis, jam nolite malum addere, et facite vobis
amicos de mammona iniquitatis. Numquid Zacchaeus
de bono habebat? Legite et videte. Major erat publicanorum,
id est, cui vectigalia publica conferebantur:
inde habebat divitias. Multos presserat, multis
abstulerat, multa congesserat. Intravit domum ejus
Christus, et venit salus super domum ejus: sic enim
ait ipse Dominus, <hi>Hodie salus domui huic facta est.</hi> 
Sed ipsam salutem videte. Primo desiderabat Dominum
videre, quia statura parvus erat: sed turba impediente
ascendit in arborem sycomori, et vidit transeuntem.
Ille autem aspexit eum, et ait: <hi>Zacchaee,
descende; apud te oportet me manere.</hi> Tu pendes, sed
non te suspendo, hoc est, non te differo. Volebas videre
transeuntem, hodie me apud te invenies habitantem.
Ingressus est ad eum Dominus: repletus ille
gaudio ait, <hi>Dimidium rerum mearum do pauperibus.</hi> 
Ecce quomodo currit, qui currit facere amicos de
<pb n="0650"/>
mammona iniquitatis. Et ne reus aliunde teneretur: <hi>Si
cui aliquid tuli,</hi> ait, <hi>quadruplum reddam <note>(Luc. XIX, 2, 9)</note>
            </hi>.
Inflixit sibi condemnationem, ne incurreret damnationem.
Ergo qui habetis de malo, facite inde bonum. Qui
non habetis de malo, nolite acquirere de malo. Esto bonus
tu qui bonum facis de malo: et cum coeperis aliquid
boni facere de malo, noli remanere tu malus. Nummi
tui convertuntur in bonum, et tu remanes malus?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Mammona iniquitatis cui dictae divitiae.</hi> 
Est quidem et alius intellectus; nec ipsum
tacebo. Mammona iniquitatis, divitiae sunt saeculi
omnes, undecumque sint. Undecumque enim congregentur,
mammona iniquitatis est, id est, divitiae sunt
iniquitatis. Quid est, divitiae sunt iniquitatis? Pecunia
est, quam nomine divitiarum appellat iniquitas.
Si enim veras divitias quaeris, aliae sunt. Talibus Job
nudus abundabat, quando in Deum cor plenum habebat,
et laudes Deo perditis omnibus rebus tanquam
gemmas pretiosissimas proferebat <note>(Job I, 21)</note>. De
quo thesauro, si nihil habebat? Ipsae sunt verae divitiae.
Istae autem ab iniquitate appellantur divitiae. Habes
illas, non reprehendo: haereditas venit, pater
tuus dives fuit, et dimisit tibi. Honeste acquisisti: de
justis laboribus plenam domum habes, non reprehendo.
Tamen etiam sic noli illas dicere divitias. Nam
si dicis illas divitias, amabis illas: et si amaveris illas,
peribis cum illis. Perde, ne pereas: dona, ut
acquiras: semina, ut metas. Has divitias noli appellare;
quia verae non sunt. Paupertate plenae sunt, et
semper obnoxiae casibus. Quales divitiae sunt, propter
quas latronem times, propter quas times servum
tuum, ne te occiso auferat, et fugiat? Si verae divitiae
essent, securitatem tibi darent.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Divitiae quae verae et quae falsae.</hi> 
Ergo illae sunt verae divitiae, quas cum habuerimus,
perdere non possumus. Et ne forte propter illas
furem timeas, ibi erunt ubi nullus auferat. Audi Dominum
tuum: <hi>Thesaurizate vobis thesauros in coelo,
quo fur non accedat <note>(Matth. VI, 20)</note>
            </hi>. Tunc erunt
divitiae, quando eas migraveris. Quamdiu in terra
sunt, divitiae non sunt. Sed divitias vocat illas mundus,
iniquitas vocat. Deus ideo mammona iniquitatis,
quia divitias illas vocat iniquitas. Audi Psalmum: <hi>Domine, libera me de manu filiorum alienorum, quorum
os locutum est vanitatem; et dextera eorum dextera
iniquitatis. Quorum filii sicut novellae constabilitae a
juventute sua. Filiae eorum compositae, circumornatae
sicut similitudo templi. Cellaria eorum plena, eructuantia
ex hoc in illud. Boves eorum crassi, oves eorum fecundae,
multiplicatae in itineribus suis. Non est ruina
maceriae, neque transitus, neque clamor in plateis eorum.</hi> 
Vidisti Psalmum, qualem felicitatem descripsit: sed
audi quid sit, quos proposuit filios iniquitatis. <hi>Quorum
os locutum est vanitatem, et dextera eorum dextera
<pb n="0651"/>
iniquitatis.</hi> Ipsos proposuit, et dixit felicitatem eorum
tantum super terram. Et quid adjunxit? <hi>Beatum
dixerunt populum cui haec sunt.</hi> Sed qui dixerunt? Filii
alieni, alienigenae, et non pertinentes ad semen
Abrahae: ipsi <hi>dixerunt populum beatum cui haec sunt.</hi> 
Qui dixerunt? <hi>Quorum os locutum est vanitatem.</hi> Ergo
vanum est, dicere beatos esse eos quibus haec sunt.
Et tamen dicitur ab eis quorum os locutum est vanitatem.
Ab ipsis dicuntur istae divitiae, quae vocantur
mammona iniquitatis.</p>
          </div3>
<div3>
            <head>6.</head>
            <p>
 <hi>Verae divitiae. Colimus nos Deum, et colit nos Deus.</hi> 
Tu autem quid dicis? Quia illi filii alieni, quia illi
quorum os locutum est vanitatem, dixerunt beatum
esse populum cui haec sunt; tu quid dicis? Falsae sunt
istae divitiae, da mihi veras. Reprehendis ista, ostende
quod laudas. Vis ut contemnam hoc, ostende quod
praeferam. Dicat ipse Psalmus. Qui enim dixit, <hi>Beatum
dixerunt populum cui haec sunt;</hi> tale nobis dat responsum,
quasi diceremus illi, id est, ipsi Psalmo,
Ecce hoc nobis tulisti, et nihil nobis dedisti: ecce
ista, ecce ista contemnimus, unde vivimus? unde
beati erimus? Quia qui locuti sunt, ipsi de se ipsis
recipient. Homines enim divitias habentes beatos esse
dixerunt. Tu quid dicis?
</p>
          </div3>
        </div2>

<div2>
          <head>CAPUT VI.</head>
<p>Respondet quasi sic interrogatus, et
dicit, Illi dicunt divites beatos: ego dico, <hi>Beatus populus
cujus est Dominus Deus ipsius <note>(Psal. CXLIII, 11-15)</note>
            </hi>. Audisti
veras divitias, fac amicos de mammona iniquitatis,
et eris beatus populus, cujus est Dominus Deus ipsius.
Aliquando transimus viam, et videmus amoenissimos et
uberes fundos, et dicimus: Cujus est ille fundus? Asseritur
illius: et nos dicimus, Beatus homo: vanitatem
loquimur. Beatus cujus est illa domus, beatus cujus
est ille fundus, beatus cujus est illud pecus, beatus
cujus est ille servus, beatus cujus est illa familia.
Tolle vanitatem, si vis audire veritatem. <hi>Beatus</hi> est, <hi>cujus est Dominus Deus ipsius.</hi> 
 Non enim cujus est
fundus iste, beatus est: sed cujus est ille Deus.
Sed ut apertissime beatitudinem rerum annunties, dicis
quod beatum te fecit fundus tuus. Quare? Quia
inde vivis. Nam quando laudas pro magno fundum
tuum, hoc dicis: Ipse me pascit, inde vivo. Attende
unde vivas. Ille est unde vivis, cui dicis: <hi>Apud te est
fons vitae <note>(Psal. XXXV, 10)</note>
            </hi>. <hi>Beatus populus cujus est
Dominus Deus ipsius.</hi> O Domine Deus meus, o Domine
Deus noster, ut veniamus ad te, fac nos beatos
de te. Nolumus de auro, neque de argento, nec de
fundis: nolumus de terrenis istis, et vanissimis, et
caducae vitae transitoriis. Non loquatur os nostrum
vanitatem. Fac nos beatos de te, quia non perdemus
te. Cum tenuerimus te, nec te perdemus, nec nos peribimus.
Fac nos beatos de te, quia <hi>Beatus populus,
cujus est Dominus Deus ipsius.</hi> Nec irascitur si dixerimus
de Deo, Fundus noster. Legimus enim quoniam <hi>Dominus pars haereditatis meae 
 <note>(Psal. XV, 5)</note>
            </hi>.
Magna res, fratres, et haereditas ipsius sumus, et haereditas
nostra est: quia et colimus eum, et colit nos.
Nulla est injuria illi quia colit nos. Quia si nos colimus
illum ut Deum nostrum, ille colit nos ut agrum
<pb n="0652"/>
suum. Et ut sciatis quia colit nos, audite eum quem
misit nobis: <hi>Ego sum,</hi> inquit, <hi>vitis, vos estis palmites,
Pater meus agricola est <note>(Joan. XV, 1, 5)</note>
            </hi>. Ergo colit nos.
Sed si fructum reddamus, parat horreum. Si autem
sub tanto cultore steriles esse voluerimus, et pro frumento
spinas protulerimus: nolo dicere quod sequitur,
ad gaudium finiamus. Conversi ad Dominum, etc.</p>
</div2>
      </div1>

<div1>
        <head>SERMO CXIV. <hi>De verbis Evangelii Lucae,</hi> Si peccaverit in te frater tuus, corripe illum, <hi>etc. De remissione peccatorum, cap.</hi> XVII, V\ V\. 3, 4. Habitus ad Mensam sancti Cypriam, praesente comite Bonifacio.</head>
<div3>
          <head>1.</head>
          <p>
 <hi>Fratri quoties in nos peccaverit et poenituerit
ignoscendum.</hi> Sanctum Evangelium, quod modo
cum recitaretur audivimus, de remissione nos
admonuit peccatorum. Hinc admonendi estis ex sermone
nostro. Ministri enim sumus verbi, non nostri,
sed utique Dei et Domini nostri, cui nemo sine gloria
servit, quem nemo sine poena contemnit. Ipse
ergo Dominus Deus noster, qui manens apud Patrem
fecit nos, et factus pro nobis refecit nos; ipse Dominus
Deus noster Jesus Christus ait nobis quod modo
audivimus in Evangelio: <hi>Si peccaverit in te,</hi> inquit, <hi>frater tuus, corripe illum; et si poenitentiam egerit, dimitte
illi: et si septies in die peccaverit in te, et veniens
dixerit, Poenitet me, dimitte illi. Septies in die,</hi> 
 noluit
intelligi, nisi quotiescumque; ne forte peccet octies,
et nolis ignoscere. Quid est ergo <hi>septies?</hi> Semper,
quotiescumque peccaverit eumque poenituerit. Hoc
enim est, <hi>Septies in die laudabo te <note>(Psal. CXVIII, 164)</note>
          </hi>;
quod est in alio Psalmo, <hi>Semper laus ejus in ore meo <note>(Psal. XXXIII, 2)</note>
          </hi>.
Et quare septies pro eo quod est
semper ponatur, certissima ratio est, septem quippe diebus
venientibus et redeuntibus totum volvitur tempus.</p>
        </div3>
<div3>
          <head>2.</head>
          <p>
 <hi>Venia fratri danda, ut a Deo accipiatur.</hi> Quisquis
ergo Christum cogitas, et cupis accipere quod
promisit, noli esse piger facere quod praecepit. Quid
enim promisit? Vitam aeternam. Et quid praecepit?
Dari fratri tuo veniam. Tanquam diceret tibi: Tu
homo, da homini veniam, ut ego Deus ad te veniam.
Sed ut omittam, vel potius intermittam altiora illa divina
promissa, in quibus nos Creator noster facturus
est aequales Angelis suis, ut cum illo et in illo et de
illo sine fine vivamus: ut hoc interim non dicam,
hoc ipsum quod juberis fratri tuo dare, a Deo tuo non
vis accipere? Hoc ipsum, inquam, quod juberis fratri
tuo dare, a Domino tuo non vis accipere? Dic mihi
si non vis, et noli dare. Quid est hoc, nisi ut poscenti
ignoscas, si tibi poscis ignosci? Aut si non habes
quod tibi ignoscatur, audeo dicere, Noli ignoscere.
Quanquam nec hoc dicere debui. Etsi non habes
quod tibi ignoscatur, ignosce.
<pb n="0653"/>
</p>
        </div3>
<div3>
          <head>3. </head>
          <p>
<hi>Dei exemplo donanda debita.</hi> Dicturus es mihi
modo: Sed ego non sum Deus, homo sum peccator.
Deo gratias, quod confiteris esse peccata tua. Ergo
ignosce, ut dimittantur tibi. Hortatur nos tamen ipse
Dominus Deus noster ut imitemur eum. Primo ipse
Deus Christus, de quo apostolus Petrus dixit; <hi>Christus
pro nobis passus est, relinquens vobis exemplum, ut
sequamini vestigia ejus; qui peccatum non fecit, nec
inventus est dolus in ore ejus <note>(I Petr. II, 21 et 22)</note>
          </hi>. Et
utique ipse non habebat peccatum, et mortuus est
pro peccatis nostris, et sanguinem suum fudit in remissionem
peccatorum. Suscepit pro nobis quod non
debebat, ut nos a debito liberaret. Non debebat
mori, nec nos vivere. Quare? Quia peccatores eramus.
Nec mors debebatur illi, nec vita nobis: quod
ei non debebatur accepit, quod nobis non debebatur
dedit. Sed quoniam de remissione agitur peccatorum,
ne multum ad vos putetis imitari Christum, Apostolum
audite dicentem, <hi>Donantes vobismetipsis, sicut et
Deus in Christo donavit vobis <note>(Coloss. III, 13)</note>
          </hi>. <hi>Estote
ergo imitatores Dei <note>(Ephes. V, 1)</note>
          </hi>. Apostoli verba sunt,
non mea: <hi>Estote ergo imitatores Dei.</hi> Certe superbum
est imitari Deum? Audi Apostolum: <hi>Estote imitatores
Dei, sicut filii charissimi.</hi> Filius diceris: si respuis
imitationem, quare quaeris haereditatem?</p>
        </div3>
<div3>
          <head>4.</head>
          <p>
 <hi>Peccator peccanti ignoscat.</hi> Hoc dicerem si nihil
peccati haberes, quod tibi relaxari desiderares.
Modo autem quisquis es, homo es: justus sis licet,
homo es; laicus sis, homo es; monachus sis, homo
es; clericus sis, homo es; episcopus sis, homo es;
apostolus sis, homo es. Vocem apostoli audi: <hi>Si dixerimus
quia peccatum non habemus, nos ipsos seducimus</hi>.
Ille, ille, ille Joannes et evangelista, quem
Dominus Christus prae caeteris diligebat, qui supra
pectus ejus discumbebat, ipse ait, <hi>Si dixerimus:</hi> non
dixit, Si dixeritis quia peccatum non habetis; sed, <hi>Si dixerimus quia peccatum non habemus, nos ipsos
seducimus, et veritas in nobis non est.</hi> 
 Junxit
se in culpa, ut jungeretur et in venia. <hi>Si dixerimus:</hi> 
videte quis dicat: <hi>Si dixerimus quia peccatum
non habemus, nos ipsos seducimus, et veritas
in nobis non est. Si autem confessi fuerimus peccata
nostra, fidelis est et justus, qui dimittat nobis peccata, et
mundet nos ab omni iniquitate <note>(I Joan. I, 8, 9)</note>
          </hi>. Quomodo
mundat? Ignoscendo, non quasi inveniens
quod puniat, sed inveniens quod dimittat. Ergo si habemus
peccata, fratres, ignoscamus petentibus.
Non inimicitias in corde nostro contra alterum retineamus.
Plus enim inimicitiae retentae vitiant ipsum
cor nostrum.</p>
        </div3>
<div3>
          <head>5.</head>
          <p>
 <hi>Venia a Deo in oratione petitur cum pacto dandae
aliis veniae.</hi> Volo ergo te ignoscentem, quia
teneo veniam postulantem. Rogaris, ignosce: rogaris,
et rogabis; rogaris, ignosce; tu rogabis ut ignoscatur
<pb n="0654"/>
tibi. Ecce veniet tempus orandi: in verbis quae dicturus
es, teneo te. Dicturus es, <hi>Pater noster qui es in
coelis.</hi> Non enim eris in numero filiorum, si non dicturus
es, <hi>Pater noster.</hi> Ergo dicturus es, <hi>Pater noster
qui es in coelis.</hi> Sequere: <hi>Sanctificetur nomen
tuum.</hi> Dic adhuc: <hi>Adveniat regnum tuum.</hi> Adhuc sequere: <hi>Fiat voluntas tua, sicut in coelo, et in terra.</hi> 
 Vide
quid adjungas: <hi>Panem nostrum quotidianum da nobis
hodie.</hi> Ubi sunt divitiae tuae? Ecce mendicas. Interim
tamen unde agitur, dic adhuc post: <hi>Panem nostrum
quotidianum da nobis hodie.</hi> Dic adhuc quod sequitur: <hi>Dimitte nobis debita nostra.</hi> 
 Venisti ad verba mea: <hi>Dimitte,</hi> 
 inquit, <hi>nobis debita nostra.</hi> Quo jure? quo pacto?
quo placito? quo chirographo recitato? <hi>Sicut et
nos dimittimus debitoribus nostris. <note>(Matth. VI, 9-12)</note>
          </hi>.
Parum est quod non dimittis: adhuc et Deo mentiris.
Conditio posita est, fixa est lex: Dimitte, sicut
dimitto. Ergo non dimittit, nisi dimittas. Dimitte, sicut
dimitto. Petenti vis ut dimittatur tibi, petenti dimitte.
Preces istas Jurisperitus coeli dictavit: non te
fallit; secundum coelestem ejus vocem posce: dic, <hi>Dimitte nobis, sicut et nos dimittimus;</hi> 
 et fac quod dicis.
Qui mentitur in Precibus, beneficio caret: qui
mentitur in Precibus, et perdit causam et invenit
poenam. Et si aliquis mentitur imperatori, cum venerit,
convincitur quia mentitur: quando autem tu
orando mentiris in ipsa oratione convinceris. Non
enim Deus ut te convincat testes ad te quaerit. Qui
tibi dictavit Preces, advocatus est tuus: si mentiris,
testis est; si non te corrigis, judex erit tuus: Ergo et
dic, et fac. Quia si non dicis, contra jus petendo non
impetras: si autem dicis et non facis, etiam mendacii
reus eris. Non est qua versus iste transeatur, nisi
quod dicimus impleatur. Numquid delere istum versum
poterimus de oratione nostra? An vultis ut illud
ibi sit, <hi>Dimitte nobis debita nostra:</hi> et deleamus quod
sequitur, <hi>Sicut et nos dimittimus debitoribus nostris?</hi> 
Non delebis, ne ante delearis. In oratione ergo dicis, <hi>Da;</hi> 
 dicis <hi>Dimitte:</hi> ut accipias quod non habes, et relaxetur
tibi quod deliquisti. Ergo vis accipere, da:
vis ut dimittatur tibi, dimitte. Brevis complexio est.
Ipsum Christum audi alio loco: <hi>Dimittite, et dimittetetur
vobis; date, et dabitur vobis <note>(Luc. VI, 37, 38)</note>
          </hi>. <hi>Dimittite, et dimittetur vobis.</hi> 
 Quid dimittetis? Quod
in vobis alii peccaverunt. Quid et vobis dimittetur?
Quod peccastis, <hi>Dimittite. Date, et dabitur vobis</hi> quod
desideratis, vitam aeternam. Fulcite pauperis vitam
temporalem, sustentate pauperis vitam praesentalem,
et pro isto tam parvo terrenoque semine accipietis
messem vitam aeternam. Amen.
</p>
        </div3>
      </div1>

<div1>
        <head>SERMO CXV . <hi>De verbis Evangelii Lucae,</hi> Oportet semper orare, et non deficere, etc. <hi>Deque duobus qui in templum ascenderunt ut orarent: ad de parvulis Christo oblatis, cap.</hi> XVIII, 1-17.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0655"/> <hi>Fides fons orationis.</hi> 
Lectio sancti Evangelii aedificat nos ad orandum
et credendum, et non de nobis, sed de Domino praesumendum.
Quae ad orandum major hortatio, quam
ut nobis de judice iniquo proponeretur similitudo?
Judex enim iniquus, nec Deum timens, nec hominem
reverens, audivit tamen viduam interpellantem se,
victus taedio, non pietate inclinatus. Si ergo exaudivit
qui oderat quod rogabatur, quomodo exaudit qui ut
rogemus hortatur? Cum ergo nobis ista e contrario
comparatione Dominus suaderet, <hi>Quia oportet semper
orare, et non deficere;</hi> adjecit et ait, <hi>Verumtamen
cum venerit Filius hominis, putas inveniet fidem in
terra?</hi> Si fides deficit, oratio perit. Quis enim orat
quod non credit? Unde et Apostolus beatus, cum ad
orandum exhortaretur, ait: <hi>Omnis quicumque invocaverit
nomen Domini, salvus erit.</hi> Et ut ostenderet fidem
fontem esse orationis, nec posse ire rivum, ubi caput
aquae siccatur, adjunxit atque ait: <hi>Quomodo autem invocabunt
in quem non crediderunt <note>(Rom. X, 13, 14)</note>
            </hi>. Ergo
ut oremus, credamus; et ut ipsa non deficiat fides
qua oramus, oremus. Fides fundit orationem,
fusa oratio fidei impetrat firmitatem. Fides, inquam,
fundit orationem, fusa oratio etiam ipsi fidei impetrat
firmitatem. Etenim ne in tentationibus deficeret fides,
propterea Dominus ait: <hi>Vigilate et orate, ne intretis
in tentationem. Vigilate,</hi> inquit, <hi>et orate, ne intretis
in tentationem.</hi> Quid est, in tentationem intrare,
nisi a fide exire? In tantum enim tentatio proficit,
in quantum fides deficit; et in tantum tentatio deficit,
in quantum fides proficit. Nam ut apertius noverit
Charitas vestra, de fide ne deficeret et periret,
dixisse Dominum, <hi>Vigilate et orate, ne intretis in tentationem:</hi> 
eo loco Evangelii ait, <hi>Hac nocte postulavit
satanas vexare vos sicut triticum; et ego rogavi pro te,
Petre, ne deficiat fides tua <note>(Luc. XXII, 46, 31, 32)</note>
            </hi>.
Rogat qui tuetur, et non rogat qui periclitatur? Quod
autem ait Dominus, <hi>Cum venerit Filius hominis, putas
inveniet fidem in terra?</hi> de fide dixit, quae perfecta
est. Ipsa enim vix invenitur in terra. Ecce plena est
Dei Ecclesia: quis huc accederet, si nulla esset fides?
Quis non montes transferret, si plena esset fides?
Attendite ipsos Apostolos: dimissis omnibus suis,
calcata spe saeculi, Dominum non sequerentur, nisi
magnam haberent fidem; et tamen si plenam fidem
haberent, non dicerent Domino, <hi>Auge nobis fidem <note>(Id. XVII, 5)</note>
            </hi>.
Vide etiam illum utrumque de se confitentem
(vide fidem, et non plenam fidem), qui cum
obtulisset Domino filium suum a malo daemonio sanandum,
<pb n="0656"/>
et esset interrogatus utrum crederet, respondit
et ait: <hi>Credo, Domine, adjuva incredulitatem
meam <note>(Marc. IX, 23)</note>
            </hi>. <hi>Credo,</hi> inquit, <hi>Credo, Domine:</hi> 
ergo est fides. Sed <hi>adjuva incredulitatem meam:</hi> ergo
non plena est fides.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Fides non est superborum, sed humilium.</hi> 
Sed quia fides non est superborum, sed humilium, <hi>Dixit ad quosdam qui sibi justi videbantur, et
spernebant caeteros, similitudinem hanc: Duo homines
ascenderunt in templum orare, unus pharisaeus, et alter
publicanus. Pharisaeus dicebat: Gratias tibi, Deus, quia
non sum sicut caeteri homines.</hi> 
 Diceret saltem, Sicut
multi homines. Quid est, <hi>sicut caeteri homines,</hi> nisi
omnes praeter ipsum? Ego inquit, justus sum, caeteri
peccatores. <hi>Non sum sicut caeteri homines, injusti,
raptores, adulteri.</hi> Et ecce tibi ex vicino publicano
majoris tumoris occasio. <hi>Sicut,</hi> inquit, <hi>publicanus
iste.</hi> Ego, inquit, solus sum, iste de caeteris est. Non
sum, inquit, talis qualis iste, per justitias meas, quibus
iniquus non sum. <hi>Jejuno bis in sabbato, decimas
do omnium quaecumque possideo.</hi> Quid rogaverit Deum,
quaere in verbis ejus, nihil invenies. Ascendit orare:
noluit Deum rogare, sed se laudare. Parum est, non
Deum rogare, sed se laudare; insuper et roganti insultare. <hi>Publicanus autem de longinquo stabat:</hi> 
 et Deo tamen
ipse propinquabat. Cordis conscientia removebat, pietas
applicabat. <hi>Publicanus autem de longinquo stabat:</hi> 
sed Dominus eum de propinquo attendebat. Excelsus
enim Dominus, et humilia respicit. Excelsos autem, qualis
erat ille pharisaeus, a longe cognoscit. Excelsa quidem
a longe cognoscit <note>(Psal. CXXXVII, 6)</note>, sed non ignoscit.
Adhuc audi humilitatem Publicani. Parum est, quia
de longinquo stabat: <hi>nec oculos suos ad coelum levabat?</hi> 
Ut aspiceretur, non aspiciebat. Respicere sursum non
audebat: premebat conscientia, spes sublevabat. Adhuc
audi: <hi>Percutiebat pectus suum.</hi> Poenas de se ipso exigebat:
propterea Dominus confitenti parcebat, <hi>Percutiebat
pectus suum, dicens: Domine, propitius esto
mihi peccatori.</hi> Ecce qui rogat. Quid miraris, si Deus
ignoscit, quando ipse se agnoscit? De Pharisaeo et
Publicano accepisti controversiam; audi sententiam:
audisti superbum accusatorem, audisti reum humilem;
audi nunc judicem. <hi>Amen dico vobis.</hi> Veritas dicit,
Deus dicit, judex dicit: <hi>Amen dico vobis, descendit
justificatus de templo publicanus ille, magis quam ille
pharisaeus.</hi> Dic, Domine, causam. Ecce video Publicanum
justificatum magis de templo descendere quam
Pharisaeum. Quaero quare. Quaeris quare? Audi quare. <hi>Quia omnis qui se exaltat, humiliabitur; et qui se humiliat,
exaltabitur.</hi> 
 Audisti sententiam, cave causam malam:
aliud dico, Audisti sententiam, cave superbiam.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Contra Pelagianos.</hi> Videant nunc,
audiant ista nescio qui impie garrientes, et de suis
viribus praesumentes audiant qui dicunt, Deus me
hominem fecit, justum ipse me facio. O pejor et detestabilior
Pharisaeo! Pharisaeus ille superbe quidem
justum se dicebat, sed tamen inde ille Deo gratias
agebat. Justum se dicebat; sed tamen Deo gratias
<pb n="0657"/>
agebat. <hi>Gratias tibi, Deus, quia non sum sicut caeteri
homines. Gratias tibi Deus:</hi> gratias Deo agit, quia non
est sicut caeteri homines: et tamen tanquam superbus
et inflatus reprehenditur; non quia Deo gratias
agebat, sed quia velut nihil sibi addi cupiebat. <hi>Gratias
tibi, quia non sum sicut caeteri homines, injusti.</hi> 
Ergo tu justus; ergo nihil rogas; ergo jam plenus es;
ergo non est tentatio vita humana super terram <hi>(Job
VII, 1)</hi>; ergo jam plenus es; ergo jam abundas; ergo
jam non est quare dicas, <hi>Dimitte nobis debita nostra <note>(Matth. VI, 12)</note>
            </hi>.
Quid est ergo qui impie oppugnat
gratiam, si reprehenditur qui superbe agit gratias?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Parvulis Baptismus Christi necessarius.</hi> 
Et ecce post dictam controversiam prolatamque
sententiam procedunt et parvuli, imo apportantur
et offeruntur tangendi. Cui tangendi, nisi medico?
Certe sani: cui offeruntur infantes tangendi? Cui?
Salvatori. Si Salvatori, utique salvandi. Cui, nisi illi
qui venit quaerere et salvare quod perierat <note>(Luc. XIX,
10)</note>. Ubi isti perierant? Quantum ad ipsos proprie attinet,
innocentes video, reatum quaero. Unde? Apostolum
audio: <hi>Per unum hominem intravit peccatum in
orbem terrarum. Per unum,</hi> inquit, <hi>hominem peccatum
intravit in mundum, et per peccatum mors; et ita in
omnes homines pertransivit, in quo omnes peccaverunt <note>(Rom V, 12)</note>
            </hi>.
Veniant ergo parvuli, veniant: audiatur
Dominus, <hi>Sinite parvulos venire ad me <note>(Luc. XVIII,
16)</note>
            </hi>. Veniant parvuli, languidi ad medicum, veniant
perditi ad redemptorem: veniant, nemo prohibeat.
In ramo adhuc nihil commiserunt: sed in radice perierunt.
Benedicat Dominus pusillos cum magnis:
tangat medicus et pusillos et magnos. Causam parvulorum
commendamus majoribus. Loquimini pro tacentibus,
orate pro flentibus. Si non frustra estis majores,
estote tutores: tuemini eos qui adhuc causam
suam agere non possunt. Communis fuit perditio, sit
communis inventio: simul perieramus, simul inveniamur
in Christo. Dispar est meritum, sed communis
est gratia. Nihil habent mali, nisi quod de fonte
traxerunt: nihil habent mali, nisi quod de origine
traxerunt. Non eos impediant a solute, qui ad id quod
traxerunt multa addiderunt. Qui major est aetate, major
est et iniquitate. Sed gratia Dei delet quod traxisti,
delet et quod addidisti. Ubi enim abundavit peccatum,
superabundavit gratia <note>(Rom. V, 20)</note>.
</p>
          </div3>
        </div2>
      </div1>

<div1>
        <head>SERMO CXVI . <hi>De verbis Evangelii Lucae,</hi> Stetit Jesus in medio eorum, et dixit eis, Pax vobis, <hi>etc., cap.</hi> XXIV, V\. 36-47.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Manichaeorum haeresis.</hi> 
Apparuit Dominus post resurrectionem discipulis
suis, sicut audistis, et salutavit eos, dicens, <hi>Pax vobis.</hi> 
Haec est pax, et salutatio salutis: nam et ipsa salutatio
a salute nomen accepit. Sed quid melius, quam
ut ipsa salutet hominem? Salus enim nostra Christus
est. Ipse est enim salus nostra, qui vulneratus est pro
nobis, et confixus est clavis in ligno; et depositus de
<pb n="0658"/>
ligno, positus in sepulcro. De sepulcro autem surrexit,
sanatis vulneribus, servatis cicatricibus. Hoc
enim discipulis suis expedire judicavit, ut cicatrices
ejus servarentur, unde cordis vulnera sanarentur.
Quae vulnera? Vulnera infidelitatis. Apparuit enim
oculis eorum veram exhibens carnem: et putaverunt
se spiritum videre. Non leve vulnus hoc cordis est.
Denique haeresim malignam fecerunt, qui in isto vulnere
remanserunt. Sed non putamus vulneratos
fuisse discipulos, quia cito sanati sunt? Cogitet Charitas
vestra, si in isto vulnere remansissent, ut putarent
corpus sepultum non resurrexisse, sed spiritum
imagine corporis humanos oculos illusisse: si in ista
fide, imo in ista perfidia remansissent, non eorum
vulnera, sed mors plangi deberet.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Dubitatio discipulorum.</hi> Sed quid
ait Dominus Jesus? <hi>Quid turbati estis, et cogitationes
ascendunt in cor vestrum?</hi> Si ascendunt in cor vestrum
cogitationes, de terra veniunt cogitationes. Bonum est
homini, non ut cogitatio ascendat in cor ejus, sed ut
sursum ascendat ipsum cor ejus: ubi volebat Apostolus
ponere corda credentium, quibus dicebat, <hi>Si
consurrexistis cum Christo, quae sursum sunt sapite, ubi
Christus est ad dexteram Dei sedens; quae sursum sunt
quaerite, non quae super terram. Mortui enim estis, et
vita vestra abscondita est cum Christo in Deo: cum
Christus apparuerit vita vestra, tunc et vos cum illo
apparebitis in gloria <note>(Coloss. III, 1-4)</note>
            </hi>. In qua gloria?
Resurrectionis. In qua gloria? Audi Apostolum dicentem
de hoc corpore, <hi>Seminatur in ignominia, resurget
in gloria <note>(I Cor. XV, 43)</note>
            </hi>. Istam gloriam Apostoli
Magistro suo, Christo suo, Domino suo dare nolebant:
resuscitare eum potuisse corpus suum de sepulcro
non credebant; spiritum eum putabant, et carnem
videbant, nec ipsis oculis suis fidem habebant. Et
credimus eis nos annuntiantibus et non ostendentibus.
Ecce ipsi Christo se ipsum ostendenti non credebant.
Malum vulnus: prodeant medicamenta cicatricum. <hi>Quid turbati estis, et cogitationes ascendunt in cor vestrum?
Videte manus meas et pedes meos,</hi> 
 ubi clavis
confixus fui. <hi>Palpate et videte.</hi> Sed videtis, et non videtis. <hi>Palpate et videte.</hi> 
 Quid? <hi>Quia Spiritus ossa et
carnem non habet, sicut me videtis habere. Haec dicens</hi> 
(sic recitatum est) <hi>ostendit eis manus et pedes.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Resurrectionis Christi fides quomodo
persuadebatur.--Et adhuc trepidantibus et mirantitibus
prae gaudio.</hi> Jam gaudium erat, et adhuc trepidatio
permanebat. Res enim incredibilis erat facta,
sed tamen facta. Numquid nunc incredibile est, quia
resurrexit caro Domini de sepulcro? Totus hoc credidit
mundus: qui non credidit, remansit immundus.
Tunc tamen incredibile erat: et persuadebatur non
solum oculis, sed et manibus, ut per sensum corporis
fides in cor descenderet, et in cor fides descendens
posset praedicari per mundum, non videntibus aut
tangentibus, et tamen sine dubitatione credentibus. <hi>Habetis hic,</hi> 
 inquit, <hi>aliquid quod manducetur?</hi> Quanta
addit ad aedificium fidei structor bonus? Non esuriebat,
<pb n="0659"/>
et manducare quaerebat. Et manducavit potestate,
non necessitate. Agnoscant ergo discipuli verum
corpus, quod agnovit ipsis praedicantibus mundus.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Contra Manichaeos.</hi> Si forte aliqui
haeretici sunt, qui adhuc habent in corde, quod
exhibuerit se oculis Christus, et vera caro non erat
Christi; jam ponant illud, persuadeat illis Evangelium.
Nos eos reprehendimus, quia hoc sapiunt:
damnabit ille, si hoc sapere perseverant. Tu quis es,
qui non credis corpus in sepulcro positum resurgere
potuisse? Si Manichaeus es? qui nec crucifixum credis,
quia nec natum credis; omnia eum falsa ostendisse
praedicas. Ille falsa ostendit, et tu verum dicis?
Tu non mentiris ore; sed ille mentitus est corpore?
Ecce arbitraris apparuisse oculis quod non erat;
spiritum fuisse, non carnem. Audi illum: amat te, ne
damnet te. Audi illum dicentem: ecce tibi dicit, infelix;
tibi loquitur: Quid turbatus es, et cogitationes
ascendunt in cor tuum? <hi>Videte,</hi> inquit, <hi>manus meas et
pedes meos. Palpate et videte, quia spiritus ossa et carnem
non habet, sicut me videtis habere.</hi> Haec dicebat
veritas, et fallebat? Corpus erat, caro erat; quod sepultum
fuerat, apparebat. Pereat dubitatio, sequatur
digna laudatio.</p>
          </div3>
<div3>
            <head>5.</head>
            <p>
 <hi>Christus fidem inspirat.</hi> Ostendit ergo discipulis
se. Quid est, se? Caput Ecclesiae suae. Ecclesia futura
per mundum ab ipso praevidebatur, a discipulis nondum
videbatur. Caput ostendebat, corpus promittebat.
Quid enim secutus adjunxit? <hi>Haec sunt verba quae locutus
sum ad vos, dum adhuc essem vobiscum.</hi> Quid est
hoc, <hi>dum adhuc essem vobiscum?</hi> Numquid non tunc
cum illis erat, cum illis loquebatur? Quid est, <hi>cum
adhuc essem vobiscum?</hi> Vobiscum mortalis, quod jam
non sum. Vobiscum eram, quando moriturus eram.
Quid est, <hi>vobiscum?</hi> Cum morituris moriturus. Modo
jam non vobiscum: quia cum morituris nunquam ulterius
moriturus. Hoc ergo dicebam vobis. Quid?
</p>
          </div3>
        </div2>

<div2>
          <head>CAPUT V.</head>
<p> <hi>Quia oportebat impleri omnia,
quae scripta sunt in Lege, et Prophetis, et Psalmis
de me.</hi> Dixi vobis, quia oportebat omnia impleri. <hi>Tunc aperuit illis sensum.</hi> 
 Veni ergo, Domine, fac
claves, aperi, ut intelligamus. Ecce omnia dicis,
et non crederis. Putaris spiritus; tangeris, pulsaris,
et adhuc trepidant qui te tangunt. De Scripturis admones,
et adhuc non intelligunt. Clausa sunt corda,
aperi, et intra. Fecit: <hi>Tunc aperuit illis sensum.</hi> Aperi,
Domine, et dubitanti de Christo aperi cor. Aperi ei
sensum, qui phantasma fuisse credit Christum. <hi>Tunc
aperuit illis sensum, ut intelligerent Scripturas.</hi> </p>
<div3>
            <head>6.</head>
            <p>
 <hi>Ecclesia per omnes gentes futura promittitur. Ab
Apostolis Christus, Ecclesia a nobis cernitur.--Et dixit
eis.</hi> Quid? <hi>Quoniam sic oportebat. Quoniam sic scriptum
est, et sic oportebat.</hi> Quid? <hi>Christum pati, et resurgere
a mortuis tertio die.</hi> Viderunt hoc; viderunt
patientem, viderunt pendentem, videbant post resurrectionem
praesentem, viventem. Quid ergo non
videbant? Corpus, id est, Ecclesiam. Illum videbant,
illam non videbant. Sponsum videbant, sponsa adhuc
<pb n="0660"/>
latebat. Promittat et ipsam. <hi>Sic scriptum est, et sic
oportebat Christum pati, et resurgere a mortuis tertio
die.</hi> Hoc sponsus est.
</p>
          </div3>
        </div2>

<div2>
          <head>CAPUT VI.</head>
<p>Quid de sponsa? <hi>Et praedicari in
nomine ejus poenitentiam et remissionem peccatorum per
omnes gentes, incipientibus ab Jerusalem.</hi> Hoc nondum
videbant discipuli: Ecclesiam per omnes gentes, incipientibus
ab Jerusalem, nondum videbant. Caput
videbant: et de corpore capiti credebant. Per hoc
quod videbant, quod non videbant credebant. Similes
illis sumus et nos: videmus aliquid, quod ipsi non
videbant; et non videmus aliquid, quod ipsi videbant.
Quid nos videmus, quod ipsi non videbant? Ecclesiam
per omnes gentes. Quid non videmus, quod
ipsi videbant? Christum in carne constitutum. Quomodo
illi illum videbant, et de corpore credebant: sic
nos corpus videmus, de capite credamus. Invicem
nos adjuvent visa nostra. Adjuvat eos visus Christus,
ut futuram Ecclesiam crederent: adjuvat nos visa
Ecclesia, ut Christum resurrexisse credamus. Impleta
est fides illorum, impletur et nostra: impleta est illorum
de capite, impletur nostra de corpore. Totus
Christus et illis innotuit, et nobis innotuit: sed totus
ab eis non est visus, nec a nobis totus est visus.
Ab eis caput est visum, corpus creditum: a nobis
corpus visum, caput creditum. Nulli tamen deest
Christus: in omnibus plenus est, et adhuc ei restat
corpus. Crediderunt ipsi, crediderunt per illos Jerosolymitani
multi; credidit Judaea, credidit Samaria.
Accedant membra, accedat aedificium fundamento. <hi>Fundamentum enim nemo potest ponere,</hi> 
 ait Apostolus, <hi>nisi quod est positum, quod est Christus Jesus 
 <note>(I Cor.
III, 11)</note>
            </hi>. Insaniant Judaei, impleantur zelo: lapidetur
Stephanus, servet lapidantium vestimenta Saulus,
Saulus futurus Paulus apostolus. Occidatur Stephanus,
perturbetur Ecclesia Jerosolymitana <note>(Act. VII, 57,
I, 1)</note>: discedant inde ligna ardentia, accedant et incendant.
Ligna enim quodam modo in Ecclesia Jerosolymitana
ardebant Spiritu sancto, quando erat illis in
Deum anima una, et cor unum <note>(Id. IV, 32)</note>. Lapidato
Stephano passa est illa congeries persecutionem:
sparsa sunt ligna, et accensus est mundus.</p>
</div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Saulus mutatus in praedicatorem
Evangelii.</hi> Denique haec secutus furens Saulus ille, accepit
epistolas a principibus sacerdotum, et coepit ire
saeviens, anhelans caedem, sitiens sanguinem, undecumque
posset, quos posset vinctos trahere, ad supplicium
rapere, se effuso sanguine satiare. Sed ubi
Deus, ubi Christus, ubi Stephani coronator? Ubi, nisi
in coelo? Videat et Saulum, irrideat saevientem, clamet
de coelo, <hi>Saule, Saule, quid me persequeris?</hi> Ego
in coelo sum, tu in terra; et tamen persequeris me.
Caput non tangis, sed membra mea calcas. Sed quid
facis? quid proficis? <hi>Durum tibi est contra stimulum
calcitrare.</hi> Quantumcumque calces mittas, te vexas.
Pone ergo furorem, cape sanitatem. Pone malum consilium,
appete bonum auxilium. Voce illa prostratus
est. Quis est prostratus? Persecutor. Ecce victus est
una voce. Quid ibas? quid saeviebas? Quos quaerebas,
<pb n="0661"/>
modo sequeris: quos persequebaris, modo pro illis
persecutionem pateris. Surgit praedicator, qui prostratus
est persecutor. Audivit Domini vocem. Excaecatus
est, sed in corpore, ut illuminaretur in corde.
Perductus ad Ananiam, de pluribus catechizatus, baptizatus,
processit apostolus <note>(Id. IX)</note>. Dic, praedica: praedica
Christum, dissemina, o bone aries, jamdudum lupus.
Vide illum, attende illum, qui saeviebat: <hi>Mihi autem
absit gloriari, nisi in cruce Domini nostri Jesu Christi,
per quem mihi mundus crucifixus est, et ego mundo <note>(Galat. VI, 14)</note>
            </hi>.
Funde Evangelium: quod corde concepisti,
ore dissemina. Audiant gentes, credant gentes:
pullulent gentes, nascatur de sanguine martyrum
sponsa Domino purpurata. Et ex illa quam multi accesserunt?
quam multa membra capiti cohaeserunt, et
cohaerent nunc, et credunt? Et baptizati sunt isti, et
baptizabuntur alii, et post nos venient alteri. Tunc,
inquam, in fine saeculi accedent lapides fundamento,
lapides vivi, lapides sancti, ut in fine aedificetur totum
aedificium ab illa Ecclesia; imo ab ista ipsa Ecclesia,
quae modo cantat canticum novum, dum domus aedificatur.
Sic enim habet ipse Psalmus: <hi>Quando domus
aedificabatur post captivitatem.</hi> Et quid? <hi>Cantate Domino
canticum novum; cantate Domino omnis terra <note>(Psal.
XCV, 1)</note>
            </hi>. Quam magna domus! Sed quando cantat
canticum novum? Cum aedificatur. Quando dedicatur?
In fine saeculi. Fundamentum ipsius jam dedicatum
est: quia ascendit in coelum, et non moritur. Quando
et nos surrexerimus, ut nunquam moriamur, tunc dedicabimur.
</p>
          </div3>
        </div2>
      </div1>

<div1>
        <head>SERMO CXVII . <hi>De verbis Evangelii Joannis, cap.</hi> I, 1-3, In principio erat Verbum, et Verbum erat apud Deum, et Deus erat Verbum, <hi>etc. Contra Arianos</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Verbum Dei ut intelligatur,
quo pretio comparandum.</hi> Capitulum Evangelii
quod lectum est, fratres dilectissimi, purum oculum
cordis inquirit. Dominum enim nostrum Jesum Christum
accepimus secundum divinitatem ad condendam
universam creaturam, secundum humanitatem ad reparandam
lapsam creaturam, evangelizante Joanne.
In ipso autem Evangelio qualis et quantus vir Joannes
fuerit, invenimus, ut ex dignitate dispensatoris intelligatur
quanti pretii sit Verbum, quod per talem dici
potuit: imo quam nullius pretii sit quod superat omnia.
<pb n="0662"/>
Pretio enim aut comparatur res venalis, aut subjicitur,
aut excedit eam. Quando tanto quisque comparat
quanto valet, aequatur pretium rei quae comparatur:
quando vilius, subjicitur ei: quando carius,
superat eam. Verbo autem Dei nec aequari aliquid potest,
nec ad mutationem subjici, nec superponi aliquid.
Subjici enim omnia possunt Verbo Dei, quia <hi>omnia
per ipsum facta sunt:</hi> non tamen subjiciuntur, quasi
pretium sint Verbi, ut quisque det aliquid, ut illud
accipiat. Tamen si dici potest, et admittit nomen hoc
ratio aliqua vel loquendi consuetudo, pretium comparandi
Verbi ipse comparator est, qui se ipsum pro se
ipso dederit huic Verbo. Itaque quando aliquid emimus,
quaerimus aliquid quod demus, ut habeamus
rem dato pretio quam volumus emere. Et extra nos
est quod damus; et si apud nos erat, fit extra nos illud
quod damus, ut sit apud nos illud quod comparamus.
Quidquid pretii invenerit qui emit aliquid, necesse
est ut tale inveniat, ut det quod habet, et accipiat
quod non habet; maneat tamen ille a quo abscedit
pretium, et accedat illud pro quo dat pretium.
Qui autem vult comparare Verbum hoc, qui vult
habere, non quaerat extra se ipsum quod det, se
ipsum det. Quod cum fecerit, non se amittit, sicut
amittit pretium, quando aliquid emit.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Pretium Verbi ipse homo.</hi> Verbum
ergo Dei propositum est omnibus: comparent qui
possunt; possunt autem qui pie voluerint. In illo enim
Verbo pax: et pax in terra hominibus bonae voluntatis <note>(Luc. II, 14)</note>.
Ergo qui vult comparare, det se
ipsum. Quasi pretium est hoc Verbi, si dici aliquo
modo potest, quando nec se perdit qui dat, et acquirit
Verbum pro quo se dat, et se ipsum in Verbo acquirit
cui se dat. Et quid dat Verbo? Non aliquid ab
ipso alienum, pro quo se dat; sed quod per ipsum
Verbum factum est, hoc ei redditur ut reficiatur. <hi>Omnia per ipsum facta sunt.</hi> 
 Si omnia, utique et homo.
Si coelum, si terra, si mare, si omnia quae in ipsis
sunt, si universa creatura; utique ille manifestius,
qui ad imaginem Dei factus per Verbum factus est homo.</p>
          </div3>
<div3>
            <head>3.</head>
            <p>
 <hi>Verbum Dei forma quaedam non formata. Forma
sine tempore et loco.</hi> Non modo, fratres, tractamus,
quomodo possit intelligi quod dictum est. <hi>In principio
erat Verbum, et Verbum erat apud Deum, et Deus erat
Verbum.</hi> Ineffabiliter potest intelligi: non verbis hominis
fit ut intelligatur. Verbum Dei tractamus, et dicimus
quare non intelligatur. Non nunc dicimus ut
intelligatur, sed dicimus quid impediat ne intelligatur.
Est enim forma quaedam, forma non formata, sed
forma omnium formatorum: forma incommutabilis,
sine lapsu, sine defectu, sine tempore, sine loco, superans
omnia, existens omnibus et fundamentum
quoddam in quo sint, et fastigium sub quo sint. Si
dicis quia omnia in illo sunt, non mentiris. Dictum
est enim ipsum Verbum Sapientia Dei: habemus autem
<pb n="0663"/>
scriptum, <hi>Omnia in Sapientia fecisti <note>(Psal. CIII,
24)</note>
            </hi>. Ergo in illo sunt omnia: et tamen quia Deus est,
sub illo sunt omnia. Dicimus quam incomprehensibile
sit quod lectum est: tamen lectum est, non ut comprehenderetur
ab homine, sed ut doleret homo quia
non comprehendit, et inveniret unde impeditur a
comprehensione, et removeret ea, et inhiaret perceptioni
incommutabilis Verbi, ipse ex deteriore in melius
commutatus. Non enim Verbum proficit aut crescit
accedente cognitore: sed integrum, si permanseris;
integrum, si recesseris; integrum, cum redieris;
manens in se, et innovans omnia. Ergo est forma
omnium rerum, forma infabricata, sine tempore, ut
diximus, et sine spatiis locorum. Quidquid enim loco
capitur, circumscribitur. Forma circumscribitur finibus,
habet metas unde et quousque sit. Deinde quod
loco capitur et mole quadam et spatio distenditur, minus
est in parte, quam in toto. Faciat Deus ut intelligatis.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Non minor in parte quam in toto.</hi> 
Quotidie autem de corporibus, quae ante oculos nostros
sunt, quae videmus, quae tangimus, inter quae
sumus, possumus judicare corpus quodlibet in loco
habere formam. Omne autem quod spatium loci occupat,
minus est in parte quam in toto. Pars corporis
humani, verbi gratia, brachium: utique minus est
brachium quam totum corpus. Et si minus est brachium,
breviorem locum occupat. Item caput, quia
pars est corporis, in minore loco est, et minus est
quam totum corpus, cui caput est. Sic omnia quae
sunt in loco, minora sunt in parte quam in toto. Nihil
tale de illo Verbo sentiamus, nihil tale cogitemus.
Non de suggestione carnis spiritualia imaginemur.
Non est ille Sermo, non est ille Deus minor in parte
quam in toto.</p>
          </div3>
<div3>
            <head>5.</head>
            <p>
 <hi>In rebus divinis pia ignorantia melior quam praesumpta
scientia. Oculo cordis Deus incomprehensibilis.
Dei cognitione fit homo beatus. Deus ex notra cognitione
non crescit.</hi> Sed non potes tale aliquid cogitare. Magis
pia est talis ignorantia, quam praesumpta scientia.
Loquimur enim de Deo. Dictum est, <hi>Et Deus erat
Verbum.</hi> De Deo loquimur, quid mirum si non comprehendis?
Si enim comprehendis, non est Deus. Sit
pia confessio ignorantiae magis, quam temeraria professio
scientiae. Attingere aliquantum mente Deum;
magna beatitudo est: comprehendere autem, omnino
impossibile. Ad mentem Deus pertinet, intelligendus
est: ad oculos corpus, videndum est. Sed corpus
oculo comprehendere te putas? Omnino non potes.
Quidquid enim aspicis, non totum aspicis. Cujus hominis
faciem vides, dorsum non vides eo tempore
quo faciem vides: et quando dorsum vides, eo tempore
faciem non vides. Non sic ergo vides, ut comprehendas:
sed quando aspicis aliam partem, quam
<pb n="0664"/>
non videras, nisi memoria tecum faciat ut memineris
te vidisse unde recedis, nunquam te dixeris aliquid
vel in superficie comprehendisse. Tractas quod vides,
versas huc atque illuc, vel ipse circuis ut totum videas.
Uno ergo aspectu totum videre non potes. Et
quamdiu versas ut videas, partes, vides: et contexendo
quia vidisti alias partes, videris totum inspicere.
Non autem hic oculorum visus, sed memoriae
vivacitas intelligitur. Quid ergo de illo Verbo, fratres,
dici potest? Ecce de corporibus dicimus subjacentibus
oculis nostris, non illa possunt comprehendere
aspectu: quis ergo oculus cordis comprehendit
Deum? Sufficit ut attingat, si purus est oculus. Si autem
attingit, tactu quodam attingit incorporeo et spirituali,
non tamen comprehendit; et hoc, si purus
est. Et homo fit beatus contingendo corde illud quod
semper beatum manet: et est illud ipsa beatitudo
perpetua, et unde fit homo vivus, vita perpetua; unde
fit homo sapiens, sapientia perfecta; unde homo
fit illuminatus, lumen sempiternum est. Et vide quemadmodum
tu contingendo efficeris quod non eras,
non illud quod contingis facis esse quod non erat.
Hoc dico, Deus non crescit ex cognitore, sed cognitor
ex cognitione Dei.
</p>
          </div3>
        </div2>

<div2>
          <head>CAPUT IV.</head>
<p>Ne putemus, fratres charissimi,
quia beneficium praestamus Deo, quia diximus pretium
nos dare quodam modo. Non enim unde augeatur,
illi damus, qui et te lapso integer est, et te redeunte
integer manet, paratus videri ut beatificet
conversos, et aversos puniat caecitate. Vindicat enim
primo in anima aversa a se, exordio poenarum, ipsa
caecitate. Qui enim se avertit a lumine vero, id est, a
Deo, jam caecus efficitur. Nondum sentit poenam,
sed jam habet.</p>
<div3>
            <head>6.</head>
            <p>
 <hi>Verbum coaeternum Patri asseritur contra Arianos.</hi> 
Itaque Verbum Dei, fratres charissimi, incorporaliter,
inviolabiliter, incommutabiliter, sine temporali
nativitate, natum tamen intelligamus a Deo. Putamusne
possumus aliquo modo persuadere quibusdam
infidelibus non abhorrere a vero, quod dicitur a nobis
fide catholica, quae contraria est Arianis, a quibus
Ecclesia Dei saepe tentata est, cum carnales homines id
facilius accipiunt quod videre consueverunt? Ausi
sunt enim quidam dicere, Major est Pater Filio, et
praecedit eum tempore: id est, major est Filio Pater,
et minor est Patre Filius, et a Patre in tempore praeceditur.
Et sic disputant: Si natus est, utique erat
Pater antequam Filius illi esset natus. Attendite:
adsit ipse nobis, adjuvantibus orationibus vestris,
et pia intentione excipere cupientibus quod ipse donaverit,
quod ipse suggesserit; adsit nobis, ut possimus
quoquo modo explicare quod coepimus. Tamen,
fratres, ante dico, si non potuero ego explicare, non
rationem putetis, sed hominem defecisse. Itaque vos
hortor et deprecor ut oretis: adsit misericordia Dei,
<pb n="0665"/>
et ita rem a nobis dici faciat, ut vos audire oportet,
et nos dicere. Hoc ergo illi dicunt: Si Filius Dei est,
natus est. Hoc fatemur. Non enim esset Filius, si natus
non esset. Manifestum est, admittit fides, approbat
Ecclesia catholica, verum est. Adjungunt deinde:
Si natus est Patri Filius, erat Pater antequam ei Filius
nasceretur. Hoc respuit fides, respuunt aures
catholicae; anathematur, extra est qui hoc sapit, non
pertinet ad participationem societatemque sanctorum.
Ergo, ait, rationem mihi redde, quomodo et Filius
potuit nasci Patri, et coaevus esse ei a quo natus est?
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Divina carnalibus insinuare difficile.</hi> 
Et quid facimus, fratres, quando carnalibus spiritualia
insinuamus: si tamen et nos ipsi non carnales
sumus, quando carnalibus ista spiritualia intimamus,
homini assuefacto nativitate terrena, et videnti
istius creaturae ordinem, ubi successus et decessus,
gignentes et genitos aetate distinguit? Post patrem
enim nascitur filius, patri utique morituro successurus.
Hoc in hominibus, hoc in aliis animantibus invenimus,
parentes priores tempore, filios tempore posteriores.
Hac consuetudine videndi, carnalia transferre
illi ad spiritualia cupiunt, et intentione carnalium
facilius seducuntur. Non enim ratio audientium
sequitur talia praedicantes, sed consuetudo, quae etiam
ipsos insolvit, ut talia praedicarent. Et quid facimus
nos? Silebimus? Utinam liceret. Forsitan enim silendo
aliquid dignum de re ineffabili cogitaretur. Nam
quidquid potest fari, non est ineffabile. Ineffabilis est
autem Deus. Si enim raptum se dicit usque in tertium
coelum apostolus Paulus, et dicit se audisse
ineffabilia verba <note>(II Cor. XII, 4)</note>; quanto magis ipse
ineffabilis, qui talia demonstravit, quae fari non possit
cui demonstrata sunt? Itaque, fratres, melius erat
si possemus tacere, et dicere: Hoc habet fides, sic
credimus: non potes capere, parvulus es: patienter
tolerandum, donec pennas nutrias; ne cum volare
implumis volueris, non sit illa aura libertatis, sed
casus temeritatis. Quid illi contra? O si haberet quod
diceret, diceret mihi! Deficienti ista excusatio est.
Victus est veris, qui respondere non vult. Ille cui
hoc dicitur, si non respondeat, etsi in se ipso victus
non est, vincitur tamen in titubantibus fratribus. Audiunt
enim fratres infirmi, et putant revera non esse
quod dicatur: et forsitan verum putant, non esse
quod dicatur, non tamen non esse quod sentiatur.
Homo enim nihil potest dicere, quod non etiam sentire
possit: potest etiam aliquid sentire, quod dicere
non possit.</p>
          </div3>
<div3>
            <head>8.</head>
            <p>
 <hi>Similitudines ad refellendos Arianos adhibendae.</hi> 
Tamen servata illius majestatis ineffabilitate, ne cum
aliquas similitudines contra illos dederimus, putet
nos aliquis per istas similitudines jam pervenisse ad
id quod nec dici nec cogitari a parvulis potest (certe
et si potest ab aliquibus majoribus, potest ex parte,
<pb n="0666"/>
potest in aenigmate, potest per speculum; nondum
autem facie ad faciem); demus et nos aliquas similitudines
adversus illos, unde illi refellantur, non unde
illud capiatur. Etenim cum dicimus valde posse fieri,
posse intelligi, ut et natus sit et coaeternus sit ei a
quo natus est, ut hoc refellant et quasi falsum esse
demonstrent, similitudines nobis dant. Unde? De
creatura: et dicunt nobis, Homo utique erat antequam
generaret filium, major est filio suo: et equus
erat antequam generaret filium, et ovis, et caetera
animalia. Similitudines adhibent de creaturis.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 <hi>Similitudinibus tamen non nititur
nostra fides de Verbo.</hi> Quid, nobis laborandum est, ut
et nos inveniamus similitudines earum rerum quas
astruimus? Quid? si non invenirem, non recte possem
dicere, Nativitas Creatoris fortasse similitudinem
in creatura non habet? Quanto enim superat ea quae
hic sunt in eo quod ibi est, tanto superat ea quae hic
nascuntur in eo quod ibi natus est. Omnia per Deum
hic sunt: et quid tamen est comparandum Deo? Sic
omnia quae hic nascuntur, illo efficiente nascuntur.
Et sic forsitan non invenitur aliqua similitudo nativitatis
ejus, quomodo non invenitur et substantiae ejus,
et immutabilitatis, divinitatis, majestatis ejus. Quid
enim simile hic inveniri potest? Si ergo forsitan nec
nativitatis similitudo inveniatur, numquid inde oppressus
sum, quia non inveni similitudines Creatori
omnium, in creatura cupiens invenire quod esset simile
Creatori?</p>
          </div3>
<div3>
            <head>10.</head>
            <p>
 <hi>Similitudines nativitatis Filii Dei imperfectae in
creaturis. Coaevum et coaeternum.</hi> Et revera, fratres,
non sum inventurus temporales similitudines, quas
aeternitati possim comparare. Sed et tu quas invenisti,
quid sunt? Quid enim invenisti? Quia pater major
est tempore quam filius: et ideo vis ut Filius Dei
tempore minor sit quam Pater aeternus, quia invenisti
minorem filium patre temporali. Da mihi aeternum
patrem hic, et invenisti similitudinem. Filium
minorem invenis patre in tempore, filium temporalem
minorem patre temporali. Numquid invenisti
mihi filium temporalem minorem aeterno patre?
</p>
          </div3>
        </div2>

<div2>
          <head>CAPUT VII.</head>
<p>Quia ergo in aeternitate stabilitas
est, in tempore autem varietas; in aeternitate omnia
stant, in tempore alia accedunt, alia succedunt: potes
invenire minorem filium in varietate temporis
succedentem patri, quia etiam patri suo ipse successit
non aeterno patri temporalis. Quid ergo possumus,
fratres mei, in creatura invenire coaeternum, quando
in creatura nihil invenimus aeternum? Inveni aeternum
patrem in creatura, et invenio coaeternum filium.
Si autem non invenis aeternum, et vincunt se in tempore;
sufficit ut ad similitudinem inveniamus coaevum.
Aliud est enim coaeternum, aliud coaevum.
Coaevos quotidie dicimus eos qui eamdem habent
mensuram temporum: non alter ab altero praeceditur
tempore, ambos tamen esse coepisse, quos dicimus
coaevos. Si potuerimus invenire coaevum quod
nascitur ei a quo nascitur; si possunt inveniri coaeva
duo generans et generatus: hic invenimus coaeva,
<pb n="0667"/>
ibi intelligamus coaeterna. Si hic invenero genitum
ex eo esse coepisse ex quo coepit generator, intelligimus
certe Filium Dei ex eo esse non coepisse, ex
quo non coepit generator. Ecce fortasse, fratres, invenimus
aliquid in creatura, quod de alia re nascatur,
et tamen ex eo tempore esse incipiat, ex quo
coepit illud unde nascitur. Hoc ex eo ex quo illud
coepit, illud ex eo ex quo illud non coepit. Hoc ergo
coaevum, illud coaeternum.</p>
</div2>

<div2>
          <head>CAPUT VIII.</head>
<div3>
            <head>11.</head>
            <p>
 <hi>In coaevis similitudo quaedam
Verbi coaeterni Deo. Ignis et lux coaeva.</hi> Arbitror
Sanctitatem vestram jam intellexisse quod dico, non
posse comparari temporalia aeternis; sed posse ex
aliqua tenui et parva similitudine coaeva coaeternis.
Inveniamus itaque coaeva, et de Scripturis admoneamur
ad has similitudines. Legimus in Scripturis de
ipsa Sapientia, <hi>Candor est enim lucis aeternae.</hi> Item legimus, <hi>Speculum sine macula Dei majestatis 
 <note>(Sap.
VII, 26)</note>
            </hi>. Ipsa Sapientia dicta est candor lucis aeternae,
dicta est imago Patris: hinc capiamus similitudinem,
ut inveniamus coaeva, ex quibus intelligamus coaeterna.
O Ariane, si invenero genitorem non praecedere
tempore illud quod genuit, si genitum non esse minorem
tempore illo a quo generatus est; justum est
ut concedas mihi posse ista coaeterna inveniri in
Creatore, quando coaeva in creatura inveniri potuerunt.
Jam quidem aliquibus fratribus hoc occurrere
puto. Nam praevenerunt aliqui ex quo dixi, <hi>Candor est
enim lucis aeternae.</hi> Ignis enim lucem fundit, lux ab
igne funditur. Quid a quo existat, si quaeramus, quotidie
cum lucernam accendimus, admonemur rei cujusdam
invisibilis et inenarrabilis, ut lucerna aliqua
intelligentiae nostrae in ista nocte saeculi possit accendi.
Attende eum qui lucernam accendit. Non accensa
lucerna, nondum est ignis, nondum est et fulgor qui
ab igne exit. Interrogo autem ego, et dico: Fulgor
ab igne existit, an ignis a fulgore? Omnis anima mihi
respondet: voluit enim Deus inseminare omni animae
initia intellectus, initia sapientiae: omnis mihi
anima respondet, et nemo dubitat, quod splendor
ille de igne existit, non ignis de splendore. Ponamus
ergo ignem patrem illius splendoris: quia jam praelocuti
sumus coaeva nos quaerere, non coaeterna. Si
lucernam accendere cupio, nondum est ibi ignis,
nondum et ille splendor: mox autem ut accendero,
simul cum igne et splendor existit. Da hic mihi ignem
sine splendore, et credo tibi Patrem fuisse sine
Filio.
</p>
          </div3>
        </div2>

<div2>
          <head>CAPUT IX.</head>
<div3>
            <head>12.</head>
            <p>
 <hi>Alia coaeva, imago et res unde
nascitur.</hi> Attendite: dicta est ut potuit a nobis tanta
res dici, Domino adjuvante intentionem orationis vestrae
et praeparationem cordis vestri, excepistis quantum
capere potuistis. Illa tamen ineffabilia sunt. Nihil
dignum putetis dictum, vel eo ipso quo coaeva
coaeternis comparantur, temporalia semper manentibus,
exstinguibilia immortalibus. Sed quia dictus est
Filius et imago Patris, accipiamus et hinc aliquam similitudinem
in rebus longe differentibus, ut praelocuti
<pb n="0668"/>
sumus. Imago existit de speculo hominis intuentis
speculum. Non nobis potest suffragari ad evidentiam
rei hujus, quam explicare utcumque conamur. Etenim
dicitur mihi: Ille qui attendit speculum, jam
utique erat, et jam natus erat. Existit imago mox ut
aspector exstiterit. Nam ille qui inspicit, erat et antequam
accederet ad speculum. Quid ergo inveniemus,
unde possimus eruere talem similitudinem, sicut
eruimus de igne et splendore? Faciamus a minimo.
Facile nostis quemadmodum aqua corporum
saepe reddat imagines. Hoc dicimus; quando quisque
vel transit super aquam vel stat, videt ibi imaginem
suam. Ponamus ergo aliquid natum super aquam, velut
virgultum aut herbam, nonne cum imagine sua
nascitur? Mox ut incipit existere, incipit cum illo existere
imago ejus, non praecedit nascendo imaginem
suam: non mihi ostenditur natum esse aliquid super
aquam, et postea apparuisse imaginem ejus, cum
illud sine imagine prius appareret; sed nascitur cum
imagine sua: et tamen imago ab illo, non illud ab
imagine. Nascitur ergo cum imagine sua, et simul esse
incipiunt virgultum et imago ejus. Numquid non
fateris imaginem esse de illo virgulto, non virgultum
de imagine genitum? Ergo de illo virgulto confiteris
imaginem. Itaque et generans, et quod genitum est,
simul esse coeperunt. Ergo coaeva sunt. Si semper
virgultum, semper et imago de virgulto. Quod autem
de alio est, utique natum est. Potest ergo semper
esse generans, et semper cum illo quod de illo natum
est. Ibi enim aestuabamus, ibi laborabamus, quomodo
intelligeretur sempiterna nativitas. Ergo filius Dei secundum
hoc dicitur, quod et Pater est, quod habet de
quo sit: non secundum hoc, quod prior esset Pater,
et postea Filius. Semper Pater, semper Filius de Patre.
Et quia quidquid de aliquo est, natum est; semper
igitur Filius natus. Semper Pater, semper de illo
imago; quomodo imago illa virgulti de virgulto nata
est, et si semper virgultum, semper nata esset et
imago de virgulto. Non potuisti invenire coaeterna genita
aeternis genitoribus, et invenisti coaeva nata temporalibus
gignentibus. Intelligo coaeternum Filium
natum aeterno gignenti. Quod enim est temporali
coaevum, hoc est aeterno coaeternum.
</p>
          </div3>
        </div2>

<div2>
          <head>CAPUT X.</head>
<div3>
            <head>13.</head>
            <p>
 <hi>In similitudinibus allatis est inaequalitas.</hi> 
Hic jam modicum est quod advertatis,
fratres, propter blasphemias. Semper enim dicitur,
Ecce dedisti similitudines: sed splendor qui funditur
de igne, minus lucet quam ipse ignis; et imago
virgulti minus utique habet proprietatem, quam illud
virgultum unde imago est. Habent ista similitudinem,
sed non habent omnimodam aequalitatem: quare non
videntur esse ejusdem substantiae. Quid ergo dicemus,
si dicat aliquis: Talis est ergo Filius ad Patrem, qualis
ad ignem splendor, et imago ad virgultum? Ecce
intellexi aeternum Patrem, intellexi coaeternum Filium:
tamen sicut effusum splendorem minus igne
lucentem, aut sicut effusam imaginem minus quam
<pb n="0669"/>
virgultum existentem dicimus? Non: sed aequalitas
omnimoda est. Non credo, ait, quia non invenisti similitudinem.
Sed crede Apostolo, quia potuit videre
quod dixi. Ait enim: <hi>Non rapinam arbitratus est esse
aequalis Deo <note>(Philipp. II, 6)</note>
            </hi>. Aequalitas omni modo
conjungitur. Et quid dixit? <hi>Non rapinam.</hi> Quare?
Quia illud est rapina, quod alienum est.</p>
          </div3>
<div3>
            <head>14.</head>
            <p>
 <hi>Filii Dei coaeternitas et aequalitas ex duobus collatis
similitudinum generibus.</hi> Tamen ex duabus istis
collationibus et generibus duobus, similitudinem fortassis
invenimus in creatura, quomodo intelligamus
Filium et coaeternum Patri et nequaquam minorem.
Sed non illud possumus invenire in uno genere similitudinum:
jungamus ambo genera. Quomodo
ambo genera? Unum unde ipsi dant similitudines, et
alterum unde nos dedimus. Dederunt enim illi similitudines
ex his quae nascuntur in tempore, et praeceduntur
tempore ab eis a quibus nascuntur, sicut homo
de homine. Major ille tempore prior natus: sed
tamen homo et homo, id est ejusdem substantiae.
Homo enim hominem generat, et equus equum, et
pecus pecudem. Ad eamdem substantiam generant
ista; sed non ad idem tempus. Diversa sunt tempore;
sed non sunt diversa natura. Quid ergo hic laudamus
in ista nativitate? Certe aequalitatem naturae.
Quid autem deest? Aequalitas temporis. Teneamus
hic unum quod laudatur, id est, aequalitatem naturae.
In illo autem genere similitudinum, quod nos dedimus
de splendore ignis et de imagine virgulti, aequalitatem
naturae non invenis, invenis coaevitatem.
Quid hic laudamus? Coaevitatem. Quid deest? Aequalitas
naturae. Conjunge quae laudas. In creaturis enim
deest aliquid quod laudas, in Creatore deesse nihil
potest: quia quod invenis in creatura, a Creatore artifice
processit. Quid ergo in coaevis? nonne hoc Deo
dandum quod ibi laudas? Quod autem deest non tribuendum
majestati, in qua nullus defectus est. Ecce
offero tibi genitis coaeva gignentia: laudas ibi coaevitatem,
sed disparilitatem reprehendis. Quod reprehendis,
noli tribuere Deo; quod laudas, tribue: et
tribuis illi ex isto genere similitudinum pro coaevitate
coaeternitatem, ut coaeternus sit natus cum eo a quo
natus sit. De alio autem similitudinum genere, quae et
ipsa creatura Dei est, et debet laudare Creatorem,
quid ibi laudas? Aequalitatem naturae. Jam propter
illam distinctionem dederas coaeternitatem; da propter
istam, aequalitatem; et perfecta est nativitas
ejusdem substantiae. Quid enim dementius, fratres
mei, quam ut in aliquo laudem creaturam, quod non
sit in Creatore? Laudo in homine aequalitatem naturae,
et non credo in eo qui fecit hominem? Quod de
homine natum est, homo est; et quod de Deo natum
est, non id erit quod ille de quo natum est? Non
versor in operibus quae Deus non fecit. Laudent ergo
Creatorem omnia opera sua. Invenio hic coaevum, cognosco
ibi coaeteruum. Hic aequalitatem invenio naturae,
ibi intelligo aequalitatem substantiae. Totum ergo ibi
quod hic ex partibus singulis et rebus singulis invenitur.
<pb n="0670"/>
Totum ergo ibi simul, et non hoc solum quod in creaturis:
totum invenio ibi, sed tanquam in Creatore, tanto
amplius, quod haec visibilia, illa invisibilia; haec
temporalia, illa aeterna; haec commutabilia, illa incommutabilia;
haec corruptibilia, illa incorruptibilia.
Postremo in ipso homine ea quae invenimus homo et
homo, duo homines sunt: ibi Pater et Filius unus
Deus.</p>
          </div3>
<div3>
            <head>15.</head>
            <p>
 <hi>Cordis oculus mundandus ut videatur Deus.</hi> Domino
Deo nostro gratias ago inenarrabiles, quod ex
hoc loco scrupulosissimo et laboriosissimo infirmitatem
meam liberare dignatus est, petentibus vobis.
Ante omnia tamen servate hoc, quidquid de creatura
potuimus colligere, aut sensu corporis, aut cogitatione
animi, inenarrabiliter transcendere Creatorem.
Sed vis illum mente contingere? Purga mentem,
purga cor tuum. Mundum fac oculum, unde illud
quidquid est, possit attingi. Mundum fac oculum cordis: <hi>Beati</hi> 
 enim <hi>mundo corde, quoniam ipsi Deum videbunt <note>(Matth. V, 8)</note>
            </hi>.
Non autem mundato corde, quid
potuit misericordius procurari aut donari ab eo, nisi
ut illud Verbum, de quo tanta et tam multa diximus,
et nihil dignum diximus; nisi ut illud Verbum, per
quod facta sunt omnia, fieret quod nos sumus, ut attingere
possimus illud quod non sumus? Non enim
Deus sumus: sed possumus mente vel cordis acie
interiore videre Deum. Peccatis acies nostrae obtritae,
obtusae, infirmitate dejectae cupiunt videre: sed in
spe sumus, in re nondum sumus. <hi>Filii Dei sumus.</hi> 
Hoc ait Joannes, qui ait, <hi>In principio erat Verbum, et
Verbum erat apud Deum, et Deus erat Verbum:</hi> qui
supra pectus Domini discumbebat, qui secreta ista de
sinu illius cordis hauriebat: ipse ait, <hi>Dilectissimi, filii
Dei sumus; et nondum apparuit quid erimus: scimus
quia cum apparuerit, similes ei erimus, quoniam videbimus
eum sicuti est <note>(I Joan. III, 2)</note>
            </hi>. Hoc nobis promittitur.</p>
          </div3>
<div3>
            <head>16.</head>
            <p>
 <hi>Verbum incarnatione quasi lac factum, ut a nobis
caperetur.</hi> Sed ut perveniamus, si nondum possumus
videre Verbum Deum, audiamus Verbum carnem:
quia carnales facti sumus, audiamus Verbum
carnem factum. Ideo enim venit, ideo suscepit infirmitatem
nostram, ut possis firmam locutionem capere
Dei portantis infirmitatem tuam. Et vere dictum
est lac. Lac enim dat parvulis, ut cibum sapientiae
det majoribus. Lactare patienter, ut avide pascaris.
Quomodo enim fit etiam lac, quo lactantur infantes?
Nonne esca erat in mensa? Sed invalidus est infans
ad comedendam escam, quae in mensa est: quid facit
mater? Incarnat escam, et conficit lac de ipsa. Conficit
nobis quod capere possimus. Sic Verbum caro
factum est, ut lacte parvuli nutriremur, qui ad cibum
quidem eramus infantes. Verum hoc interest, quia
quando cibum mater incarnatum lac facit, cibus in
lac convertitur: incommutabiliter autem manens
Verbum carnem assumpsit, ut esset quodam modo
<pb n="0671"/>
contextum. Quod est, non corrupit, non commutavit,
ut per habitum tuum tibi loqueretur, non in hominem
transmutatus atque conversus Inconvertibilis
enim et incommutabilis, et omnino inviolabilis manens,
factus est quod tu ad te, quod ipse ad Patrem.</p>
          </div3>
<div3>
            <head>17.</head>
            <p>
 <hi>Humilitas a Verbo incarnato discenda.</hi> Ipse enim
infirmis quid dicit, ut possint recuperato illo visu
Verbum ex aliqua parte attingere, per quod facta sunt
omnia? <hi>Venite ad me, omnes qui laboratis et onerati
estis, et ego reficiam vos. Tollite jugum meum super vos,
et discite a me quia mitis sum et humilis corde <note>(Matth.
XI, 28 et 29)</note>
            </hi>. Quid magister Filius Dei, Sapientia Dei,
per quem facta sunt omnia, concionalur? Vocat humanum
genus, et dicit, <hi>Venite ad me, omnes qui laboratis,
et discite a me.</hi> Putabas forte dicturam Sapientiam
Dei, Discite quomodo coelos feci et astra: omnia
etiam in me, antequam fierent, numerata erant; quomodo
in virtute rationum incommutabilium etiam capilli
vestri numerati sunt <note>(Id. X, 30)</note>. Haec putabas et
talia esse dicturam? Non. Sed prius illud, <hi>Quoniam
mitis sum et humilis corde.</hi> Ecce quod capiatis, videte,
fratres, certe parvum est. Ad magna nos tendimus,
parva capiamus, et magni erimus. Vis capere celsitudinem
Dei? Cape prius humilitatem Dei. Dignare esse
humilis propter te, quia Deus dignatus est humilis
esse propter eumdem te: non enim propter se. Cape
ergo humilitatem Christi, disce humilis esse, noli
superbire. Confitere infirmitatem tuam, jace patienter
ante medicum. Cum ceperis humilitatem ejus, surgis
cum illo: non quasi et ipse surgat secundum quod
Verbum est; sed tu potius, ut magis magisque a te
capiatur. Intelligebas primo titubanter atque haesitanter;
intelligis postea certius et clarius. Non ille crescit,
sed tu proficis, et quasi tecum videtur surgere.
Sic est, fratres. Credite praeceptis Dei, et facite illa, et
donabit vobis robur intelligentiae. Non praesumatis,
et quasi anteponatis scientiam praecepto Dei; ne inferiores,
non solidiores remaneatis. Arborem attendite:
ima petit prius, ut sursum excrescat; figit radicem
in humili, ut verticem tendat ad coelum. Numquid
nititur nisi ab humilitate? Tu autem sine charitate
vis excelsa comprehendere; sine radice auras
petis? Ruina est ista, non incrementum. Habitante
Christo per fidem in cordibus vestris, in charitate radicamini
atque fundamini, ut impleamini in omnem
plenitudinem Dei <note>(Ephes. III, 17, 19)</note>.
</p>
          </div3>
        </div2>
      </div1>

<div1>
        <head>SERMO CXVIII . <hi>De eisdem verbis Evangelii Joannis,</hi> In principio erat Verbum, <hi>etc., cap.</hi> I, V\. 1-3.</head>
<div3>
          <head>1.</head>
          <p>
 <hi>Verbum Dei aeternum, genitum, non factum.</hi> 
Omnes qui multa verba quaeritis hominis, intelligite
unum Verbum Dei: <hi>In principio erat Verbum. In principio</hi> 
autem <hi>fecit Deus coelum et terram <note>(Gen. I, 1)</note>
          </hi>.
<pb n="0672"/>
Sed erat Verbum, quando audivimus, <hi>In principio fecit
Deus.</hi> Agnoscamus Creatorem: Creator est enim
qui fecit; creatura autem quod fecit. Non erat enim
creatura quae facta est, sicut semper erat Verbum
Deus, per quem facta est. Quando autem audivimus, <hi>Erat Verbum,</hi> 
 apud quem erat? Intelligimus Patrem,
qui non fecit, nec creavit idem Verbum, sed genuit. <hi>In principio</hi> 
 enim <hi>fecit Deus coelum et terram.</hi> Per
quid fecit? <hi>Erat Verbum, et Verbum erat apud Deum:</hi> 
sed quale Verbum? Sonabat et transibat? Numquid
cogitabatur et volvebatur? Non. Recordabatur, et proferebatur?
Non. Ergo quale Verbum? Quid a me quaeris
multa? <hi>Deus erat Verbum.</hi> Quando audimus, <hi>Deus
erat Verbum,</hi> non duplicamus Deum; sed intelligimus
Filium. Verbum enim Dei Filius est. Ecce Filius, et
quod nisi Deus? Nam <hi>Deus erat Verbum.</hi> Quid Pater?
Utique Deus. Si pater Deus, et Filius Deus, duplicamus
Deum? Absit. Pater Deus, Filius Deus: sed Pater
et Filius unus Deus. Non est enim unicus Filius
factus, sed natus. <hi>In principio fecit Deus coelum et terram:</hi> 
sed erat Verbum a Patre. Ergo factum est Verbum
a Patre? Non. <hi>Omnia per ipsum facta sunt.</hi> Si
per ipsum omnia facta sunt, numquid et ipse per se
ipsum factus est? Per quem audis facta esse omnia,
noli putare factum esse inter omnia. Nam si et ipse
factus est, non per illum facta sunt omnia, sed inter
caetera factus est ipse. Dicis, Factus est: numquid
per se? Quis est qui faciat se? Si ergo factus est,
quomodo per ipsum facta sunt omnia? Ecce et ipse
factus est, sicut tu dicis, non ego, quia genitum non
nego. Si ergo dicis factum esse, quaero per quid,
quaero per quem. Per se ipsum? Ergo erat, antequam
fieret, ut faceret se ipsum. Si autem omnia per ipsum
facta sunt, intellige quia non est factus ipse. Si non
potes intelligere, crede ut intelligas. Praecedit fides,
sequitur intellectus: quoniam propheta dicit, <hi>Nisi
credideritis, non intelligetis <note>(Isai. VII, 9, sec. LXX)</note>
          </hi>. <hi>Erat Verbum.</hi> 
 Noli ergo quaerere tempus ei, per quem
facta sunt tempora. <hi>Erat Verbum.</hi> Sed tu dicis: Aliquando
non erat Verbum. Mentiris, nusquam legis.
Ego autem lego tibi, <hi>In principio erat Verbum.</hi> Quid
quaeris ante principium? Si autem aliquid invenire
potueris ante principium, ipsum erit principium. Insanit
qui aliquid quaerit ante principium. Quid ergo
dicit quia fuit ante principium? <hi>In principio erat
Verbum.</hi> </p>
        </div3>
<div3>
          <head>2.</head>
          <p>
 <hi>Similitudine ostenditur coaeternum esse Deo Patri
Filium.</hi> Sed dicis: Et erat Pater; et ante Verbum?
Quid quaeris? <hi>In principio erat Verbum.</hi> Quod invenis
intellige: noli quaerere quod non potes invenire. Nihil
est ante principium. <hi>In principio erat Verbum.</hi> 
Splendor Patris Filius est. De sapientia Patris, quod
est Filius, dictum est, <hi>Candor est enim lucis aeternae <note>(Sap. VII, 26)</note>
          </hi>.
Quaeris Filium sine Patre? Da mihi
lucem sine candore. Si aliquando non erat Filius,
Pater lux obscura erat. Quomodo enim non obscura
lux erat, si candorem non habebat? Ergo semper Pater,
semper Filius. Si semper Pater, semper Filius.
Quaeris a me utrum natus sit Filius? Respondeo, Natus.
<pb n="0673"/>
Non enim esset Filius, si non natus. Sed cum
dico, Semper Filius; hoc dico, Semper est natus. Et
quis intelligit, Semper est natus? Da mihi sempiternum
ignem, et do tibi sempiternum splendorem. Benedicimus
Deum, qui dedit nobis sacras Scripturas.
In splendore lucis nolite esse caeci. Candor de luce
gignitur, et tamen gignenti coaeternus est candor.
Semper lux, semper candor ejus. Genuit candorem
suum: sed numquid fuit sine candore suo? Generare
sempiternum liceat Deo. Rogo, audite de quo loquimur:
audite, advertite, credite, intelligite. De Deo
loquimur. Filium Patri coaeternum fatemur et credimus.
Sed homo, inquit, quando generat filium, major
est qui generat, et minor qui generatur. Ecce verum
est: in hominibus major est qui generat, et minor
qui generatur, et pervenit ad robur patris sui. Sed
quare, nisi quia cum ille crescit, ille senescit? Stet
pater in tempore, et crescendo eum sequitur filius,
et videbis aequalem. Sed ecce do tibi unde intelligas.
Ignis generat splendorem coaevum. Non invenis in
hominibus nisi minores filios, majores patres; non
invenis coaevos: sed do tibi, sicut dixi, splendorem
coaevum igni patri suo. Generat enim ignis splendorem,
sed nunquam sine splendore. Cum ergo videas
splendorem igni esse coaevum, permitte Deum generare
coaeternum. Qui intelligit, gaudeat: qui autem
non intelligit, credat. Quoniam verbum Prophetae
evacuari non potest: <hi>Nisi credideritis, non intelligetis.</hi> 
</p>
        </div3>
      </div1>

<div1>
        <head>SERMO CXIX . <hi>De eisdem verbis Joannis,</hi> In principio erat Verbum, <hi>etc., cap.</hi> I, V\. 1-14.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Verbum aeternum apud
Deum.</hi> Dominum nostrum Jesum Christum factum
esse hominem quaerendo perditum hominem, neque
unquam tacuit praedicatio nostra, et semper
habuit fides vestra: hunc autem Dominum nostrum,
qui homo factus est propter nos, Deum semper
fuisse apud Patrem, et semper futurum esse, imo
semper esse; quia ubi tempus non praeterit, non est
ibi Fuit et Erit. Quod enim dicitur Fuit, jam non
est; quod dicitur Erit, nondum est: sed semper est,
quia vere est, hoc est, incommutabilis est. Modo nos
admonuit evangelicum capitulum, magnum divinumque
secretum. Hoc enim principium Evangelii sanctus
Joannes ructuavit, quia de pectore Domini bibit.
Recordamini enim, et lectum est vobis nuperrime,
quomodo ipse sanctus Joannes evangelista in sinu
Domini discumbebat. Quod aperte exponere volens,
ait, <hi>Super pectus Domini <note>(Joan. XIII, 23, 25)</note>
            </hi>: ut intelligeremus
quid dixerit, in sinu Domini. Ille enim
<pb n="0674"/>
qui super pectus Domini discumbebat, putamus quid
bibebat? Non putemus, sed potemus: modo enim
et nos audivimus quod bibamus.
</p>
          </div3>
        </div2>

<div2>
          <head>CAPUT II.</head>
<p> <hi>Verbum Dei non est factum.--In
principio erat Verbum, et Verbum erat apud Deum, et
Deus erat Verbum.</hi> O praedicare! o saginam Dominici
pectoris eructuare! <hi>In principio erat Verbum.</hi> Quid
quaeris quid ante erat? <hi>In principio erat Verbum.</hi> Si
factum esset Verbum: non est enim factum per
quod facta sunt omnia: si factum esset Verbum,
Scriptura diceret, In principio fecit Deus Verbum;
quomodo dixit in Genesi, <hi>In principio fecit Deus coelum
et terram <note>(Gen. I, 1)</note>
            </hi>. Non ergo in principio fecit
Deus Verbum: quia, <hi>In principio erat Verbum.</hi> Hoc
Verbum quod in principio erat, ubi erat? Sequere: <hi>Et Verbum erat apud Deum.</hi> 
 Sed solemus, audiendo
quotidie humana verba, vile habere nomen hoc Verbi.
Hic noli habere vile nomen verbi: <hi>Deus erat Verbum.
Hoc,</hi> id est Verbum, <hi>erat in principio apud Deum. Omnia
per ipsum facta sunt: et sine ipso factum est nihil.</hi> </p>
</div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Verbum Dei incomprehensibile.</hi> 
Extendite corda vestra, adjuvate paupertatem sermonis
nostri. Quod dicere potuero, audite: quod
non potuero, cogitate. Quis comprehendat Verbum
manens? Omnia verba nostra sonant et transeunt.
Quis comprehendat Verbum manens, nisi qui in ipso
manet? Vis comprehendere Verbum manens? Noli
sequi flumen carnis. Caro quippe ista fluvius est:
non enim manet. Tanquam de fonte quodam secreto
naturae nascuntur homines, vivunt homines, moriuntur
homines: nec unde veniant novimus, nec quo
eant novimus. Latet aqua, donec progrediatur ex
fonte: currit, et apparet in flumine: sed rursus latet
in mari. Contemnamus fluvium istum manantem,
currentem, desinentem, contemnamus. <hi>Omnis caro
fenum, et omnis honor carnis sicut flos feni. Fenum
aruit, flos decidit.</hi> Vis manere? <hi>Verbum autem Domini
manet in aeternum <note>(Isai. XL, 6-8)</note>
            </hi>.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Verbum caro factum.</hi> Sed ut subveniret
nobis, <hi>Verbum caro factum est, et habitavit
in nobis.</hi> Quid est, <hi>Verbum caro factum est?</hi> Aurum
fenum factum est. Fenum factum est ad succendendum:
succensum est fenum, sed mansit aurum: et
in feno non periit, et fenum mutavit. Quomodo mutavit?
Resuscitavit, vivificavit, in coelum levavit, ad
Patris dexteram collocavit. Ut autem diceretur, <hi>Et
Verbum caro factum est, et habitavit in nobis,</hi> quid
praecessit recolamus paululum. <hi>In sua propria venit,
et sui eum non receperunt. Quotquot autem receperunt
eum, dedit eis potestatem filios Dei fieri. Fieri,</hi> quia non
erant: ipse autem in principio erat. <hi>Dedit</hi> ergo <hi>eis
potestatem filios Dei fieri, credentibus in nomine ejus:
qui non ex sanguinibus, neque ex voluntate carnis, neque
ex voluntate viri, sed ex Deo nati sunt.</hi> Ecce sunt,
in quacumque sint aetate carnis: videtis infantes:
videte et gaudete. Ecce sunt: sed ex Deo nati sunt.
Vulva matris, aqua Baptismatis.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
<pb n="0675"/> <hi>Incarnationis mysterium suadetur.</hi> 
Nemo pauperculo animo sentiat, et volvat apud se
ipsum mendicissimas cogitationes, et dicat sibi:
Quomodo <hi>in principio erat Verbum, et Verbum erat
apud Deum, et Deus erat Verbum; omnia per ipsum
facta sunt:</hi> et ecce <hi>Verbum caro factum est, et habitavit
in nobis?</hi> Audite unde factum est. Certe credentibus
in nomine ejus dedit potestatem filios Dei fieri.
Nec ipsi quibus dedit potestatem filios Dei fieri, putent
impossibile esse filios Dei fieri. <hi>Verbum caro
factum est, et habitavit in nobis.</hi> Nolite putare multum
esse ad vos, fieri filii Dei: propter vos filius hominis
factus est, qui erat filius Dei. Si factus est ipse,
ut minus esset qui plus erat; non potest facere ex eo
quod minus eramus, ut aliquid plus esse possimus?
Descendit ad nos, et non ad illum ascendemus? Accepit
pro nobis mortem nostram, et non nobis daturus
est vitam suam? Passus est propter te mala tua,
et non tibi daturus est bona sua?
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Incarnatio opus omnipotentis
Verbi.</hi> Sed quomodo, inquit, fieri potuit ut Verbum
Dei, quo gubernatur mundus, per quod et creata
sunt et creantur universa, coarctaret se in virginis
carnem; dimitteret mundum, et desereret Angelos,
in utero unius feminae includeretur? Nec
nosti divina cogitare. Verbum Dei (tibi loquor, o
homo, de omnipotentia Dei Verbi tibi loquor) prorsus
totum potuit, quia et Verbum Dei omnipotens
est, et manere apud Patrem, et venire ad nos; et
in carne procedere ad nos, et apud ipsum latere.
Neque enim, si natus ex carne non esset, non esset.
Erat ante carnem suam: ipse creavit matrem suam.
Elegit in qua conciperetur, creavit de qua crearetur.
Quid miraris? Deum tibi loquor: <hi>Deus erat Verbum.</hi> 
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Similitudine explicatur incarnatio
Verbi.</hi> De Verbo aliquid ago, et Verbum humanum
forte aliquid simile potest; quamvis longe impar,
longe discretum, ex nulla particula comparandum,
tamen vobis aliqua similitudine insinuandum.
Ecce ego verbum quod vobis loquor, in corde meo
prius habui; processit ad te, nec recessit a me: coepit
esse in te, quod non erat in te; mansit apud me,
cum exiret ad te. Sicut ergo verbum meum prolatum
est sensui tuo, nec recessit a corde meo: sic illud
Verbum prolatum est sensui nostro, nec recessit a
Patre suo. Verbum meum erat apud me, et processit
in vocem: Verbum Dei erat apud Patrem, et
processit in carnem. Sed numquid ego possum id
facere de voce mea, quod potuit ille de carne sua?
Ego enim volantem vocem meam tenere non possum:
ille carnem suam non solum tenuit, ut nasceretur,
viveret, ageret; sed etiam mortuam suscitavit,
et vehiculum quoddam in quo processit ad nos,
ad Patrem levavit. Vestem dicas carnem Christi,
vehiculum dicas, et quomodo forte ipse significare
<pb n="0676"/>
dignatus est, jumentum ipsius dicas; quia in ipso
jumento levavit eum qui fuerat a latronibus sauciatus <note>(Luc. X, 34)</note>:
postremo, quod ipse apertius dixit,
templum dicas <note>(Joan. II, 19)</note>: hoc templum
jam novit mortem, ad dexteram Patris sedet: in
ipso templo venturus est judicare vivos et mortuos.
Quod nos monuit praecepto, demonstravit exemplo.
Quod ostendit in carne sua, hoc sperare debes in
carne tua. Haec est fides, tene quod nondum vides.
Opus est ut in eo, quod non vides, credendo permaneas;
ne cum videris, erubescas.
</p>
          </div3>
        </div2>
      </div1>

<div1>
        <head>SERMO CXX . <hi>De eisdem verbis Joannis,</hi> In principio erat Verbum, <hi>etc., cap.</hi> 1, V\. 1-3.</head>
<div3>
          <head>1.</head>
          <p>
 <hi>Verbum Dei incomprehensibile in Evangelio revelatum.</hi> 
Evangelii Joannis principium, <hi>In principio erat
Verbum.</hi> Sic coepit, hoc vidit, et transcendens universam
creaturam, montes, aera, coelos, sidera, Sedes,
Dominationes, Principatus, Potestates, omnes Angelos,
omnes Archangelos, transcendens omnia, in principio
Verbum vidit, et bibit. Super omnem creaturan,
vidit, de pectore Domini bibit. Ipse est enim Joannes
evangelista sanctus, quem praecipue diligebat Jesus;
ita ut super pectus ejus recumberet <note>(Joan. XIII, 23, 25)</note>.
Ibi erat hoc secretum, ut inde biberetur, quod in Evangelio
ructuaretur. Felices qui audiunt et intelligunt.
Sequentis felicitatis sunt, qui et si non intelligunt,
credunt. Quantum est enim hoc videre Dei Verbum,
quis humanis explicet verbis?</p>
        </div3>
<div3>
          <head>2.</head>
          <p>
 <hi>Verbum Dei ubique totum.</hi> Erigite corda vestra,
fratres mei; quantum potestis, erigite: quidquid
vobis per imaginationem cujuslibet corporis occurrerit,
respuite. Si occurrerit tibi Verbum Dei, quomodo
cogitas lucem solis hujus, quantumlibet pandas,
quantumlibet extendas, nullos ejus lucis fines in
cogitatione constituas; ad Verbum Dei nihil est.
Quidquid tale cogitat anima, minus est in parte, quam
in toto. Cogita Verbum ubique totum. Intelligite quod
dico: quantum possum, coarcto me per angustias
meas propter vos. Intelligite quod dico. Ecce lux ista
de coelo, quae solis nomine appellatur, cum processerit,
illustrat terras, explicat diem, facit formas, coloresque
discernit. Magnum bonum, magnum omnibus
mortalibus Dei donum: magnificent eum opera sua.
Si tam pulcher est sol; solis factore quid pulchrius?
Et tamen videte, fratres: ecce diffundit radios suos
per universam terram; patentia penetrat, clausa resistunt:
lucem suam mittit per fenestras, numquid et
per parietem? Verbo Dei totum patet, Verbum Dei
nihil latet. Videte aliam differentiam, quam longe sit
a Creatore creatura, maxime corporalis. Quando in
oriente est sol, in occidente non est. Lux quidem ejus
de illo grandi corpore effusa, pertendit usque in occidentem;
sed ipse ibi non est. Quando occidere coeperit,
tunc ibi erit. Quando oritur, in oriente est:
quando occidit, in occidente est. Per ista duo opera
<pb n="0677"/>
sua, nomina locis dedit. Quia in oriente est quando
oritur ad orientem, fecit orientem vocari: quia in occidente
est quando occidit ad occidentem, fecit Occidentem
vocari. Nocte nusquam apparet. Numquid
Verbum Dei sic est? Numquid quando est in oriente,
non est in occidente; aut quando est in occidente, non
est in oriente? aut aliquando deserit terras, et it sub
terras, aut post terras? Ubique totum est. Quis hoc
explicet verbis? Quis hoc videt? Quo documento vobis
probabo quod dico? Homo loquor, hominibus loquor:
infirmus loquor, infirmioribus loquor. Et tamen, fratres
mei, audeo dicere, quod vobis dico, vel per speculum,
vel in aenigmate, utcumque video, utcumque
intelligo et in corde meo de hac re verbum. Sed quaerit
exire ad vos, et dignum non invenit vehiculum.
Vehiculum verbi, sonus est vocis. Quod dico apud me,
quaero vobis dicere, et verba deficiunt. Volo enim dicere
de Dei Verbo. Quanto Verbo, quali Verbo? <hi>Omnia
per ipsum facta sunt.</hi> Opera videte, et Operatorem expavescite. <hi>Omnia per ipsum facta sunt.</hi> </p>
        </div3>
<div3>
          <head>3.</head>
          <p>
 <hi>Verbi divini excellentia intelligenda ex humani verbi
proprietate. Recens baptizati in albis.</hi> Redi mecum,
humana infirmitas, redi ergo. Humana ipsa comprehendamus,
si possumus. Homines sumus et nos qui
loquimur, et hominibus loquimur, et sonum vocis
edimus. Ad aures hominum sonum vocis nostrae perducimus,
et per nostrae vocis sonum et intellectum
quomodocumque per aurem in corde ponimus. Hinc
ergo quod possumus, ut possumus, eloquamur, hoc
comprehendamus. Si autem neque hoc comprehendere
valuerimus, ad illud quid sumus? Ecce auditis
me: verbum facio. Si quis hinc exeat et interrogetur
foris quid hic agitur, respondet: Verbum Episcopus
facit. Verbum facio de Verbo. Sed quale verbum, de
quali Verbo? Mortale verbum, de immortali Verbo;
mutabile verbum, de immutabili Verbo; transitorium
verbum, de aeterno Verbo. Tamen attendite verbum
meum. Dixeram enim vobis, Verbum Dei ubique totum
est. Ecce facio vobis verbum: ad omnes pervenit
quod dico. Ut ad omnes perveniret quod dico, numquid
divisistis quod dico? Si pascerem vos, ut non
mentem vestram, sed ventrem implere vellem, et ponerem
vobis panes quibus saturaremini; nonne panes
meos divideretis inter vos? Numquid possent panes
mei ad unumquemque vestrum pervenire? Si ad unum
pervenirent, caeteri nihil haberent. Ecce loquor, et
omnes habetis. Parum est quia omnes habetis: et
omnes totum habetis. Parvenit ad omnes totum, ad
singulos totum. O mirabilia verbi mei! Quid est ergo
Verbum Dei? Aliud audite. Dixi: quod dixi, processit
ad vos, et non recessit a me. Pervenit ad vos, nec separatum
est a me. Antequam dicerem, ego habebam, et
vos non habebatis: dixi, et vos habere coepistis, et ego
nihil perdidi. O miraculum verbi mei! Quid est ergo
Verbum Dei? De parvis magna conjicite. Considerate
terrena, laudate coelestia. Creatura sum, creatura estis:
et tanta miracula fiunt de verbo meo in corde meo, in
ore meo, in voce mea, in auribus vestris, in cordibus
vestris. Quid est Creator? O Domine, audi nos. Fac
<pb n="0678"/>
nos, quia fecisti nos. Fac nos bonos, quia fecisti nos
homines illuminatos. Isti albati, illuminati, audiunt
per me verbum tuum. Illuminati enim gratia tua assistunt
tibi. Hic est dies quem fecit Dominus. Sed hoc
laborent, hoc orent, ut cum isti dies transierint,
non fiant tenebrae, qui facti sunt lux miraculorum Dei
et beneficiorum.
</p>
        </div3>
      </div1>

<div1>
        <head>SERMO CXXI . <hi>De verbis Evangelii Joannis,</hi> Mundus per ipsum factus est, <hi>etc., cap.</hi> 1, V\. 10-14.</head>
<div3>
          <head>1.</head>
          <p>
 <hi>Mundus--duplex. Mundus per</hi> Dominum <hi>factus
est, et mundus eum non cognovit</hi>. Qui mundus
per eum factus est? qui mundus eum non
cognovit? Non enim mundus qui per eum factus est,
ipse eum non cognovit. Quis est mundus qui per eum
factus est? Coelum et terra. Quomodo eum non
cognovit coelum, quando in ejus passione sol obscuratus
est? Quomodo eum terra non cognovit, quando
illo in cruce pendente contremuit? Sed <hi>mundus eum
non cognovit,</hi> cujus princeps est ille, de quo dictum
est, <hi>Ecce venit princeps mundi hujus, et in me nihil
invenit <note>(Joan. XIV, 30)</note>
          </hi>. Homines mali mundus vocantur,
homines infideles mundus vocantur. Inde acceperunt
nomen, ex eo quod amant. Amando Deum,
efficimur dii: ergo amando mundum, dicimur mundus.
Sed Deus erat in Christo mundum reconcilians sibi <note>(II Cor. V, 19)</note>.
 <hi>Mundus</hi> ergo <hi>non eum cognovit,</hi> numquid
omnes?</p>
        </div3>
<div3>
          <head>2.</head>
          <p>
 <hi>Mundus malus.--In sua propria venit, et sui eum
non receperunt.</hi> Omnia sunt ipsius, sed propria ipsius
dicuntur, unde mater ejus erat, unde carnem acceperat;
ad quos adventus sui praecones ante praemiserat, quibus
legem dederat, quos de Aegyptia servitute liberaverat,
quorum patrem carnalem elegit Abraham. Quia
verum dixit, <hi>Ante Abraham ego sum <note>(Joan. VIII, 58)</note>
          </hi>.
Nec sic dixit, Antequam Abraham esset; aut, antequam
Abraham fieret ego factus sum. <hi>In principio</hi> 
enim <hi>Verbum erat,</hi> non factum erat. Ergo, <hi>In propria
venit,</hi> ad Judaeos venit. <hi>Et sui enim non receperunt.</hi> </p>
        </div3>
<div3>
          <head>3.</head>
          <p>
 <hi>Quinam sunt filii Abrahae. Quotquot autem receperunt
eum.</hi> Utique enim ibi Apostoli, qui illum receperunt.
Ibi illi qui ante jumentum ejus ramos ferebant.
Praecedebant et sequebantur, et vestimenta sua
sternebant; et magna voce clamabant: <hi>Hosanna filio
David; benedictus qui venit in nomine Domini.</hi> Tunc
<pb n="0679"/>
Pharisaei dixerunt ei: <hi>Compesce pueros, non tibi ista
clament.</hi> Et ille: <hi>Si isti tacebunt, lapides clamabunt.</hi> 
Nos videbat, quando ista dicebat: <hi>Si isti tacebunt, lapides
clamabunt <note>(Matth. XXI, 9, 16, et Luc. XIX, 39,
40)</note>
          </hi>. Qui lapides, nisi qui colunt lapides? Si parvuli
Judaei tacebunt, majores et minores Gentes clamabunt.
Qui lapides, nisi de quibus dicit ipse Joannes
iste, qui venit ut testimonium perhiberet de lumine <note>(Joan. I, 8)</note>?
Cum enim videret ipsos Judaeos superbire
de genere Abrahae, ait illis, <hi>Generatio viperarum.</hi> 
Illi se dicebant filios Abrahae: et iste illis dicebat, <hi>Generatio viperarum.</hi> 
 Abrahae faciebat injuriam? Absit.
Ex moribus dabat eis nomen. Quia si essent filii Abrahae,
imitarentur Abraham: Sicut eis et ipse ait, qui
dicunt ei, <hi>Nos liberi sumus, et nemini servivimus unquam,
nos patrem habemus Abraham.</hi> Et ille: <hi>Si filii
Abrahae essetis, facta Abrahae faceretis. Vos vultis me
occidere, quia veritatem vobis dico; hoc Abraham non
fecit <note>(Id. VIII, 33, 39, 40)</note>
          </hi>. Inde generati estis, sed
degenerastis. Ergo quid Joannes? <hi>Generatio viperarum,
quis vobis ostendit fugere a ventura ira?</hi> Quia veniebant
baptizari baptismo Joannis in poenitentiam. <hi>Quis vobis ostendit fugere ab ira ventura? Facite ergo
fructum dignum poenitentiae. Et nolite dicere in cordibus
vestris, Patrem habemus Abraham. Potens est enim
Deus de lapidibus istis suscitare filios Abrahae 
 <note>(Matth.
III, 7-9)</note>
          </hi>. <hi>Potens est enim Deus de lapidibus istis,</hi> quos
videbat in Spiritu; illis dicebat, et nos praevidebat: <hi>Potens est enim Deus de lapidibus istis suscitare filios
Abrahae.</hi> 
 De quibus lapidibus: <hi>Si isti tacebunt, lapides
clamabunt.</hi> Modo audistis, et clamastis. Impletum est, <hi>Lapides clamabunt.</hi> 
 De Gentibus enim venimus, in parentibus
nostris lapides adoravimus. Ideo et canes
dicti sumus. Recordamini quid audierit mulier
illa, quae clamabat post Dominum, quia erat Chananaea,
idolorum cultrix, ancilla daemoniorum. Quid
dixit ei Jesus? <hi>Non est bonum tollere panem filiorum,
et mittere canibus.</hi> Nunquam advertistis, quemadmodum
canes lapides unctos lingunt? Sic sunt omnes simulacrorum
cultores. Sed venit vobis gratia. <hi>Quotquot
autem receperunt eum, dedit eis potestatem filios
Dei fieri.</hi> Ecce habetis modo natos: <hi>dedit eis potestatem
filios Dei fieri.</hi> Quibus dedit? <hi>His qui credunt
in nomine ejus.</hi> </p>
        </div3>
<div3>
          <head>4.</head>
          <p>
 <hi>Nativitas duplex.</hi> Et quomodo filii Dei fiunt? <hi>Qui non ex sanguinibus, neque ex voluntate viri, nec
ex voluntate carnis; sed ex Deo nati sunt.</hi> 
 Accepta potestate
ut filii Dei fierent, ex Deo nati sunt. Intendite
ergo: isti ex Deo nati sunt; <hi>non ex sanguinibus,</hi> qualis
est prima nativitas, qualis est nativitas misera, veniens
de miseriis. Sed qui ex Deo nati sunt, quid
erant? unde primo nati erant? Ex sanguinibus: mixtis
sanguinibus masculi et feminae, commixtione carnis
masculi et feminae, inde nati erant. Modo unde? <hi>Ex Deo nati sunt.</hi> 
 Prima nativitas ex masculo et
<pb n="0680"/>
femina: secunda nativitas ex Deo et Ecclesia.</p>
        </div3>
<div3>
          <head>5.</head>
          <p>
 <hi>Idem tractatur argumentum.</hi> Ecce ex Deo nati
sunt: unde factum est ut ex Deo nascerentur, qui
primo ex hominibus nati sunt? Unde factum est?
unde? <hi>Et Verbum caro factum est, ut habitaret in nobis.</hi> 
Magna mutatio: ille factus caro, isti spiritus.
Quid est hoc? Qualis dignatio, fratres mei! Erigite
animum ad speranda et capienda potiora. Nolite vos
addicere cupiditatibus saecularibus. Pretio empti
estis: propter vos Verbum caro factum est: propter
vos qui erat Filius Dei, factus est filius hominis; ut
qui eratis filii hominum, efficeremini filii Dei. Quid
erat ille, quid factus est? Quid eratis vos, quid facti
estis? Erat ille Filius Dei. Quid factus est? Filius hominis.
Eratis vos filii hominum. Quid estis facti? Filii
Dei. Communicavit nobiscum mala nostra, nobis
daturus bona sua. Sed ille ipso quo factus est filius
hominis, distat a nobis. Nos filii hominum per concupiscentiam
carnis: ille filius hominis per fidem virginis.
Mater cujuslibet hominis concubuit et concepit:
unusquisque autem natus est de homine patre
suo, et de homine matre sua. Christus autem natus
est de Spiritu sancto et Maria virgine. Accessit ad
nos, sed a se non multum recessit; imo a se quod
Deus est nunquam recessit: sed addidit quod erat
naturae nostrae. Accessit enim ad id quod non erat,
non amisit quod erat. Factus est filius hominis: sed
non cessavit esse Filius Dei. Per hoc Mediator in medio.
Quid est, in medio? Nec sursum, nec deorsum,
Quomodo nec sursum, nec deorsum? Nec sursum,
quia caro: nec deorsum, quia non peccator. Sed tamen
in quantum Deus, semper sursum. Nec enim sic
venit ad nos, ut dimitteret Patrem. A nobis ivit, et non
nos dimisit: ad nos veniet, et illum non dimittet.
</p>
        </div3>
      </div1>

<div1>
        <head>SERMO CXXII . <hi>De verbis Evangelii Joannis,</hi> Cum esses sub ficu, vidi te, <hi>etc., cap.</hi> I, V\ 48-51.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Nathanael sub ficu, genus
humanum sub peccato.</hi> Quod dictum audivimus
a Domino Jesu Christo Nathanaeli, si bene intelligamus,
non ad ipsum pertinet solum. Ipse quippe Dominus
Jesus sub ficu vidit omne genus humanum.
Isto enim loco intelligitur per arborem fici significasse
peccatum. Non ubique hoc significat, sed hoc loco,
ut dixi, ea scilicet significandi congruentia, qua nostis
primum hominem, quando peccavit, foliis ficulneis
fuisse subtectum <note>(Gen. III, 7)</note>. His foliis enim pudenda
texerunt, quando de peccato suo erubuerunt:
et quae Deus illis membra, ipsi sibi pudenda fecerunt.
Non enim erubescendum est de opere Dei: sed confusionem
praecessit causa peccati. Si non praecessisset
iniquitas, nunquam erubesceret nuditas. Nudi
enim erant, et non confundebantur. Non enim commiserant
<pb n="0681"/>
unde confunderentur. Hoc autem dixi,
quare? Ut per ficum intelligamus significatum esse
peccatum. Quid est ergo, <hi>Cum esses sub ficu, vidi te?</hi> 
Cum esses sub peccato, vidi te. Et ad rem gestam
quidem respiciens, recordatus est Nathanael se fuisse
sub ficu, ubi non erat Christus. Non ibi autem erat
praesentia corporali: scientia vero spirituali ubi non
est? Et quoniam sciebat se solum fuisse sub ficu, ubi
Dominus Christus non erat: quando dixit ei, <hi>Cum
esses sub arbore fici, vidi te;</hi> et agnovit in illo divinitatem,
et exclamavit, <hi>Tu es rex Israel.</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Somnium Jacob figura fuit.</hi> Dominus
ait, <hi>Quia dixi tibi, Vidi te cum esses sub arbore
ficu, inde miraris; majora horum videbis.</hi> Quae sunt
ista majora? Et dixit: <hi>Videbitis coelum apertum, et
Angelos Dei ascendentes et descendentes super Filium
hominis.</hi> Recolamus veterem historiam conscriptam
in libro sancto, id est, in Genesi. Quando Jacob in
loco obdormivit, lapidem ad caput posuit; et in
somnis vidit scalam a terra pertingentem usque ad
coelum: et Dominus incumbebat super eam; Angeli
autem ascendebant et descendebant per eam. Hoc
vidit Jacob. Somnium hominis non scriberetur, nisi
magnum in illo aliquod figuraretur mysterium, et
magnum aliquid prophetatum in illa visione intelligeretur.
Denique ipse Jacob quia intellexit quid viderit,
posuit ibi lapidem, et perfudit oleo <note>(Gen. XXVIII, 11-18)</note>.
Nam agnoscitis chrisma: agnoscite et Christum. Ipse
est enim lapis, quem reprobaverunt aedificantes; ipse
factus est in caput anguli <note>(Psal. CXVII, 22)</note>. Ipse est
lapis, de quo ipse dixit: <hi>Quicumque offenderit in lapidem
illum, conquassabitur: super quem vero venerit lapis
ille, conteret eum <note>(Matth. XXI, 44)</note>
            </hi>. Offenditur in
jacentem: veniet autem super eum, cum venerit de
alto judicare vivos et mortuos. Vae Judaeis, quia cum
jaceret humiliter Christus, offenderunt in eum. <hi>Non
est,</hi> dicunt, <hi>homo iste a Deo, qui solvit sabbatum <note>(Joan.
IX, 16)</note>
            </hi>. <hi>Si Filius Dei est, descendat de cruce <note>(Matth.
XXVII, 40)</note>
            </hi>. Insane, jacet lapis, et ideo rides. Sed
cum rides, caecus es: cum caecus es, offendis: cum
offendis, conquassaris: cum quassatus fueris illo
modo jacente, postea veniente desuper contereris.
Ergo unxit lapidem Jacob. Numquid idolum fecit?
Significavit, non adoravit. Modo ergo audite, Nathanaelem
istum attendite, per cujus occasionem
Dominus Jesus exponere nobis voluit visionem Jacob.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>De duplici nomine et de lucta
Jacob.</hi> Nostis qui in schola Christi eruditi estis, Jacob
ipsum esse et Israel. Duo sunt nomina: nam
homo unus fuit. Primum nomen Jacob, quando natus
est, accepit, quod interpretatur Supplantator. Quando
autem illi gemini nati sunt, prior natus est frater
Esau, et inventa est manus illius minoris in pede
majoris. Tenebat pedem fratri suo praecedenti nascendo,
postea et ipse secutus est. Et propter hoc
factum, quia plantam tenuit fratri suo appellatus est
Jacob <note>(Gen. XXV, 25)</note>, id est, Supplantator. Postea
vero cum rediret de Mesopotamia, luctatus est cum
<pb n="0682"/>
eo angelus in via. Quae virtus comparari potest angeli
et hominis? Ergo mysterium est, ergo sacramentum
est, ergo prophetia est, ergo figura est; ergo
intelligamus. Videte enim etiam luctaminis modum.
Dum luctatur, praevaluit angelo Jacob. Magna significatio.
Et cum praevaluisset angelo homo, tenuit illum;
tamen ipse homo eum, quem vicerat, tenuit.
Et ait illi, <hi>Non te dimitto, nisi benedixeris mihi.</hi> Quando
victor a victo benedicebatur, Christus figurabatur.
Angelus ergo ille, qui intelligitur Dominus Jesus, ait
ad Jacob, <hi>Jam non vocaberis Jacob, sed</hi> erit <hi>nomen
tuum Israel:</hi> quod interpretatur, Videns Deum. Deinde
tetigit nervum femoris ejus, id est latitudinem
Jacob femoris, et aruit ei: et factus est claudus Jacob <note>(Gen. XXXII, 24-32)</note>.
Ipse est ille victus. Tantum potuit
ille victus, ut et femur tangeret, et claudum faceret.
Ergo volens victus est. Potestatem enim habuit
ponendi virtutem suam, et potestatem habuit
assumendi eam <note>(Joan. X, 18)</note>. Non irascitur victus,
quia non irascitur crucifixus. Nam et benedixit eum,
dicens, <hi>Non vocaberis Jacob, sed Israel.</hi> Tunc supplantator
factus est videns Deum. Et tetigit, sicut
dixi, femur ejus, et fecit eum claudicare. Attende in
Jacob populum Judaeorum, illa millia sequentium et
praecedentium jumentum Domini, qui juncti Apostolis
adorabant Dominum, et clamabant, <hi>Hosanna filio
David; benedictus qui venit in nomine Domini <note>(Matth.
XXI, 9)</note>
            </hi>. Ecce Jacob benedictus. Jam claudus remansit
in eis, qui modo Judaei sunt. Latitudo enim femoris,
significat multitudinem generis. De quibus Psalmus,
cum Gentes credituras prophetasset, dicens, <hi>Populus quem non cognovi, servivit mihi, in auditu
auris obedivit mihi.</hi> 
 Non ibi fui, et auditus sum:
hic fui, et et occisus sum. <hi>Populus quem non cognovi,
servivit mihi, in auditu auris obedivit mihi.</hi> Igitur fides
ex auditu, auditus autem per verbum Christi <note>(Rom. X
17)</note>. Et sequitur: <hi>Filii alieni mentiti sunt mihi:</hi> de Judaeis. <hi>Filii alieni mentiti sunt mihi, filii alieni inveteraverunt,
et claudicaverunt a semitis suis 
 <note>(Psal. XVII, 45, 46)</note>
            </hi>.
Assignavi vobis Jacob, et benedictum et claudum.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Abraham cur primum nomen
suum cum posteriore non retinet, Jacob vero e
contra.</hi> Verum ex hac occasione non est praetereundum,
quod potest fortasse sua sponte vestrum
aliquem commovere: quid sibi vult, quod cum mutatum
esset nomen Abrahae avi hujus Jacob (nam et
ipse prius Abram vocabatur, et Deus mutavit illi nonomen,
et dixit, <hi>Non vocaberis Abram, sed Abraham <note>(Gen. XVII, 5)</note>
            </hi>,
ex illo non est vocatus Abram. Quaerite
in Scripturis, et videbitis superius antequam acciperet
aliud nomen, non est vocatus nisi Abram:
posteaquam accepit, non est vocatus nisi Abraham.
Iste autem Jacob, quando accepit aliud nomen, eadem
verba audivit, <hi>Non vocaberis Jacob, sed vocaberis
Israel.</hi> Quaerite Scripturas, et videte quia utrumque
semper vocatus est, et Jacob et Israel. Accepto
alio nomine Abram, non aliud est vocatus nisi Abraham:
<pb n="0683"/>
accepto alio nomine Jacob, et Jacob vocatus est, et
Israel. Nomen Abrahae in hoc saeculo explicandum fuit:
hic est enim factus pater multarum gentium, unde
nomen accepit. Nomen autem Israel ad alterum saeculum
pertinet, ubi videbimus Deum. Populus ergo Dei, populus
Christianus, in hoc tempore et Jacob est et Israel;
Jacob in re, Israel in spe. Supplantator enim fratris
dicitur populus minor populi majoris. Numquid nos
supplantavimus Judaeos? Sed supplantatores dicimur illorum,
quia nostri causa sunt supplantati. Nisi excaecati
essent, Christus non crucifigeretur: si Christus non crucifigeretur
sanguis ille pretiosus non funderetur: si sanguis
ille non funderetur, orbis terrarum non redimeretur.
Quia ergo nobis profuit caecitas illorum, ideo a minore
fratre major supplantatus est, et appellatus est
minor Supplantator. Sed quamdiu hoc?
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Israeli in fine credenti visio Dei
promissa.</hi> Veniet tempus, veniet finis saeculi, et credet
totus Israel: non illi qui modo sunt, sed filii
ipsorum qui tunc erunt. Nam modo isti per vias suas
ambulantes ibunt ad loca sua, transibunt ad damnationem
perpetuam. Quando autem factus fuerit unus
totus populus, fiet illud quod canimus: <hi>Satiabor,
dum manifestabitur gloria tua <note>(Psal. XVI, 15)</note>
            </hi>. Dum
venerit promissio, quae nobis promittitur, ut videamus
facie ad faciem. Modo videmus per speculum in
aenigmate et ex parte: quando autem uterque populus
jam purgatus, jam resuscitatus, jam coronatus,
jam in immortalem formam et in incorruptionem
perpetuam commutatus, videbit Deum facie ad faciem,
et jam non erit Jacob, sed solus erit Israel;
tunc eum in persona hujus sancti Nathanael videbit
Dominus, et dicet, <hi>Ecce vere Israelita, in quo dolus non
est <note>(Joan. I, 47)</note>
            </hi>. Quando audis, <hi>Ecce vere Israelita;</hi> 
veniat tibi in mentem Israel: cum venerit tibi in
mentem Israel, veniat tibi in mentem somnium illius,
in quo somnio scalam vidit a terra usque ad coelum,
Dominum superincumbentem, Angelos Dei ascendentes
et descendentes. Hoc somnium Jacob vidit.
Post hoc autem appellatus est Israel: id est, post
paululum veniens de Mesopotamia et agens iter. Si
ergo Jacob vidit scalam, qui est et Israel appellatus;
est autem et Nathanael iste vere Israelita, in quo
dolus non est: ideo cum miratus esset quia dixit ei
Dominus, <hi>Sub arbore fici vidi te;</hi> dixit ei, <hi>Majus his
videbis.</hi> Et item dixit ei somnium Jacob. Cui dixit?
Ei quem appellavit Israelitam, in quo dolus non esset.
Quasi qui diceret: Cujus nomine te appellavi, ipsius
somnium in te apparebit; noli festinare mirari, majora
horum videbis. <hi>Videbitis coelum apertum, et Angelos
Dei ascendentes et descendentes ad Filium hominis.</hi> 
Ecce quod vidit Jacob: ecce quare perfudit lapidem
oleo Jacob; ecce quare Christum propheta significavit
et figuravit Jacob. Illud enim factum prophetia erat.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Christus et hic et sursum est.</hi> 
Nunc quid exspectetis, novi: quid a me velitis audire,
intelligo. Dicam et hoc breviter, ut Dominus
<pb n="0684"/>
donat: <hi>Ascendentes et descendentes Angelos ad Filium
hominis.</hi> Quomodo si descendunt ad illum, hic est: si
ascendunt ad illum, sursum est? Si autem ad illum
ascendunt, ad illum descendunt, et sursum est, et
hic est. Nullo pacto fieri potest ut ad illum ascendant,
et ad illum descendant; nisi et ibi sit quo ascendunt,
et hic sit quo descendunt. Quomodo probamus et illic
eum esse, et hic eum esse? Respondeat nobis
Paulus, qui primo Saulus. Expertus est illud ipse,
quando prius erat persecutor, et postea factus est
praedicator: prius Jacob, postea Israel: qui erat et ipse
de genere Israel, de tribu Benjamin erat <note>(Philipp. III, 5)</note>.
In illo videamus Christum sursum, Christum deorsum.
Primo ipsa Domini vox de coelo hoc ostendit: <hi>Saule,
Saule, quid me persequeris <note>(Act. IX, 4)</note>
            </hi>? Numquid Paulus
in coelum ascenderat? Numquid Paulus saltem lapidem
in coelum miserat? Christianos persequebatur,
ipsos ligabat, ipsos occidendos trahebat, ipsos ubique
latentes quaerebat, ipsis inventis nulla ratione
parcebat. Cui ait Dominus Christus, <hi>Saule, Saule.</hi> 
Unde clamat? De coelo. Ergo sursum est. <hi>Quid me
persequeris?</hi> Ergo deorsum est. Omnia, etsi breviter,
ut potui, exposui Charitati vestrae. Erogavi quod ad
me pertinet: quod autem ad vos pertinet, pauperes
cogitate. Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CXXIII . <hi>De verbis Evangelii Joannis,</hi> Vocatus est autem et Jesus et discipuli ejus ad nuptias, <hi>etc. Cap.</hi> II, V\. 1-11.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Humilitas Christi medicina
superbiae nostrae.</hi> Scitis, fratres; in Christum
enim credentes didicistis, et assidue etiam nos ministerio
nostro commendamus vobis; quod medicina
tumoris hominis, humilitas est Christi. Non enim
perisset homo, nisi superbia tumuisset. <hi>Initium</hi> 
enim, sicut Scriptura dicit, <hi>omnis peccati, superbia <note>(Eccli. X, 15)</note>
            </hi>.
Contra initium peccati, initium justitiae
necessarium fuit. Si ergo initium omnis peccati
superbia; unde sanaretur tumor superbiae, nisi Deus
dignatus esset humilis fieri? Erubescat homo esse
superbus; quoniam factus est humilis Deus. Nam
quando dicitur homini ut humiliet se, dedignatur: et
ut velint homines vindicari quando laeduntur, superbia
facit. Cum humiliari dedignantur, vindicari volunt:
quasi poena cuique prodesse possit aliena. Laesus
et injuriam passus, vindicam vult: de aliena
poena sibi quaerit medicamentum, et acquirit grande
tormentum. Ideo in omnibus Dominus Christus humiliari
dignatus est, praebens nobis viam: si tamen
dignemur ambulare per eam.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Cur Christus esuriens non fecit panem
de lapide, sicut in nuptiis vinum de aqua.</hi> Ecce
inter caetera Filius virginis venit ad nuptias: qui cum
apud Patrem esset, instituit nuptias. Quomodo facta
<pb n="0685"/>
est prima mulier, per quam venit peccatum, de viro
sine femina: sic vir, per quem deletum est peccatum,
de femina sine viro. Per illum ruimus, per
hunc surgimus. Et quid in ipsis nuptiis fecit? De aqua
vinum. Quid potentius? Qui poterat talia facere, dignatus
est indigere. Qui fecit de aqua vinum, potuit
facere et de lapidibus panem. Eadem potentia erat:
sed tunc diabolus tentavit, ideo Christus non fecit.
Scitis enim quia quando tentatus est Dominus Christus,
hoc ei suggessit diabolus. Esurivit enim, quia
et hoc dignatus est, quia et hoc ad humilitatem pertinuit.
Esurivit panis, sicut defecit via, sicut vulnerata
est sanitas, sicut mortua est vita. Cum ergo esuriret,
ut nostis, ait illi tentator: <hi>Si Filius Dei es, dic lapidibus
istis ut panes fiant.</hi> Et respondit tentatori, docens
te respondere tentatori. Ad hoc enim pugnat
imperator, ut milites discant. Quid respondit? <hi>Non in
solo pane vivit homo, sed in omni verbo Dei.</hi> Et non fecit
de lapidibus panes, qui utique sic potuit facere,
sicut de aqua vinum. Ejusdem enim potentiae est facere
de lapide panem: sed non fecit, ut voluntatem
contemneret tentatoris. Aliter enim tentator non vincitur,
nisi contemnatur. Et cum vicisset diabolum
tentatorem, venerunt Angeli, et ministrabant ei <note>(Matth. IV, 2, 3, 4, 10)</note>.
Qui ergo tantum poterat,
quare illud non fecit, et hoc fecit? Lege, imo recole,
quod modo audisti, quando fecit hoc, id est, de aqua
vinum: quid addidit Evangelista? <hi>Et crediderunt in
eum discipuli ejus.</hi> Numquid tunc diabolus fuerat crediturus?
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Via ad patriam Christus humilis.</hi> 
Qui ergo tanta potuit, esurivit, sitivit, fatigatus est,
dormivit, comprehensus est, caesus est, crucifixus
est, occisus est. Ista est via: ambula per humilitatem,
ut venias ad aeternitatem. Deus Christus patria est
quo imus: homo Christus via est qua imus. Ad illum
imus, per illum imus: quid timemus ne erremus?
Non recessit a Patre, et venit ad nos. Ubera sugebat,
et mundum continebat. In praesepi jacebat, et Angelos
pascebat. Deus et homo, idem Deus qui homo, idem
homo qui Deus. Sed non unde homo, inde Deus.
Deus, quia Verbum: homo, quia Verbum caro factum
est; et Deus manendo, et hominis carnem assumendo;
addendo quod non erat, non perdendo
quod erat. Ergo et modo jam passus per ipsam humilitatem,
jam mortuus, jam sepultus, jam resurrexit,
jam ascendit in coelum, ibi est et sedet ad dexteram
Patris: et hic est egens in pauperibus suis. Etiam
hesterno die hoc commendavi Charitati vestrae ( <hi>In
superiore sermone</hi> ), propter illud quod dixit Nathanaeli: <hi>Majus his videbis. Dico enim vobis, videbitis
coelum apertum, et Angelos Dei ascendentes et descendentes
ad Filium hominis 
 <note>(Joan. I, 50, 51)</note>
            </hi>. Quaesivimus
quid esset, et diu locuti sumus: numquid et
hodie eadem replicare debemus? Qui adfuerunt recordentur:
breviter tamen commemoro.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Christus et sursum et deorsum.
Christus et dives et pauper.</hi> Non diceret, <hi>Ascendentes ad
Filium hominis,</hi> nisi sursum esset: non diceret, <hi>descendentes
<pb n="0686"/>
ad Filium hominis,</hi> nisi et deorsum esset.
Ipse sursum, ipse deorsum: sursum in se, deorsum
in suis; sursum apud Patrem, deorsum in nobis.
Unde et vox illa ad Saulum, <hi>Saule, Saule, quia me
persequeris <note>(Act. IX, 4)</note>
            </hi>. Non diceret, <hi>Saule, Saule,</hi> 
nisi quia sursum erat. Sursum eum Saulus non persequebatur:
non diceret, <hi>Quid me persequeris?</hi> qui
sursum erat, nisi esset et deorsum. Timete Christum
sursum, agnoscite deorsum. Habe Christum sursum
largientem, hic agnosce indigentem. Hic pauper est,
ibi dives est. Quod hic pauper est Christus, pro nobis
ipse loquitur: <hi>Esurivi, sitivi, nudus fui, hospes fui, in
carcere fui.</hi> Et quibusdam dixit, <hi>Ministrastis mihi:</hi> 
quibusdam dixit, <hi>Non mihi ministrastis <note>(Matth. XXV,
35-45)</note>
            </hi>. Ecce probavimus Christum pauperem: Christum
divitem quis nescit? Et hic ad ipsas divitias
pertinebat, ut aquam in vinum verteret. Si dives est
qui habet vinum, qualis dives est qui facit vinum?
Ergo dives et pauper Christus: tanquam Deus dives,
tanquam homo pauper. Jam et ipse homo dives ascendit
in coelum, sedet ad dextram Patris: adhuc tamen
hic pauper esurit, sitit, nudus est.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Omnis homo pauper et mendicus
Dei.</hi> Tu quid es? Dives, an pauper? Multi mihi dicunt,
Pauper sum: et verum dicunt. Agnosco pauperem
aliquid habentem, agnosco et indigentem. Sed
habet quidam multum auri et argenti. O si agnoscat
se pauperem! Agnoscit se pauperem, si agnoscit
juxta se pauperem. Quid enim? Quantumvis habeas
quicumque dives es, Dei mendicus es. Venitur ad
horam orationis, et ibi te probo. Petis. Quomodo non
pauper es, qui petis? Plus addo, Panem petis. An
non es dicturus, <hi>Panem nostrum quotidianum da nobis <note>(Matth. VI, 11)</note>
            </hi>?
Qui panem quotidianum petis,
pauper es, an dives? Et tamen Christus dicit tibi:
Da mihi ex eo quod dedi tibi. Quid enim attulisti,
quando huc venisti? Omnia quae creavi, creatus hic
invenisti: nihil attulisti, nihil hinc tolles. De meo mihi
quare non donas? Quia tu plenus es, et pauper inanis
est. Primordia vestra attendite: ambo nudi nati
estis. Et tu ergo nudus natus es. Multa hic invenisti:
numquid tecum aliquid attulisti? De meo quaero: da,
et reddo. Habuisti me largitorem, fac cito debitorem.
Parum est quod dixi, Habuisti me largitorem, fac me
debitorem: habeam te feneratorem. Pauca mihi das,
plura reddam. Terrena mihi das, coelestia reddam.
Temporalia mihi das, aeterna restituam. Te ipsum tibi
reddam, quando te mihi reddidero.
</p>
          </div3>
        </div2>
      </div1>

<div1>
        <head>SERMO CXXIV . <hi>De verbis Evangelii Joannis,</hi> Est autem Jerosolymis Probatica piscina, <hi>etc. Cap.</hi> V, V\. 2-4.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Aegroti ad piscinam sanatio
fuit figurativa.</hi> Recentissima in auribus nostris
sonuit evangelica lectio, et ad cognoscendum
quid sibi vellent quae lecta sunt, fecit attentos. Hoc
<pb n="0687"/>
de me exspectari arbitror, hoc me pro viribus expositurum,
Domino adjuvante, polliceor. Procul dubio
enim non frustra fiebant illa miracula, et aliquid nobis
pro aeterna salute figurabant. Nam salus corporis
quae reddita est homini, quanti temporis fuit? <hi>Quae
est enim vita vestra,</hi> dicit sancta Scriptura? <hi>Vapor est,</hi> 
inquit, <hi>ad modicum apparens; deinceps exterminabitur <note>(Jacobi IV, 15)</note>
            </hi>.
Quod ergo illius hominis corpori
ad tempus reddita est sanitas, reddita est nonnulla
vapori diuturnitas. Non itaque pro magno illud
habendum est: <hi>Vana salus hominis <note>(Psal. LIX, 13)</note>
            </hi>.
Et illud recolite, fratres, illud propheticum et evangelicum,
quia in Evangelio legitur hoc testimonium: <hi>Omnis caro fenum, et omnis honor carnis ut flos feni:
fenum aruit, flos decidit; Verbum Domini manet in
aeternum 
 <note>(Isai. XL, 6-8; Jacobi I, 10, 11, et I Petr. I,
24, 25)</note>
            </hi>. Verbum Domini etiam feno dat honorem, et
honorem non transitorium: dat enim et carni immortalitatem.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Tota haec vita tribulatio est. Tortores
animae, timor et dolor.</hi> Sed prius transit tribulatio
vitae hujus, de qua nobis praestat auxilium, cui
diximus: <hi>Da nobis auxilium de tribulatione <note>(Psal.
LIX, 13)</note>
            </hi>. Tota quippe ista vita intelligentibus tribulatio
est. Sunt enim duo tortores animae, non simul
torquentes, sed cruciatum alternantes. Horum duorum
tortorum nomina sunt, timor et dolor. Quando
tibi bene est, times: quando male est, doles. Saeculi
hujus quem non decipit prosperitas, non frangit adversitas?
Tenenda est in hoc feno et in diebus feni
via tutior, Verbum Dei. Cum enim dictum esset, <hi>Omnis caro fenum, et omnis honor carnis ut flos feni;
fenum aruit, flos decidit:</hi> 
 quasi nos quaeramus, Quae
feno spes? quae flori feni stabilitas? sed <hi>Verbum,</hi> inquit, <hi>Domini manet in aeternum.</hi> 
 Et unde, inquis, ad
me Verbum Domini? <hi>Verbum caro factum est, et habitavit
in nobis <note>(Joan. I, 14)</note>
            </hi>. Verbum enim Domini
tibi dicit: Noli respuere promissum meum, quia non
respui fenum tuum. Hoc ergo quod nobis praestitit
Verbum Domini, ut ad ipsum nos teneremus, ne cum
flore feni transiremus: hoc ergo quod nobis praestitit,
ut Verbum caro fieret, suscipiens carnem, non
mutatum in carnem; manens et assumens, manens
quod erat, assumens quod non erat: hoc ergo quod
nobis praestitit, etiam piscina illa significat.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Piscinae probaticae significatio.
Humilitas Christi per superbiam non respuenda.</hi> Breviter
dico: aqua illa, Judaicus populus erat; quinque
porticus, Lex. Quinque enim libros scripsit Moyses.
Ergo aqua quinque porticibus cingebatur, sicut ille
populus Lege coercebatur. Aquae perturbatio, in illo
populo est Domini passio. Qui descendebat sanabatur,
nonnisi unus: quia ipsa est unitas. Quibuscumque
ista displicet Christi passio, superbi sunt: nolunt descendere,
non sanantur. Et ego, inquit, crediturus
sum Deum in carne, Deum natum ex femina, Deum
crucifixum, flagellatum, mortuum, vulneratum, sepultum?
Absit ut hoc credam de Deo; indignum est.
<pb n="0688"/>
Cor loquatur, non cervix. Superbo videtur indigna Domini
humilitas, ideo a talibus longe fit sanitas. Noli te
extollere: si vis sanari, descende. Expavescere pietas
debuit, si Christus in carne mutabilis diceretur. Nunc
autem commendat tibi veritas immutabilem Christum,
quantum attinet ad Verbum. <hi>In principio</hi> enim <hi>erat
Verbum, et Verbum erat apud Deum:</hi> non quod sonaret,
et transiret; quia <hi>Deus erat Verbum <note>(Joan. I, 1)</note>
            </hi> 
Manet ergo Deus tuus immutabilis. O verax pietas:
manet Deus tuus: noli timere, non perit; et per ipsum
nec tu peris. Manet, nascitur ex femina; sed in carne.
Verbum autem et matrem fecit. Qui erat antequam
fieret, fecit sibi in qua fieret. Infans fuit; sed in carne.
Suxit, crevit, alimenta sumpsit, per aetates cucurrit,
ad juventam pervenit; sed in carne. Fatigatus dormivit;
sed in carne. Esuriem sitimque passus est;
sed in carne. Comprehensus, ligatus, flagellatus, contumeliis
affectus, postremo crucifixus, occisus; sed in
carne. Quid expavescis? <hi>Verbum Domini manet in
aeternum.</hi> Qui respuit istam Dei humilitatem, non vult
sibi a mortifero tumore superbiae sanitatem.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Christus mortalitatem suscepit, ut
daret immortalitatem. Brevitas hujus vitae.</hi> Praestitit
ergo Dominus Jesus Christus per carnem suam carni
nostrae spem. Suscepit enim quod noveramus in hac
terra, quod hic abundabat, nasci et mori. Nasci et
mori, hic abundabat: resurgere et in aeternum vivere,
non hic erat. Invenit hic viles merces terrestres, attulit
peregrinas coelestes. Si expavescis mortem, ama
resurrectionem. Dedit tibi auxilium de tribulatione
sua: nam vana remanserat salus tua. Salutem itaque
in hoc mundo peregrinam, hoc est, sempiternam, fratres,
agnoscamus et diligamus, et in hoc mundo tanquam
peregrini vivamus. Transire nos cogitemus, et
minus peccabimus. Agamus potius Domino Deo nostro
gratias, quia hujus vitae ultimum diem et brevem esse
voluit et incertum. A prima infantia usque ad decrepitam
senectutem, breve spatium est. Quod tam diu
vixerat, quid ei profuisset, si Adam hodie mortuus
esset? Quid diu est, ubi finis est? Hesternum diem
nemo revocat: hodiernus crastino urgetur, ut transeat.
Ipso parvo spatio bene vivamus, ut illo eamus
unde non transeamus. Et modo cum loquimur, utique
transimus. Verba currunt, et horae volant: sic aetas
nostra, sic actus nostri, sic honores nostri, sic miseria
nostra, sic ista felicitas nostra. Totum transit: sed
non expavescamus: <hi>Verbum Domini manet in aeternum.</hi> 
Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CXXV . <hi>Rursum in Joannis cap.</hi> v. <hi>De quinque porticibus, ubi multitudo languentium jacebat; et de piscina Siloe, cap.</hi> IX.</head>
<div3>
          <head>1.</head>
          <p>
 <hi>Eadem a tractatore Scripturarum non frustra
repetuntur.</hi> Nec auribus, nec cordibus vestris rudia
repetuntur: reparant tamen audientis affectum, et
<pb n="0689"/>
quodam modo commemorata innovant nos: nec piget
ea quae nota sunt audire, quia semper dulcia sunt, quae
Domini sunt. Sic est expositio divinarum Scripturarum,
sicut sunt ipsae divinae Scripturae: etsi notae sunt,
leguntur tamen ad commemorationem. Sic et expositio
earum, etsi nota est, repetenda est tamen, ut qui
obliti sunt commemorentur, vel qui forte non audierunt,
audiant; et qui tenent quod audire consueverunt,
repetendo fiat ut oblivisci non possint. Meminimus
enim de hoc capitulo Evangelii jam nos locutos Charitati
vestrae. Nec piget tamen eadem vobis commemorare,
sicut non piguit eamdem vobis lectionem repetere.
Apostolus Paulus dicit quadam in Epistola: <hi>Eadem scribere vobis, mihi quidem non pigrum, vobis
autem necessarium 
 <note>(Philipp. III, 1)</note>
          </hi>. Ita et nos eadem
dicere vobis, nobis non pigrum, vobis autem tutum.</p>
        </div3>
<div3>
          <head>2.</head>
          <p>
 <hi>Quinque porticus Legem Moysi figurabant. Legis
ad sanandum impotentia. Lex quare data.</hi> Quinque porticus,
in quibus jacebant infirmi, Legem significant,
quae primo data est Judaeis et populo Israel per famulum
Dei Moysen. Etenim Moyses ipse, minister Legis,
quinque libros fecit. Propter numerum ergo librorum,
quos ille scripsit, quinque porticus Legem figurabant.
Quia vero Lex non data est quae sanaret infirmos, sed
quae proderet et ostenderet: sic enim dicit Apostolus, <hi>Si enim data esset Lex quae posset vivificare, omnino ex
Lege esset justitia; sed conclusit Scriptura omnia sub
peccato, ut promissio ex fide Jesu Christi daretur credentibus <note>(Galat. III, 21, 22)</note>
          </hi>:
propterea in illis porticibus
jacebant aegroti, non sanabantur. Quid enim ait? <hi>Si data esset Lex quae posset vivificare.</hi> 
 Non ergo illae
porticus, quae figurabant Legem, sanare poterant
aegrotos. Dicit mihi aliquis: Quare ergo data est? Ipse
exposuit apostolus Paulus: <hi>Conclusit,</hi> inquit, <hi>Scriptura
omnia sub peccato, ut promissio ex fide Jesu
Christi daretur credentibus.</hi> Qui enim aegrotabant, sanos
se esse putabant. Acceperunt Legem, quam implere
non poterant; didicerunt in quo morbo essent,
et imploraverunt manus medici: voluerunt sanari,
quia cognoverunt se laborare; quod non cognoscerent,
nisi datam Legem implere non possent. Innocens enim
homo sibi videbatur, et ex ipsa superbia innocentiae
falsae insanior fiebat. Ad domandam ergo superbiam,
et ad denudandam, data est Lex; non ad liberandos
aegrotos, sed ad convincendos superbos. Ergo attendat
Charitas vestra: ad hoc data est Lex, quae proderet
morbos, non quae tolleret. Ideo ergo aegroti illi,
qui in domibus suis secretius aegrotare possent, si illae
quinque porticus non essent, prodebantur oculis omnium
in illis porticibus, sed a porticibus non sanabantur.
Utilis ergo erat Lex ad prodenda peccata, quia
reus homo abundantius factus ex praevaricatione Legis,
posset edomata superbia implorare auxilium miserantis.
Attendite Apostolum: <hi>Lex subintravit, ut
abundaret delictum; ubi autem abundavit delictum, superabundavit
et gratia <note>(Rom. V, 20)</note>
          </hi>. Quid est, <hi>Lex
subintravit, ut abundaret delictum?</hi> Sicut alio loco dicit, <hi>Ubi enim non est lex, nec praevaricatio 
 <note>(Id. IV, 15)</note>
          </hi>. Peccator
homo potest dici ante legem, praevaricator non
<pb n="0690"/>
potest Cum autem accepta lege peccaverit, non solum
peccator, sed etiam praevaricator invenitur. Cum ergo
praevaricatio adjuncta sit peccato, ideo abundavit
delictum. Abundante autem delicto, discit humana
superbia tandem subjici, et confiteri Deo, et dicere, <hi>Infirmus sum 
 <note>(Psal. VI, 3)</note>
          </hi>. Dicere etiam verba illa
Psalmi, quae non dicit nisi anima humiliata: <hi>Ego dixi:
Domine, miserere mei, sana animam meam, quoniam
peccavi tibi <note>(Psal. XL, 5)</note>
          </hi>. Dicat ergo hoc anima infirma,
saltem convicta per praevaricationem; et non
sanata, sed demonstrata per Legem. Audi et ipsum
Paulum ostendentem tibi quia et Lex bona est, et
tamen nisi gratia Christi non liberat a peccato. Lex
enim prohibere potest, et jubere: afferre medicinam,
ut sanetur illud quod non permittit hominem implere
Legem, non potest, sed gratia illud facit. Ait enim
Apostolus, <hi>Condelector enim Legi Dei secundum interiorem
hominem.</hi> Id est, jam video quia quod reprehendit
Lex, malum est; et quod jubet Lex, bonum est. <hi>Condelector enim Legi Dei secundum interiorem hominem.
Video aliam legem in membris meis repugnantem
legi mentis meae, et captivantem me sub lege peccati.</hi> 
 Hoc
ex poena peccati, ex traduce mortis, ex damnatione
Adam, repugnat legi mentis, et captivat legi peccati,
quae est in membris. Convictus est iste; accepit legem
ut convinceretur; vide quid ei profuit quod convictus
est. Audi verba sequentia: <hi>Miser ego homo, quis me
liberabit de corpore mortis hujus? Gratia Dei per Jesum
Christum Dominum nostrum <note>(Rom. VII, 22-25)</note>
          </hi>.</p>
        </div3>
<div3>
          <head>3.</head>
          <p>
 <hi>Aegrotus unus aqua mota curatus quid significat.</hi> 
Intendite ergo. Erant illae porticus Legem significantes,
portantes aegrotos, non sanantes; prodentes,
non curantes. Sed quis curabat aegrotos? Qui descendebat
in piscinam. Quando autem descendebat
aeger in piscinam? Cum angelus signum dabat de
aquae motu. Sic enim erat sanctificata illa piscina,
ut angelus veniret, et moveret aquam. Homines
aquam videbant: sed ex motu aquae turbatae intelligebant
praesentiam angeli. Si quis tunc descendisset,
curabatur. Quare ergo ille aegrotus non curabatur?
Consideremus verba ipsius: <hi>Hominem,</hi> inquit, <hi>non
habeo, ut cum mota fuerit aqua, deponat me in piscinam:
cum enim venio, descendit alius.</hi> Ergo tu non
potes postea descendere, si alter ante te descendat?
Significatum est hic, quia non curabatur nisi unus
ad motum aquae. Quisquis prior descendisset, ipse
solus curabatur: quicumque autem postea descendisset,
ad illum motum aquae non sanabatur; sed
exspectabat donec iterum moveretur. Quid sibi vult
ergo hoc sacramentum? Non enim sine causa est.
Intendat Charitas vestra. Aquae positae sunt in Apocalypsi
in figura populorum. Nam cum multas aquas
vidisset, quaesivit Joannes in Apocalypsi quid esset,
et dictum est ei populos esse <note>(Apoc. XVII, 15)</note>. Aqua
ergo illa populum significabat Judaeorum. Sicut enim
populus ille tenebatur quinque libris Moysi in Lege,
<pb n="0691"/>
sic et aqua illa quinque porticibus cingebatur. Quando
turbata est aqua? Quando turbatus est populus
Judaeorum. Et quando turbatus est populus Judaeorum,
nisi quando venit Dominus Jesus Christus?
Passio Domini, aquae turbatio. Turbati sunt enim
Judaei, quando passus est Dominus. Ecce ad ipsam
perturbationem pertinet, quod modo legebatur. Volebant
illum Judaei occidere, non solum quia ista
faciebat sabbatis, sed quia Filium Dei se dicebat,
aequalem se faciens Deo. Aliter enim se dicebat Filium
Dei Christus, aliter dictum est hominibus, <hi>Ego
dixi, Dii estis, et filii Altissimi omnes <note>(Psal. LXXXI, 6)</note>
          </hi>.
Nam si sic se faceret Filium Dei, quomodo quicumque
homo potest dici filius Dei (per gratiam enim
Dei dicuntur homines filii Dei), non irascerentur
Judaei. Sed quia alio modo illum intelligebant dicere
Filium Dei se esse, secundum quod est, <hi>In principio
erat Verbum, et Verbum erat apud Deum, et Deus
erat Verbum <note>(Joan. I, 1)</note>
          </hi>; et secundum id quod dicit
Apostolus, <hi>Qui cum in forma Dei esset, non rapinam
arbitratus est esse se aequalem Deo <note>(Philipp. II, 6)</note>
          </hi>:
videbant hominem, et irascebantur, quia aequalem
se Deo faciebat. Ille autem noverat se aequalem, sed
ubi illi non videbant. Quod enim illi videbant, crucifigere
volebant: quod non videbant, ab eo judicabantur.
Quid videbant Judaei? Quod videbant et
Apostoli, quando dixit Philippus: <hi>Ostende nobis Parem,
et sufficit nobis.</hi> Quid autem non videbant Judaei?
Quod nec ipsi Apostoli, quando respondit
Dominus: <hi>Tanto tempore vobiscum sum, et non cognovistis
me? Qui me videt, videt et Patrem <note>(Joan. XIV,
8, 9)</note>
          </hi>. Hoc ergo in illo Judaei quia videre non poterant,
tanquam hominem superbum et impium habebant,
aequalem se facientem Deo. Turbatio erat,
turbabatur aqua, Angelus venerat. Dictus est enim
et Dominus <hi>magni consilii Angelus <note>(Isai. IX, 6, sec.
LXX)</note>
          </hi>, quia nuntius voluntatis Patris. Angelus enim
graece, latine nuntius est. Et habes Dominum dicentem
annuntiare se nobis regnum coelorum. Venerat
ergo ille magni consilii Angelus, sed Dominus omnium
Angelorum. Et propter hoc Angelus, quia carnem
suscepit: Dominus autem Angelorum, ex eo quod <hi>omnia per ipsum facta sunt, et sine ipso factum est
nihil 
 <note>(Joan. I, 3)</note>
          </hi>. Si enim <hi>omnia,</hi> et Angeli. Et ideo
ipse factus non est, quia <hi>per ipsum facta sunt omnia.</hi> 
Quod autem factum est, sine Verbo operante factum
non est. Caro autem, quae facta est mater Christi,
nasci non potuit, nisi per Verbum, quod de illa postea
natum est, crearetur.</p>
        </div3>
<div3>
          <head>4.</head>
          <p>
 <hi>Requies Dei septimo die. Sex aetates mundi.
Quomodo requievit Deus, et semper operatur.</hi> Turbabantur
ergo Judaei. Quid est hoc? Utquid ista facit
sabbatis? Et maxime ad ipsa verba Domini: <hi>Pater
meus usque nunc operatur, et ego operor.</hi> Turbavit
illos quod carnaliter intelligebant, quia septimo die
requievit Deus ab omnibus operibus suis <note>(Gen. II, 2)</note>.
Scriptum est enim in Genesi, et optime scriptum
est, et rationabile quare scriptum est. Illi autem
putantes quasi Deum fatigatum post omnia requievisse
<pb n="0692"/>
septimo die, et ideo benedixisse eum, quia in
eo a lassitudine refectus est, non intelligebant stulti,
quia qui verbo fecit omnia, fatigari non potuit. Legant,
et dicant mihi quomodo posset fatigari Deus
dicens: <hi>Fiat; et factum est.</hi> Hodie si sic faciat homo,
quomodo fecit Deus, quis fatigatur? <hi>Dixit: Fiat lux;
et facta est lux.</hi> Item, <hi>Fiat firmamentum; et factum
est <note>(Gen. I, 3, 6, 7)</note>
          </hi>: aut si dixit, et factum non est,
fatigatus est. Alio loco breviter: <hi>Ipse dixit, et facta
sunt; ipse mandavit, et creata sunt <note>(Psal. XXXII, 9)</note>
          </hi>.
Qui ergo sic facit, quomodo laborat? Si autem non
laborat, quomodo requiescit? Sed in illo sabbato,
ubi requiescere dictum est Deum ab omnibus operibus
suis, in requie Dei requies nostra significata est:
quia erit sabbatum hujus saeculi, cum transierint sex
aetates. Quasi sex dies saeculi transeunt. Unus dies
ab Adam usque ad Noe transiit; alius a diluvio
usque ad Abraham transiit; tertius ab Abraham
usque ad David transiit; quartus a David usque ad
transmigrationem Babyloniae transiit; quintus a
transmigratione Babyloniae usque ad adventum Domini
nostri Jesu Christi. Modo sextus dies agitur.
In sexta aetate, in sexto die sumus. Ergo reformemur
ad imaginem Dei, quia sexto die factus est
homo ad imaginem Dei <note>(Gen. I, 27)</note>. Quod ibi fecit
formatio, hoc in nobis reformatio: et quod ibi fecit
creatio, hoc in nobis recreatio. Post istum diem in
quo modo sumus, post istam aetatem, ventura est
requies quae promittitur sanctis, quae praefigurabatur
in illis diebus. Quia et revera post omnia quae fecit
in mundo, nihil fecit postea novum in creatura.
Ipsae creaturae convertentur et commutabuntur. Nam
ex quo institutae sunt creaturae, nihil amplius additum
est. Sed tamen, nisi ille qui fecit, mundum
regeret, caderet quod factum est; non potest nisi
administrare illud quod fecit. Quia ergo nihil additum
est creaturae, requievisse dictus est ab omnibus
operibus suis: quia vero quod fecit gubernare
non cessat, recte dixit Dominus, <hi>Pater meus usque
nunc operatur.</hi> Intendat Charitas vestra. Perfecit,
requievisse dictus est: perfecit enim opera, et nihil
addidit. Gubernat quod fecit: ergo non cessat. Sed
quanta facilitate fecit, tanta facilitate gubernat.
Nolite enim putare, fratres, quia non laborabat cum
conderet, et laborat quia regit; quomodo in navi
laborant qui fabricant navem, laborant qui gubernant;
homines enim sunt. Ille enim quanta facilitate
dixit, et facta sunt, tanta facilitate et judicio per
Verbum gubernat omnia.</p>
        </div3>
<div3>
          <head>5.</head>
          <p>
 <hi>Dei providentia in ordinatione malorum.</hi> Non
quia videntur perversae res humanae, videatur nobis
non esse gubernationem rerum humanarum. Omnes
enim homines in locis suis ordinantur: sed unicuique
videtur quia ordinem non habent. Tu tantum
vide quid velis esse: nam quomodo volueris esse,
novit artifex ubi te ponat. Pictorem attende. Ponuntur
<pb n="0693"/>
ante illum varii colores, et novit ubi ponat
quemque colorem. Certe peccator niger color esse
voluit: ideo nescit ordo artificis ubi eum ponat?
Quanta ordinat de nigro colore? quanta ornamenta
facit pictor? Facit inde capillos, facit barbam, facit
supercilia: non facit frontem, nisi de albo. Tu vide
quid velis esse: non cures ubi te ordinet qui non
novit errare, scit ubi te ponat. Sic enim per leges
istas mundi videmus hoc fieri. Effractor esse voluit
nescio quis: novit lex judicis quia contra legem
fecit; novit lex judicis ubi illum ponat: ordinat
illum optime. Ille quidem male vixit: sed non male
ordinavit lex. Ex effractore erit metallicus: de
opere metallici quanta opera construuntur? Illius
poena damnati ornamenta sunt civitatis. Sic ergo
Deus novit ubi te ponat. Noli putare quia turbas
consilium Dei, si perversus esse volueris. Qui creare
te noverat, ordinare te non novit? Bonum est ibi ut
illuc coneris, ut bono loco ponaris. Quid dictum est
de Juda ab Apostolo? <hi>Abiit in locum suum <note>(Act. I, 25)</note>
          </hi>.
Operante utique divina providentia, quia per malam
voluntatem malus esse voluit, non autem Deus malum
ordinando fecit. Sed quia ipse malus peccator
esse voluit, fecit quod voluit, sed passus est quod
noluit. In eo quod fecit quod voluit, peccatum ejus
deprehenditur: in eo quod passus est quod noluit,
ordo Dei laudatur.</p>
        </div3>
<div3>
          <head>6.</head>
          <p>
 <hi>Judaeorum turbatio ex duplici capite. Aegrotus
descendendo in piscinam curatus. Unus tantum sanatus.</hi> 
Hoc quare dixi? Ut intelligatis, fratres, quod optime
dictum sit a Domino Jesu Christo, <hi>Pater meus usque
modo operatur.</hi> Quia non deserit creaturam, quam
fecit. Et dixit, <hi>Quomodo operatur, et ego operor.</hi> Jam
ibi se significavit aequalem Deo. <hi>Pater meus,</hi> ait, <hi>usque
modo operatur, et ego operor.</hi> Ille carnalis sensus
de sabbato turbatus est. Putabant enim fatigatum
Dominum requievisse, ut nihil operaretur. Audiunt, <hi>Pater meus usque modo operatur:</hi> 
 turbantur. <hi>Et ego
operor:</hi> fecit se aequalem Deo, turbantur. Sed nolite
jam expavescere. Turbatur aqua, sanari habet aegrotus.
Quid est hoc? Ideo turbantur illi, ut patiatur
Dominus. Patitur Dominus, funditur pretiosus sanguis,
redimitur peccator, donatur gratia peccanti, et
dicenti, <hi>Miser ego homo, quis me liberavit de corpore
mortis hujus? Gratia Dei per Dominum nostrum Jesum
Christum <note>(Rom. VII, 24, 25)</note>
          </hi>. Sed quomodo curatur?
Si descendat. Sic enim erat illa piscina, quo descenderetur,
non quo ascenderetur. Possent enim esse
et tales piscinae, sic instructae, ut ascenderetur ad
illas. Quare autem illa talis facta est, quo descenderetur?
Quia passio Domini humilem quaerit. Descendat
humilis, non sit superbus, si vult sanari.
Quare autem unus? Quia unica est Ecclesia per totum
orbem terrarum, unitas salvatur. Ubi ergo salvatur
<pb n="0694"/>
unus, unitas significatur. Per unum unitatem intellige.
Ab unitate ergo noli recedere, si non vis immunis
esse ab ista salute.</p>
        </div3>
<div3>
          <head>7.</head>
          <p>
 <hi>Infirmitas triginta annorum. Justitiae perfectio
quadragenario numero significata. Amor saeculi non
compatitur amorem Dei.</hi> Quid sibi ergo vult quod triginta
et octo annos infirmus erat? Scio, fratres, me
ista jam dixisse: sed et qui legunt obliviscuntur,
quanto magis qui raro audiunt? Intendat ergo paululum
Charitas vestra. In quadragenario numero completio
justitiae figuratur. Completio justitiae, quia hic
vivimus in labore, in aerumnis, in continentia, in
jejuniis, in vigiliis, in tribulationibus; ipsa est exercitatio
justitiae, ferre tempus hoc, et ab hoc saeculo
quodam modo jejunare; non a cibo carnis, quod raro
facimus; sed ab amore saeculi, quod semper facere
debemus. Ille ergo implet legem, qui se abstinet ab
isto saeculo. Non enim potest amare quod aeternum
est, nisi destiterit amare quod temporale est. Intendite
amorem hominis: sic putate quasi manum animae.
Si aliquid tenet, tenere aliud non potest. Ut autem
possit tenere quod datur, dimittat quod tenet.
Hoc dico, videte quia aperte dico: Qui amat saeculum,
amare Deum non potest; occupatam habet manum.
Dicit illi Deus: Tene quod do. Non vult dimittere
quod tenebat: non potest accipere quod offertur.
Numquid dixi, Non possideat nescio quis? Si potest,
si hoc de illo exigit perfectio, non possideat. Si non
potest, aliqua necessitate impeditus, possideat, non
possideatur; teneat, non teneatur: dominus sit rei
suae, non servus; sicut dicit Apostolus: <hi>De caetero,
fratres, tempus breve est: superest ut et qui habent
uxores, tanquam non habentes sint; et qui emunt, tanquam
non possidentes; et qui gaudent, tanquam non
gaudentes; et qui flent, tanquam non flentes; et qui
utuntur hoc saeculo, tanquam non utantur: praeterit
enim figura hujus mundi. Volo vos sine sollicitudine
esse <note>(I Cor. VII, 29-32)</note>
          </hi>. Quid est, Noli amare quod
possides in hoc saeculo? Non teneat manum tuam,
unde tenendus est Deus. Non occupetur amor tuus,
quo potes ad Deum tendere, et inhaerere ei qui te
creavit.</p>
        </div3>
<div3>
          <head>8.</head>
          <p>
 <hi>Possessio rerum temporalium unde innocens agnoscitur.</hi> 
Dicis, et respondes mihi: Et Deus scit quia
innocenter possideo. Tentatio probat. Turbatur tibi
quod possides, et blasphemas. Modo talia patiebamur.
Turbatur quod possides, et non inveniris qui eras,
et ostendis aliud esse in voce tua nunc, et aliud pridie
in voce tua. Atque utinam tuum vel cum clamore
defendas, et non alienum cum audacia usurpare coneris:
et quod pejus est, ne reprehendaris, quod
alienum est tuum esse dicis. Sed quid opus est? Illud
moneo, illud dico, fratres, et ego fraterne moneo;
Deus jubet, et ego commoneo, quia commoneor. Ille
<pb n="0695"/>
terret me. qui tacere non sinit. De me exigit quod dedit.
Dedit enim erogandum, non servandum. Si autem servavero,
et abscondero, dicit mihi: <hi>Serve nequam et
piger, quare non dedisti pecuniam nummulariis, et ego veniens
cum usuris eam exigerem <note>(LUC. XIX, 23)</note>
          </hi>? Et mihi
quid proderit, quia nihil perdidi ex eo quod accepi?
Parum est Domino meo, avarus est: sed avaritia Dei
salus nostra est. Avarus est, nummos suos quaerit,
imaginem suam colligit. <hi>Dares,</hi> inquit, <hi>pecuniam nummulariis,
et ego veniens cum usuris exigerem.</hi> Et si
forte oblivio faceret, ut non vos commonerem; vel
tentationes et tribulationes quas patimur, admonerent
vos. Certe audistis verbum Dei. Benedictus Dominus
et gloria ipsius. Congregati enim estis, et suspendimini
in verbo dispensatoris Dei. Non ad carnem nostram
attendatis, per quam vobis exhibetur: quia
esurientes non attendunt ad vilitatem vasculi, sed ad
charitatem cibi. Probat vos Deus. Congregati estis,
laudatis verbum Dei; tentatio probabit quomodo audiatis:
habebitis negotia, in quibus ostendatur quales
estis. Nam et qui hodie conviciose clamat, heri
libenter audiebat. Ideo praemoneo, ideo dico, ideo
non taceo, fratres mei, quia veniet interrogandi tempus. <hi>Dominus</hi> 
 enim <hi>interrogat justum et impium.</hi> Certe
hoc cantastis, certe simul cantavimus: <hi>Dominus interrogat
justum et impium.</hi> Et quid sequitur? <hi>Qui autem
diligit iniquitatem, odit animam suam <note>(Psal. X, 6)</note>
          </hi>.
Et alio loco: <hi>In cogitationibus impii interrogatio erit <note>(Sap. I, 9)</note>
          </hi>.
Non ubi ego te interrogo, ibi interrogat
Deus. Ego interrogo linguam tuam, Deus interrogat
cogitationem tuam. Novit autem quomodo audias, et
novit quomodo exigat, qui jubet ut dem. Erogatorem
me esse voluit, exactionem sibi servavit. Monere,
docere, corripere nostrum est: salvare vero et coronare,
aut damnare et in gehennas mittere, non est nostrum.
Judex autem tradet ministro, minister in carcerem. <hi>Amen dico tibi, non exies inde, donec solvas
novissimum quadrantem 
 <note>(Matth. V, 25, 26)</note>
          </hi>.</p>
        </div3>
<div3>
          <head>9.</head>
          <p>
 <hi>Quadragenarius numerus in jejunio Moysi, Eliae
et Christi. Quadragesima ante Pascha. Quinquaginta
dies post Pascha.</hi> Redeamus ergo ad rem. Perfectio
justitiae quadragenario numero demonstratur. Quid
est quadragenarium numerum implere? Continere se
ab amore hujus saeculi. Continentia a rebus temporalibus,
ne perniciose amentur, quasi jejunare est ab
isto saeculo. Ideo Dominus quadraginta diebus jejunavit <note>(Id. IV, 2)</note>,
et Moyses <note>(Exod. XXXIV, 28)</note>, et Elias <note>(III Reg. XIX, 8)</note>.
Qui ergo dedit servis jejunare posse
quadraginta diebus, non potuit octoginta vel centum
jejunare? Quare noluit amplius quam dederat servis,
nisi quia in ipso quadragenario numero est mysterium
jejunii, continere ab isto saeculo? Quid est hoc
dicere? Quod ait Apostolus: <hi>Mundus mihi crucifixus
est, et ego mundo <note>(Galat. VI, 14)</note>
          </hi>. Ipse ergo implet numerum
quadragenarium. Et quid ostendit Dominus?
Quia hoc Moyses fecit, hoc Elias, hoc Christus, hoc
et Lex, hoc et Prophetae, hoc et Evangelium docet:
ne aliud putes esse in Lege, aliud in Prophetis, aliud
in Evangelio. Omnes Scripturae nihil te aliud docent,
<pb n="0696"/>
nisi continentiam ab amore saeculi, ut amor tuus currat
in Deum. Figuratur quia hoc docet Lex, quadraginta
diebus jejunavit Moyses. Figuratur quia hoc docent
Prophetae, quadraginta diebus jejunavit Elias.
Figuratur quia hoc docet Evangelium, quadraginta
diebus jejunavit Dominus. Ideo et in monte ipsi tres
apparuerunt, Dominus in medio, Moyses et Elias a
lateribus. Quare? Quia ipsum Evangelium testimonium
habet a Lege et Prophetis <note>(Rom. III, 21)</note>. Quare
autem in quadragenario numero est perfectio justitiae?
In Psalterio dictum est: <hi>Deus, canticum novum
cantabo tibi; in psalterio decem chordarum psallam
tibi <note>(Psal. CXLIII, 9)</note>
          </hi>. Quod significat decem praecepta
Legis, quam Dominus non venit solvere, sed adimplere.
Ipsa autem Lex per orbem terrarum, quatuor
angulos habere constat, orientem, occidentem, meridianum,
et aquilonem, sicut dicit Scriptura. Unde
et vas, quod portabat figurata omnia animalia, quod
demonstratum est Petro, quando dictum est, <hi>Macta,
et manduca <note>(Act. X, 11-13)</note>
          </hi>, ut ostenderentur Gentes
crediturae et intraturae in corpus Ecclesiae, sicut quod
manducamus in corpus nostrum intrat, quatuor lineis
dimissum est de coelo (ipsae sunt quatuor partes orbis
terrarum), totum orbem crediturum ostendit. Ergo
in quadragenario numero continentia a saeculo est.
Haec est Legis plenitudo: Legis autem plenitudo charitas.
Ideo ante Pascha quadraginta diebus jejunamus.
Signum enim est ante Pascha vitae hujus nostrae
laboriosae, ubi in laboribus et aerumnis, et continentia
implemus Legem. Post Pascha autem, id est, resurrectionis
Domini dies celebramus, significantes
resurrectionem nostram. Ideo quinquaginta dies celebrantur:
quia denarii merces additur quadragenario,
et fit quinquagenarius. Quomodo est merces denarius?
Non legistis quia qui ad vineam conducti sunt,
sive illi qui prima, sive qui sexta, sive qui novissima
hora, non potuerunt accipere nisi denarium <note>(Matth.
XX, 1-10)</note>. Justitiae nostrae cum addita fuerit merces
ejus, in quinquagenario erimus. Jam tunc non nobis
vacabit nisi laudare Deum. Ideo per illos dies Alleluia
dicimus. Alleluia enim laus Dei est. In ista fragilitate
mortalitatis, in isto quadragenario hic, velut
ante resurrectionem, gemamus in orationibus, ut
tunc laudemus. Modo tempus est desiderandi, tunc
tempus erit amplectendi et fruendi. Non deficiamus
in tempore quadragenario, ut gaudeamus in tempore
quinquagenario.</p>
        </div3>
<div3>
          <head>10.</head>
          <p>
 <hi>Lex non impletur sine charitate.</hi> Quis est autem
qui implet Legem, nisi qui habuerit charitatem? Interroga
Apostolum: <hi>Plenitudo Legis charitas <note>(Rom.
XIII, 10)</note>
          </hi>. <hi>Omnis enim Lex in uno sermone impleta est,
in eo quod scriptum est, Diliges proximum tuum tanquam
te ipsum <note>(Galat. V, 14)</note>
          </hi>. Sed praeceptum charitatis
geminum est: <hi>Diliges Dominum Deum tuum ex
toto corde tuo, et ex tota anima tua, et ex tota mente
tua. Hoc praeceptum magnum est. Alterum huic simile:
Diliges proximum tuum tanquam te ipsum.</hi> Domini
verba sunt in Evangelio: <hi>In his duobus praeceptis tota
<pb n="0697"/>
Lex pendet et Prophetae <note>(Matth. XXII, 37-40)</note>
          </hi>. Sine dilectione
gemina Lex impleri non potest. Quamdiu non
impletur Lex, infirmitas est. Ideo duo minus habebat,
qui triginta octo annos infirmus erat. Quid est, duo
minus habebat? Duo praecepta illa non implebat.
Quid prodest quia caetera implentur, si illa non implentur?
Triginta octo habes? si illa duo non habueris,
caetera nihil tibi proderunt. Minus habes duo,
sine quibus nihil valeant caetera, si non habueris duo
praecepta, quae perducunt ad salutem. <hi>Si linguis hominum
loquar et Angelorum, charitatem autem non habeam,
factus sum aeramentum sonans, aut cymbalum
tinniens. Et si sciero omnia sacramenta et omnem scientiam,
et si habuero omnem fidem, ita ut montes transferam;
charitatem autem non habeam, nihil sum. Et si
distribuero omnem substantiam meam, et si tradidero
corpus meum ut ardeam; charitatem autem non habeam,
nihil mihi prodest <note>(I Cor. XIII, 1-3)</note>
          </hi>. Apostoli verba
sunt. Illa ergo omnia quae dixit, quasi triginta octo
anni sunt: sed quia charitas ibi non erat, infirmitas
erat. Quis ergo ab ista infirmitate sanabit, nisi qui
venit dare charitatem? <hi>Mandatum novum do vobis, ut
vos invicem diligatis <note>(Joan. XIII, 34)</note>
          </hi>. Et quia venit dare
charitatem, et charitas perficit Legem; merito dixit, <hi>Non veni Legem solvere, sed implere 
 <note>(Matth. V, 17)</note>
          </hi>.
Sanavit aegrotum, et dixit illi ut ferret grabatum
suum, et iret in domum suam. Hoc et paralytico,
quem sanavit, dixit <note>(Marc. II, 11)</note>. Quid est ferre
grabatum nostrum? Voluptatem carnis nostrae. Ubi
infirmi jacemus, quasi lectus noster est. Sed qui sanati
fuerint, continent et ferunt eam, non ab ipsa
carne continentur. Ergo sanus contine fragilitatem
carnis tuae, ut signo quadragenarii jejunii ab isto
saeculo, impleas quadragenarium numerum, qui
sanavit illum aegrotum, qui non venit Legem solvere,
sed implere.</p>
        </div3>
<div3>
          <head>11.</head>
          <p>
 <hi>Temporalia animo dimittenda. Tentatio plerumque
peccatorem non facit, sed prodit.</hi> Hoc audito, dirigite
cor vestrum in Deum. Nolite vos fallere. Tunc
vos interrogate, quando bene est in saeculo; tunc vos
interrogate, si amatis hunc mundum, aut si non amatis;
discite dimittere, antequam dimittamini. Quid est
dimittere? Animo non amare. Cum adhuc tecum est
quod amissurus es, aut vivus, aut moriens illud dimittis,
non potest tecum esse semper: cum ergo
adhuc tecum est, solve amorem; paratus esto in voluntate
Dei, suspendere in Deum. Tene te ad illum
quem non amittis invitus; ut si contigerit ut amittas
ista temporalia, dicas: <hi>Dominus dedit, Dominus abstulit;
sicut Domino placuit, ita factum est: sit nomen Domini
benedictum <note>(Job I, 21)</note>
          </hi>. Si autem contigerit, et
hoc vult Deus, ut illa quae habes tecum sint usque in
finem; solutus ab hac vita, accipis denarium quinquagenerium,
et fit in te perfectio beatitudinis, cum
cantas Alleluia. Haec habentes in memoria quae commemoravi,
valeant ut non diligatis saeculum. Mala est
<pb n="0698"/>
amicitia ipsius, fallax est, inimicum facit Deum.
Cito in una tentatione offendit Deum homo, et fit inimicus.
Imo non tunc fit inimicus; sed tunc proditur
inimicus fuisse. Nam quando diligebat et laudabat,
inimicus erat; sed nec ipse sciebat, nec alii. Accedit
tentatio, tangitur vena, et proditur febris. Itaque, fratres,
dilectio mundi, et amicitia mundi inimicos Deo
facit. Et ipse non exhibet quod promisit, mendax est,
et fallit. Ideo homines non cessant sperare in isto
saeculo, et quis pervenit ad omnia quae sperat? Sed
ad quaecumque pervenerit, continuo hoc vilescit ei
quo pervenit. Incipiunt alia desiderari, alia cara sperantur:
quae dum venerint, quidquid tibi venit, vilescit.
Tene ergo Deum, quia nunquam vilescit, quia
pulchrius nihil est. Proptera enim vilescunt ista, quia
non possunt stare, quia non sunt quod ipse. Tibi
enim, o anima, non sufficit, nisi qui te creavit. Quidquid
aliud apprehendis, miserum est: quia tibi solus
ille potest sufficere qui ad similitudinem suam te fecit.
Ex ipsa voce dictum est, <hi>Domine, ostende nobis
Patrem, et sufficit nobis <note>(Joan. XIV, 8)</note>
          </hi>. Ibi tantum potest
esse scuritas: et ubi potest esse securitas, quodam
modo ibi erit satietas insatiabilis. Nam neque satiaberis,
ut velis discedere; neque aliquid deerit, ut quasi
inopiam patiaris.
</p>
        </div3>
      </div1>

<div1>
        <head>SERMO CXXVI . <hi>De verbis Evangelii Joannis,</hi> Non potest Filius a se facere quidquam, nisi quod viderit Patrem facientem. <hi>Cap.</hi> V, V\. 19.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Fides intellectum praecedere
debet.</hi> Arcana et secreta regni Dei prius
quaerunt credentes, quo faciant intelligentes. Fides
enim gradus est intelligendi: intellectus autem meritum
fidei. Aperte hoc propheta dicit omnibus praepropere
et praepostere intelligentiam requirentibus,
et fidem negligentibus. Ait enim: <hi>Nisi credideritis,
non intelligetis <note>(Isai. VII, 9, sec. LXX)</note>
            </hi>. Habet ergo et
fides ipsa quoddam lumen suum in Scripturis, in
Prophetia, in Evangelio, in apostolicis lectionibus.
Omnia enim ista quae nobis ad tempus recitantur, lucernae
sunt in obscuro loco, ut nutriamur ad diem.
Dicit apostolus Petrus: <hi>Habemus certiorem propheticum
sermonem, cui benefacitis intendentes tanquam lucernae
in obscuro loco, donec dies lucescat, et lucifer oriatur
in cordibus vestris <note>(II Petr. I, 19)</note>
            </hi>.</p>
          </div3>
<div3>
            <head>2.</head>
            <p>
 <hi>Perversum est credere nolle nisi quod videas.</hi> Videtis
ergo, fratres, quantum sint perversi et properando
vitiosi, qui tanquam immaturi conceptus ante
ortum quaerunt abortum; qui nobis dicunt, Quid me
jubes credere quod non video? Videam aliquid, ut
credam. Jubes credere, dum non videam: ego videre
volo, et videndo credere, non audiendo. Dicat propheta: <hi>Nisi credideritis, non intelligetis.</hi> 
 Ascendere
<pb n="0699"/>
vis, et gradus oblivisceris. Utique perverse. O homo,
si jam tibi possem ostendere quod videres, non hortarer
ut crederes.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Ex creaturis quae videntur, assurgendum
ad Creatorem qui non videtur.</hi> Ergo <hi>fides est,</hi> 
sicut alibi definitum est, <hi>sperantium substantia, convictio
rerum quae non videntur <note>(Hebr. XI, 1)</note>
            </hi>. Si non videntur,
quomodo convincuntur quia sunt? Unde enim
sunt ista quae vides, nisi ex illo quod non vides? Utique
vides aliquid, ut credas aliquid, et ex eo quod vides,
credas quod non vides. Ne sis ingratus ei qui te
fecit videre, unde possis credere quod nondum potes
videre. Dedit tibi Deus oculos in corpore, rationem in
corde; excita rationem cordis, erige interiorem habitatorem
interiorum oculorum tuorum, assumat fenestras
suas, inspiciat creaturam Dei. Est enim aliquis
intus qui per oculos videat. Nam quando aliquando in
me cogitas averso interius habitatore, quae sunt
ante oculos tuos non vides. Fenestrae enim frustra
patent, quando qui per eas attendit absens est. Non
ergo oculi vident, sed quidam per oculos videt: erige
illum, excita illum. Non enim denegatum est tibi: rationale
animal te Deus fecit, praeposuit te pecoribus,
ad imaginem suam te formavit. Siccine uti illis debes,
ut pecus; tantum ut videas quid addas ventri, non
menti? Erige ergo rationalem aspectum, utere oculis
ut homo, intende coelum et terram, ornamenta coeli,
fecunditatem terrae, volatus avium, natatus piscium,
vim seminum, ordinem temporum: intende facta, et
quaere factorem; aspice quae vides, et quaere quem
non vides. Crede in eum quem non vides, propter
ista quae vides. Et ne sermone meo te exhortatum putes,
Apostolum audi dicentem, <hi>Invisibilia enim Dei, a
creatura mundi, per ea quae facta sunt, conspiciuntur <note>(Rom. I, 20)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Miracula insolita fecit Christus, ut
et in quotidianis quae viluerant, agnosceretur factor.</hi> 
Postponebas ista, nec attendebas ut homo, sed ut animal
irrationale. Clamavit ad te propheta, et frustra
clamavit: <hi>Nolite esse sicut equus et mulus, quibus non
est intellectus <note>(Psal. XXXI, 9)</note>
            </hi>. Videbas ergo ista, et
postponebas. Quotidiana miracula Dei non facilitate,
sed assiduitate viluerant. Quid enim difficilius cognitione,
quam ut nascatur homo, moriendo discedat in
secreta qui erat, nascendo procedat in publica qui
non erat? Quid tam mirabile, quid tam difficile cognitu?
Deo autem facile factu. Mirare ista, expergiscere:
insolita nosti mirari, majora sunt quam
quae videre consuevisti? Mirati sunt homines Dominum
Deum nostrum Jesum Christum de quinque panibus
saginasse tot millia <note>(Matth. XIV, 17-21)</note>; et non
mirantur per pauca grana impleri segetibus terras.
Quae aqua erat vinum factum, viderunt homines, et
obstupuerunt <note>(Joan. II, 9, 11)</note>: quid aliud fit de pluvia
per radicem vitis? Ipse illa fecit, ipse ista: illa ut
pascaris, ista ut mireris. Sed utraque miranda sunt,
quia opera Dei sunt. Videt homo insolita et miratur:
<pb n="0700"/>
unde est ipse homo qui miratur? ubi erat? unde processit?
unde forma corporis? unde membrorum distinctio?
unde habitus iste speciosus? de quibus primordiis?
de quam comtemptibilibus. Et miratur alia,
cum sit ipse mirator magnum miraculum. Unde ergo
ista quae vides, nisi ex illo quem non vides? Sed, ut
dicere coeperam, quia tibi ista viluerant, venit ipse
ad facienda insolita, ut et in ipsis solitis agnosceres
artificem tuum. Venit ille cui dictum est, <hi>Innova signa <note>(Eccli. XXXVI, 6)</note>
            </hi>:
cui dictum est, <hi>Mirifica misericordias
tuas <note>(Psal. XVI, 7)</note>
            </hi>. Largiebatur enim eas; largiebatur,
et nemo mirabatur. Venit ergo parvus ad parvos,
venit medicus ad aegrotos, qui poterat venire
cum vellet, redire cum vellet, facere quidquid vellet,
judicare ut vellet. Et hoc quod vellet, ipsa justitia est;
et quod ille vult, inquam, ipsa justitia est. Non enim
iniquum est quod ille vult, aut aequum potest esse
quod non vult. Venit suscitare mortuum, mirantibus
reddere luci hominem, qui erat in luce, qui quotidie
qui non erant, producit ad lucem.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Miraculum nativitatis ex virgine in
Christo exhibitum.</hi> Fecit ista, et contemptus est a
multis, plus attendentibus non quam magna faceret,
sed quam parvus: tanquam dicentibus apud se, Ista
divina sunt, sed iste homo est. Duo ergo vides, divina
et hominem. Si divina non possunt fieri, nisi a Deo,
vide ne in homine lateat Deus. Attende, inquam,
quae vides, crede quae non vides. Non te deseruit,
qui vocavit ut credas: quamvis juberet te illud credere,
quod non potes videre; non tamen te dimisit
nihil videntem, unde possis credere quod non vides.
Parvane signa, parvane indicia sunt Creatoris ipsa
creatura? Venit etiam, fecit miracula. Non poteras
videre Deum, poteras hominem: Deus factus est
homo, ut in uno tibi esset et quod videres, et quod
crederes. <hi>In principio erat Verbum, et Verbum erat
apud Deum, et Deus erat Verbum <note>(Joan. I, 1)</note>
            </hi>. Audis,
et nondum vides. Ecce venit, ecce nascitur, ecce de
femina procedit, qui fecit masculum et feminam. Qui
fecit masculum et feminam, non factus est per masculum
et feminam. Contempturus enim eras forte qui
nasceretur, non contemnis quomodo nasceretur:
quia semper erat antequam nasceretur. Ecce, inquam,
assumpsit corpus; indutus est carne, processit
ex utero. Jamne vides? jam, inquam, vides?
carnem interrogo, sed carnem ostendo: vides aliquid,
et non vides aliquid. Ecce in ipso partu, ecce
jam duo sunt, et quod videas, et quod non videas;
sed ut per ipsum quod vides, credas quod non vides.
Contemnere coeperas, quia vides qui natus est: crede
quod non vides, quia de virgine natus. Quantulus
est, inquit, qui natus est? Sed quantus est, qui de
virgine natus est? Et ille qui de virgine natus est,
miraculum temporale tibi attulit: non est natus de
patre, scilicet de patre homine, et natus est de carne.
Sed non tibi videatur impossibile, quia natus est
<pb n="0701"/>
per solam matrem, qui fecit homnem ante patrem
et matrem.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Miraculo nativitatis Christi movemur
ad credendum Deum Verbum.</hi> Attulit ergo tibi temporale
miraculum, ut tu eum quaeras et mireris aeternum.
Etenim ipse qui tanquam sponsus processit de
thalamo suo <note>(Psal. XVIII, 6)</note>, de utero scilicet virginali,
ubi sanctae nuptiae factae sunt, Verbum et caro;
attulit, inquam, miraculum temporale: sed ipse est
aeternus, ipse est Patri coaeternus, ipse est qui <hi>in
principio erat Verbum, et Verbum erat apud Deum, et
Deus erat Verbum.</hi> Fecit tibi unde sanareris, ut videre
posses quod non videbas. Quod contemnis in
Christo, nondum est contemplatio sanati, sed medicamentum
aegroti. Noli festinare ad visionem sanorum.
Angeli vident, Angeli gaudent, Angeli pascuntur
et vivunt: nec deficit unde pascuntur, nec minuitur
esca ipsorum. In sublimibus thronis, in partibus coelorum,
in his quae supra coelos sunt, videtur Verbum
ab Angelis, et gaudetur: et manducatur, et permanet.
Sed ut panem Angelorum manducaret homo,
Dominus Angelorum factus est homo. Haec est salus
nostra: medicina infirmorum, cibus sanorum.</p>
          </div3>
<div3>
            <head>7.</head>
            <p>
 <hi>Explicandum quomodo Filius faciat quae viderit
Patrem facientem.</hi> Et loquebatur hominibus, et dicebat
quod audistis: <hi>Non potest Filius a se facere quidquam,
nisi quod viderit Patrem facientem.</hi> Jamne, putamus,
est aliquis qui intelligat? Jamne, putamus, est
aliquis in quo proficit collyrium carnis ad intuendum
utcumque splendorem divinitatis? Locutus est, loquamur
et nos: ille, quia Verbum; nos, quia de
Verbo. Quare autem nos utcumque de Verbo? Quia
ad similitudinem Verbi per Verbum. Quantum ergo
capimus, quantum illius ineffabilitatis participes esse
possumus, loquamur et nos, nec contradicatur nobis.
Praecessit enim fides nostra, ut dicamus, <hi>Credidi,
propter quod locutus sum <note>(Psal. CXV, 10)</note>
            </hi>. Loquor
ergo quod credo: utrum etiam utcumque video, ille
magis videt; hoc videre vos non potestis. Sed cum
dixero, qui videt quod dico, sive credat et me videre
quod dixi, sive non credat, quid ad me illud? Sinceriter
videat, et de me quod vult credat.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Arianorum error in verbis dominicis.</hi> -- <hi>Non
potest Filius a se facere quidquam, nisi quod
viderit Patrem facientem.</hi> Hic Arianorum error exsurgit:
sed exsurgit, ut cadat; quia non humiliatur, ut
surgat. Quid est quod te movit? Filium minorem vis
dicere. Audisti enim, <hi>Non potest Filius a se facere
quidquam, nisi quod viderit Patrem facientem.</hi> Minorem
vis ex hoc Filium dici: novi hoc, novi, hoc te
movit: crede minorem non esse, videre nondum
potes, crede, hoc est quod paulo ante dicebam. Sed
quomodo, inquies, contra verba ipsius crediturus
sum? Ipse dicit, <hi>Non potest Filius a se facere quidquam,
nisi quod viderit Patrem facientem.</hi> Attende et
quod sequitur: <hi>Quaecumque enim facit Pater, eadem
et Filius facit:</hi> non dixit, Talia. Paululum attendat
Charitas vestra, ne vobismetipsis strepitum faciatis.
Tranquillo corde opus est, pia et devota fide, intentione
<pb n="0702"/>
religiosa: non in me vasculum, sed in illum
attendite qui panem ponit in vasculo. Attendite ergo
paululum. In his enim quae supra diximus hortantes
ad fidem, ut animus imbutus fide sit intellectus capax,
ea quae dicta sunt, festiva, laeta, facilia, sonuerunt,
exhilaraverunt mentes vestras, secuti estis, intellexistis
quae dixi. Quae vero dicturus sum, spero aliquos
intellecturos: vereor tamen non omnes intellecturos.
Et quia Deus nobis proposuit per lectionem
Evangelii unde dicamus, nec vitare possumus quod
proposuit Magister; forte vereor ne qui non intellexerint,
qui fortassis plures erunt, putent me frustra
sibi locutum: sed tamen propter eos qui intellexerint
non frustra loquor. Laetetur qui intelligit,
patienter ferat qui non intelligit: quod non intelligit
ferat, et ut intelligat differat.
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Refellit Arianos. Carnalem ipsorum
sensum explodit. Quae fecit Pater nonnisi per Filium
fecit.</hi> Non ergo ait, Quaecumque Pater facit, talia
Filius facit: tanquam alia faciat Pater, et alia Filius.
Videbatur enim tanquam hoc dixisse, cum superius
diceret, <hi>Non facit a se Filius quidquam, nisi quod viderit
Patrem facientem.</hi> Intende: neque ibi ait, Nisi
quod audierit Patrem jubentem; sed, <hi>Viderit,</hi> inquit, <hi>Patrem facientem.</hi> 
 Si ergo carnalem intellectum, vel
potius sensum interrogemus, quasi duos sibi proposuit
artifices, Patrem et Filium; Patrem facientem
nullo viso, Filium facientem a Patre viso. Carnalis
adhuc aspectus est. Verumtamen ut ea quae superiora
sunt intelligamus, ista humiliora et abjecta non
declinemus. Primo sic nobis ante oculos constituamus
aliquid, putemus esse duos fabros, patrem et filium.
Fecit pater arcam, quam filius facere non poterat,
nisi patrem videret facientem: attendit arcam quam
fecit pater, et fecit arcam aliam talem, non eamdem.
Differo paululum verba quae sequuntur, et jam interrogo
Arianum: Siccine intelligis, quomodo proposui?
Fecit Pater aliquid, quod cum videret Filius Patrem
facientem, fecit et ipse tale aliquid? Hoc enim videntur
sonare verba, quibus permotus es? Neque enim ait,
Non potest a se facere Filius quidquam, nisi quod
audierit Patrem jubentem: sed ait, <hi>Non potest a se
facere Filius quidquam, nisi quod viderit Patrem facientem.</hi> 
Ecce si sic intelligis, fecit Pater, et attendit
Filius, ut videret et ipse quod faceret; faceret autem
aliud aliquod tale, quale fecerat Pater. Hoc quod
fecit Pater, per quem fecit? Si non per Filium, si
non per Verbum; incurristi in blasphemiam Evangelii. <hi>Omnia</hi> 
 enim <hi>per ipsum facta sunt <note>(Joan. I, 3)</note>
            </hi>.
Ergo jam quod fecerat Pater, per Verbum fecerat:
si per Verbum fecerat, per Filium fecerat. Quis est
alius qui attendit, ut faciat aliud aliquid quod viderit
Patrem facientem? Non soletis dicere duos filios habere
Patrem: unus est Unicus de illo genitus. Per
misericordiam vero suam, solus ad divinitatem, et
non solus ad haereditatem. Cohaeredes Unico suo fecit
Pater: non quos de sua substantia sicut ipsum
genuit, sed quos de familia sua per ipsum adoptavit.
<pb n="0703"/>
In adoptionem quippe filiorum vocati sumus, sicut
sancta Scriptura testatur <note>(Ephes. I, 5)</note>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Non alia Pater, alia Filius, sed
eadem opera Trinitas facit.</hi> Quid ergo dicis? Ipse Unicus
loquitur: ipse Filius unigenitus in Evangelio loquitur:
ipsum Verbum nobis verba fecit, ipsum audivimus
dicentem, <hi>Non potest Filius a se facere quidquam,
nisi quod viderit Patrem facientem.</hi> Jam fecit
Pater ut videat quod faciat Filius: et tamen nihil facit
Pater nisi per Filium. Certe turbaris, haeretice,
certe turbaris: sed tanquam helleboro accepto turbaris,
ut saneris. Jam te non invenis, sententiam
tuam et carnalem intuitum tuum, quantum arbitror,
etiam ipse condemnas. Repone oculos carnis post
te, erige si aliquid habes in corde, divina intuere.
Audis quidem humana verba per hominem, per Evangelistam,
per Evangelium audis humana verba, sicut
homo: sed de Verbo Dei audis, ut humana audias,
divina cognoscas. Exagitavit magister, ut erudiret;
seminavit quaestionem, ut moveret intentionem. <hi>Non
potest Filius a se facere quidquam, nisi quod viderit
Patrem facientem.</hi> Consequens erat quod diceret, Quaecumque
enim Pater facit, talia facit Filius. Non hoc
ait: sed, <hi>Quaecumque Pater facit, haec eadem et Filius
facit.</hi> Non alia Pater facit, alia Filius facit: quia
omnia quae Pater facit, per Filium facit. Suscitavit
Lazarum Filius <note>(Joan. XI)</note>, numquid Pater eum non
suscitavit? Illuminavit Filius caecum <note>(Id. IX)</note>, numquid
Pater non illuminavit? Pater per Filium in Spiritu
sancto. Trinitas est: sed una operatio, una majestas,
una aeternitas, una coaeternitas, et opera eadem
Trinitatis. Non alios homines creat Pater, alios
Filius, alios Spiritus sanctus: unum eumdemque
hominem et Pater et Filius et Spiritus sanctus creat;
et Pater et Filius et Spiritus sanctus unus Deus
creat.
</p>
          </div3>
        </div2>

<div2>
          <head>CAPUT IX.</head>
<div3>
            <head>11.</head>
            <p>
 <hi>Trinitas personarum et unitas divinitatis.</hi> 
Attendis pluralitatem personarum, sed unitatem
divinitatis agnosce. Propter pluralitatem enim
personarum dictum est, <hi>Faciamus hominem ad imaginem
et similitudinem nostram.</hi> Non ait, Faciam hominem,
et attende cum facio, ut possis et tu alterum
facere. <hi>Faciamus,</hi> inquit; pluralitatem audio: <hi>ad
imaginem nostram;</hi> item pluralitatem audio. Ubi ergo
singularitas divinitatis? Lege sequentia: <hi>Et fecit
Deus hominem <note>(Gen. I, 26, 27)</note>
            </hi>. Dicitur, <hi>Faciamus
hominem;</hi> et non dicitur, Fecerunt dii hominem. Intelligitur
unitas in eo quod dictum est, <hi>Fecit Deus
hominem.</hi> </p>
          </div3>
<div3>
            <head>12.</head>
            <p>
 <hi>Sensus verborum Christi imbutis ante recta fide,
perquirendus.</hi> Ubi est ergo intentio illa carnalis? Confundatur,
abscondatur, perimatur: loquatur nobis
Verbum Dei. Jam pii, jam credentes, jam imbuti fide
et comparato aliquo merito intelligentiae, convertamus
nos ad ipsum Verbum, ad fontem luminis, et
dicamus simul: Domine, eadem fecit Pater quae tu;
quia quidquid facit Pater, per te facit. Te Verbum
audivimus in principio: non vidimus, sed credimus.
Ibi consequenter audivimus, quia omnia per te facta
<pb n="0704"/>
sunt. Omnia ergo quae facit Pater, per te facit. Eadem
ergo facis quae Pater. Quid est quare dicere voluisti, <hi>Non potest Filius a se facere quidquam?</hi> 
 Video enim
aequalitatem quamdam tibi cum Patre, in eo quod audio, <hi>Quaecumque Pater facit, haec eadem Filius facit:</hi> 
agnosco aequalitatem, hic intelligo, hic capio ut possum: <hi>Ego et Pater unum sumus 
 <note>(Joan. X, 30)</note>
            </hi>. Quid
est, quod non potes facere quidquam, nisi quod videris
Patrem facientem? Quid est hoc?
</p>
          </div3>
        </div2>

<div2>
          <head>CAPUT X.</head>
<div3>
            <head>13.</head>
            <p>
 <hi>Difficultas intelligendi isthaec verba
ex eo quod non intelligatur videre ipsius Verbi.</hi> Forte
dicat mihi, imo dicat nobis omnibus: Hoc enim quod
dixi, <hi>Non potest Filius facere quidquam, nisi quod viderit
Patrem facientem:</hi> videre meum quomodo intelligis?
videre meum quid est? Sequestra paululum formam
servi, quam propter te suscepit. Etenim in illa
forma servi Dominus noster oculos et aures habebat
in carne, et illa forma humana qualem et nos portamus
eadem figura corporis erat, eadem lineamenta
membrorum. Caro illa venerat ex Adam: sed non erat
ille Adam. Ergo Dominus ambulans sive in terra, sive
in mari, sicut ei placuit, sicut voluit, quia quidquid
voluit, potuit; inspexit quod voluit: jecit oculos, vidit;
avertit oculos, et non vidit; a tergo erat qui sequebatur,
ante erat qui videretur; oculis corporis quod
ante erat, videbat. Divinitatem vero nihil latebat. Sepone,
sepone, inquam, paululum formam servi: formam
Dei vide, in qua erat antequam mundus fieret;
in qua erat aequalis Patri: per eum hoc accipe et intellige
quid tibi ait, <hi>Qui cum in forma Dei esset, non
rapinam arbitratus est esse aequalis Deo <note>(Philipp. II, 6)</note>
            </hi>.
Ibi eum vide, si potes; ut possis videre quid sit videre
ipsius. <hi>In principio erat Verbum.</hi> Quomodo videt Verbum?
Habetne oculos Verbum, an in illo se inveniunt
oculi nostri, et oculi non carnales, sed oculi piorum
cordium? <hi>Beati</hi> enim <hi>mundo corde, quoniam ipsi Deum
videbunt <note>(Matth. III, 8)</note>
            </hi>.</p>
          </div3>
<div3>
            <head>14.</head>
            <p>
 <hi>In Christo forma servi mortalibus ostendebatur,
forma Dei beatis servabatur.</hi> Aspicis Christum hominem
et Deum: ostendit tibi hominem, servat tibi
Deum. Et vide quia Deum tibi servat, qui se tibi hominem
ostendit. <hi>Qui diligit me,</hi> inquit, <hi>mandata mea
custodit: qui diligit me, diligetur a Patre meo, et ego
diligam eum.</hi> Et tanquam diceretur, Quid ei dabis,
quem diligis? <hi>Et ostendam,</hi> inquit, <hi>me ipsum illi.</hi> Quid
est hoc, fratres? Quem jam videbant, ipse se illis demonstraturum
promittebat. Quibus? A quibus videbatur,
an a quibus et non videbatur? Sic loquens apostolo
quidam ait, quaerenti videre Patrem, ut sufficeret
ei, et dicenti, <hi>Ostende nobis Patrem, et sufficit
nobis.</hi> Et ille stans ante oculos servi, in forma servi,
servans oculis deificati formam Dei, ait illi: <hi>Tanto
tempore vobiscum sum, et non cognovistis me? Qui me
videt, videt et Patrem <note>(Joan. XIV, 21, 8, 9)</note>
            </hi>. Patrem
quaeris videre, me vide: vides me, et non vides me.
Vides quod pro te assumpsi, non vides quod pro te
servavi. Audi mandata, purga oculos. Quia <hi>qui diligit
me, mandata mea custodit, et ego diligam eum.</hi> Tanquam
custodienti mandata mea, et tanquam sanato per mandata
<pb n="0705"/>
mea, <hi>Ostendam me ipsum illi.</hi> 
</p>
          </div3>
        </div2>

<div2>
          <head>CAPUT XI.</head>
<div3>
            <head>15.</head>
            <p>
 <hi>Videre Verbi non aliud a Verbo.
Charitas capaces reddit ad capienda divina. Sensus loci
propositi.</hi> Si ergo, fratres, videre non possumus quid
sit videre Verbi, quo imus? quam visionem forte praepropere
exigimus? quid nobis ostendi volumus quod
videre non possumus? Ideo ista dicta sunt quae desideramus
videre, non quod jam possimus capere. Videre
enim Verbi si videas, forte in eo quod vides videre
Verbi, ipsum Verbum videbis; ut non aliud sit
Verbum, aliud videre Verbi, ne ibi sit aliquid coaugmentatum
 et copulatum et duplex et compaginatum.
Simplex enim aliquid est ineffabili simplicitate.
Non quemadmodum homo, aliud est homo, aliud videre
hominis. Nam aliquando exstinguitur quod est videre
hominis, et manet homo. Hoc est quod dicebam
dicturum me aliquid, quod non possent omnes intelligere:
etiam Dominus faciat, ut aliqui intellexerint.
Fratres mei, ad hoc exhortatur, ut videamus, videre
Verbi ultra vires nostras esse; quia parvae sunt,
nutriantur, perficiantur. Unde? Mandatis. Quibus mandatis? <hi>Qui diligit me, mandata mea custodit.</hi> 
 Quae mandata?
Jam enim crescere volumus, jam roborari, jam
perfici, ut videamus videre Verbi. Dic jam, Domine,
quae mandata? <hi>Mandatum novum do vobis, ut vos invicem
diligatis <note>(Joan. XIII, 34)</note>
            </hi>. Hanc ergo, fratres, charitatem
de ubertate fontis hauriamus, istam capiamus,
in ea nutriamur. Cape per quod sis capax. Charitas te
gignat, charitas nutriat, charitas perficiat, charitas
roboret; ut videas videre Verbi, non aliud esse Verbum,
et aliud videre ipsius; sed ipsum quod est videre
Verbi, hoc esse Verbum: et cito forte intelliges,
quia illud quod dictum est, <hi>Non potest Filius a se facere
quidquam, nisi quod viderit Patrem facientem;</hi> tale
est, ac si diceret, Non esset Filius, nisi de Patre nasceretur.
Sufficiat, fratres; novi id me dixisse, quod cogitatum
forte aperiatur multis, saepe verbis dictum forte
obscuretur
</p>
          </div3>
        </div2>
      </div1>

<div1>
        <head>SERMO CXXVII . <hi>De verbis Evangelii Joannis,</hi> Amen, amen dico vobis, quia veniet hora, et nunc est, quando mortui audient vocem Filii Dei, et qui audierint, vivent, <hi>etc. Cap.</hi> V, V\. 24-29: <hi>necnon de verbis Apostoli,</hi> Quod oculus non vidit, <hi>etc.,</hi> I <hi>Cor., cap.</hi> II, V\. 9.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Spes Christianorum de
iis est quae non videntur. Apta similitudo.</hi> Spes nostra,
fratres, non de isto tempore, neque de hoc
mundo est, neque in ea felicitate qua excaecantur homines
qui obliviscuntur Deum. Hoc nosse primitus et
christiano corde tenere debemus, non ad praesentis
temporis bona nos factos esse christianos; sed ad
<pb n="0706"/>
nescio quid aliud, quod Deus jam promittit, et homo
nondum capit. De hoc enim bono dictum est, <hi>Quod
oculus non vidit, nec auris audivit, nec in cor hominis
ascendit, quae praeparavit Deus diligentibus se.</hi> Ergo
quia hoc bonum tam magnum, tam praeclarum, tam
ineffabile, non invenit hominem perceptorem, tenuit
Deum promissorem. Nunc enim quod ei promissum
est, homo caecus corde non percipit: nec ei potest
ostendi in praesenti, quid ipse cui promittitur sit futurus.
Quia et infans natus si posset verba loquentis
intelligere, cum ipse loqui non posset, nec ambulare,
nec aliquid agere, sed sicut eum videmus infirmum,
jacentem, indigum opis alienae, tantummodo intelligere
posset eum qui sibi loqueretur, et diceret ei,
Ecce sicut vides me ambulantem, operantem, loquentem,
post paucos annos talis eris: attendens se et illum,
quamvis quod promitteretur, videret; tamen suam
considerans infirmitatem, non crederet, et videret
tamen quod promittebatur. Nobis autem tanquam infantibus
in hac carne atque infirmitate jacentibus, et
magnum est quod promittitur, et non videtur: et
erigitur fides qua credimus quod non videmus, ut
mereamur videre quod credimus. Quicumque irridet
hanc fidem, ut ideo putet non sibi esse credendum,
quia non videt; quando venerit quod non credebat,
erubescit; confusus separatur, separatus damnatur.
Qui autem crediderit, segregatur ad dexteram, et stabit
cum magna fiducia et laetitia inter illos quibus
dicetur, <hi>Venite, benedicti Patris mei, percipite regnum
quod vobis paratum est ab origine mundi.</hi> Conclusit
autem Dominus, cum haec verba diceret, sic: <hi>Ibunt
isti in ambustionem aeternam, justi autem in vitam aeternam <note>(Matth. XXV, 34, 46)</note>
            </hi>.
Haec est vita aeterna, quae
nobis promittitur.</p>
          </div3>
<div3>
            <head>2.</head>
            <p>
 <hi>Vita aeterna nobis promissa quantum amanda.</hi> Qui
amant homines vivere in hac terra, promissa est illis
vita; et quia multum timent mori, promissa est illis
aeterna. Quid amas? Vivere. Hoc habebis. Quid times?
Mori. Non patieris. Hoc sufficere visum est humanae
infirmitati, ut diceretur, Habebis vitam aeternam. Capit
hoc mens humana, utcumque ex hoc quod agit,
quod futurum est capit. Sed quantum capit ex hoc
parvo quod agit? Quia vivit, et mori non vult; amat
vitam aeternam, vult semper vivere, nunquam mori.
Sed et illi qui torquebuntur in poenis, velle habent
mori, et non possunt. Non ergo magnum est diu vivere,
aut semper vivere: sed magnum est beate vivere.
</p>
          </div3>
        </div2>

<div2>
          <head>CAPUT II.</head>
<p>Amemus vitam aeternam, et ex eo
noverimus quantum pro vita aeterna laborare debemus,
cum videmus homines amatores praesentis vitae
temporalis atque finiendae, sic pro illa laborare, ut
quando venerit metus mortis, quidquid possunt faciant,
non ut auferant, sed ut differant mortem. Quantum
homo laborat, quando mors imminet, fugiendo,
<pb n="0707"/>
latendo, quidquid habet dando, et se redimendo, laborando,
cruciatus molestiasque sustinendo, medicos
adhibendo, et quidquid aliud homo potest? Videte
quia consumptis laboribus et facultatibus suis, ut aliquantum
vivat, potest facere: ut semper vivat, non
potest. Si ergo labore tanto, tanto conatu, tantis impendiis,
tanta instantia, tanta vigilantia, tanta cura
agitur, ut aliquantum plus vivatur; quomodo agendum
est, ut semper vivatur? Et si prudentes dicuntur,
qui omnibus modis agunt, ut differant mortem,
et vivant paucos dies, ne perdant paucos dies, quam
stulti sunt, qui sic vivunt, ut perdant aeternum diem?</p>
<div3>
            <head>3.</head>
            <p>
 <hi>Quid sit aeterna vita, et quanti emenda. Pretium
vitae aeternae. Vita aeterna verbis hominis non dicitur.</hi> 
Hoc solum ergo nobis promitti potest, ut dulcescat
nobis utcumque munus Dei, ex hoc quod habemus
modo: quia de munere ipsius habemus ut vivamus,
ut salvi simus. Ponamus ergo nobis ante oculos talem
vitam, cum promittitur aeterna, ut removeamus ab
illa quidquid hic molestum patimur. Facilius enim invenimus
quid ibi non sit, quam quid ibi sit. Ecce hic
vivimus, vivemus et ibi. Salvi sumus quando hic non
aegrotamus, neque aliquid dolet in corpore: salvi erimus
et ibi. Et quando nobis bene est in hac vita, nullas
poenas patimur: nullas patiemur et ibi. Pone ergo hic
hominem viventem, salvum, nullas poenas patientem:
si ei donaret quisquam ut semper sic esset, et hoc bonum
non desineret, quantum gauderet? quantum
extolleretur? quomodo se non caperet laetitia sine
poena, sine cruciatu, sine fine vitae? Si hoc solum
nobis promitteret Deus, quod dixi, quod modo, quibus
potui, verbis descripsi et commendavi; quanti erat
emendum, si venale esset, quantum dandum erat, ut
emeretur?
</p>
          </div3>
        </div2>

<div2>
          <head>CAPUT III.</head>
<p>Sufficeret quidquid haberes, etiam
si totum mundum possideres. Et tamen venale est:
eme si vis. Nec multum exaestues de re magna propter
pretii magnitudinem. Tantum valet, quantum
habes. Ad aliquid ergo magnum et pretiosum comparandum
parares aurum, vel argentum, vel pecuniam,
vel fructus aliquos pecorum aut frugum, qui in tua
possessione nascerentur, ut emeres nescio quid hoc
magnum et praeclarum, quo viveres in hac terra felix.
Et hoc eme, si vis. Noli quaerere quid habeas, sed
qualis sis. Res ista te valet. Tantum valet, quantum
es tu. Te da, et habebis illam. Quid turbaris? quid
exaestuas? Numquid quaesiturus es te, aut empturus
es te? Ecce tu qui es, qualis es, da te illi rei, et habebis
illam. Sed malus sum, inquies, et forte me non
accipit. Dando te illi, bonus eris. Ut huic fidei promissionique
te des, hoc est bonum esse. Cum autem
bonus fueris, pretium ipsius rei eris, et habebis, non
quod dixi solum, salutem, incolumitatem, vitam, et
sine fine vitam; non hoc solum habebis, adhuc alia
tollo. Non ibi erit lassari et dormire: non ibi erit
esurire et sitire: non ibi erit crescere et senescere;
quia nec nasci erit, ubi integri numeri manent. Numerus
qui est, ipse est; nec opus est ut augeatur, quia
<pb n="0708"/>
non ibi fit ut minuatur. Ecce quanta tuli, et nondum
dixi quid ibi erit. Ecce jam vita est, jam incolumitas
est, jam nulla poena, nulla fames, nulla sitis, nullus
defectus, nihil horum; et tamen nondum dixi <hi>quod
oculus non vidit, nec auris audivit, nec in cor hominis
ascendit.</hi> Si enim dixi, falsum est quod scriptum est, <hi>Quod oculus non vidit, nec auris audivit, nec in cor
hominis ascendit.</hi> 
 Unde enim ascenderet in cor meum,
ut dicerem <hi>quod in cor hominis non ascendit?</hi> Creditur,
et non videtur: non solum non videtur, sed nec
dicitur. Quomodo ergo creditur, si non dicitur? Quis
credit quod non audit? Si autem audit ut credat, dicitur:
si dicitur, cogitatur: si cogitatur et dicitur, et in
auribus hominum intrat. Et quia non diceretur nisi
cogitaretur, et in cor hominis ascendit. Jam ecce ista
quaestio tantae rei conturbat nos, ut non possimus
verbis explicare quaestionem. Quis explicat rem?</p>
</div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Filius semper genitus a Patre.</hi> 
Attendamus itaque Evangelium, modo Dominus loquebatur,
et faciamus quod ipse dixit: <hi>Qui credit in
me,</hi> inquit, <hi>transitum facit a morte in vitam, et in judicium
non venit. Amen dico vobis, quia veniet hora, et
nunc est, quando mortui audient vocem Filii Dei; et qui
audierint, vivent. Sicut enim Pater habet vitam in semetipso,
sic dedit Filio habere vitam in semetipso.</hi> Generando
dedit: quia genuit, dedit. Filius enim de
Patre est, Pater non est de Filio: sed Pater Filii
Pater est, et Filius Patris est Filius. Verumtamen
Filius de Patre genitus, non Pater de Filio: et semper
Filius; semper ergo genitus. Quis hoc capiat
semper genitum? Omnis enim homo, cum audit genitum,
occurrit illi: ergo erat tempus, quando non erat
iste qui genitus est. Quid ergo dicimus? Non sic: non
erat tempus ante Filium, quia <hi>omnia per ipsum facta
sunt <note>(Joan. I, 3)</note>
            </hi>. Si omnia per ipsum facta sunt; et
tempora per ipsum facta sunt; quomodo possent esse
tempora ante Filium, per quem facta sunt tempora?
Tolle ergo omnia tempora; semper cum Patre Filius.
Si semper cum Patre Filius, et tamen Filius, semper
genitus: si semper genitus, semper cum genitore erat
qui genitus est.</p>
          </div3>
<div3>
            <head>5.</head>
            <p>
 <hi>Generatio sempiterna Filii Dei explicari non potest.</hi> 
Nunquam hoc vidi, inquies tu, aliquem generantem,
et semper cum illo quem generavit: sed praecessit ille
qui generavit, et secutus est tempore ille qui generatus
est. Bene dicis, Nunquam hoc vidi: quia hoc ad
illud pertinet, <hi>quod oculus non vidit.</hi> Quaeris quomodo
dicatur? Non potest dici: quia <hi>nec auris audivit, nec
in cor hominis ascendit.</hi> Credatur, et colatur. Cum
creditur, colitur; cum colitur, crescitur; cum crescitur,
capitur. Adhuc enim in ista carne; quamdiu
peregrinamur a Domino, ad Angelos sanctos, qui haec
vident, infantes sumus, lactandi fide, pascendi specie.
Sic enim dicit Apostolus: <hi>Quamdiu sumus in corpore,
peregrinamur a Domino. Per fidem enim ambulamus,
non per speciem <note>(I Cor. V, 6 et 7)</note>
            </hi>. Venturi sumus ad
<pb n="0709"/>
speciem, quae nobis sic promittitur per Joannem in
Epistola ejus: <hi>Dilectissimi, filii Dei sumus, et nondum
apparuit quid erimus. Filii Dei sumus</hi> iam per gratiam,
per fidem, per sacramentum, per sanguinem
Christi, per redemptionem Salvatoris: <hi>Filii Dei sumus,
et nondum apparuit, quid erimus. Scimus quia
cum apparuerit, ei similes erimus; quoniam videbimus
eum sicuti est <note>(I Joan. III, 2)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Deus cibus mentis beatae.</hi> Ecce ad
quid nutrimur capiendum, ecce ad quid nutrimur percipiendum,
comedendum: ut tamen quod comeditur
non minuatur, et qui comedit vegetetur. Nam modo
cibus vegetat comedendo; sed minuitur cibus qui comeditur:
quando autem coeperimus comedere justitiam,
comedere sapientiam, comedere illum immortalem
cibum; et nos vegetamur, et cibus ille non minuitur.
Si enim novit oculus pasci luce, nec tamen minuit
lucem: non enim minor erit lux, quia videtur a
pluribus; plurium oculos pascit, et tamen tanta est
quanta erat; et illi pascuntur, et illa non minuitur:
si Deus dedit hoc luci, quam fecit ad oculos carnis;
quid est ipse lux ad oculos cordis? Si ergo
laudaretur tibi aliquis cibus magnus, quem pransurus
esses, parares ventrem: laudatur tibi Deus, para
mentem.</p>
          </div3>
<div3>
            <head>7.</head>
            <p>
 <hi>Resurrectio animae per fidem.</hi> Ecce quid tibi
dicit Dominus tuus: <hi>Veniet hora,</hi> inquit, <hi>et nunc est.
Veniet hora, et</hi> ipsa hora <hi>nunc est, quando:</hi> quid? <hi>quando mortui audient vocem Filii Dei; et qui audierint,
vivent.</hi> 
 Qui ergo non audierint, non vivent. Quid est, <hi>qui audierint?</hi> 
 Qui obedierint. Quid est, <hi>qui audierint?</hi> 
Qui crediderint et obtemperaverint, ipsi vivent. Ergo
antequam crederent et obedirent, mortui jacebant:
et ambulabant, et mortui erant. Quid valebant, quia
ambulabant mortui? Et tamen si quis inter illos moreretur
corpore, currerent, sepulcrum pararent, involverent,
portarent, sepelirent mortui mortuum: de
quibus dictum est, <hi>Sine mortuos sepeliant mortuos
suos <note>(Matth. VIII, 22)</note>
            </hi>. Tales mortui sic suscitantur
verbo Dei, ut vivant in fide. Qui mortui erant in infidelitate,
verbo excitantur. De ipsa hora dixit Dominus, <hi>Veniet hora, et nunc est.</hi> 
 Verbo enim suo suscitabat
mortuos infideles: de quibus dicit Apostolus. <hi>Surge, qui dormis, et exsurge a mortuis, et illuminabit
te Christus 
 <note>(Ephes. V, 14)</note>
            </hi>. Haec resurrectio mentium
est, haec resurrectio interioris hominis est, haec resurrectio
animae est.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Resurrectio corporis aliis in bonum,
aliis in malum.</hi> Sed non ista sola est, restat et
corporis. Qui resurgit in anima, bono suo resurgit in
corpore. Non enim omnes resurgunt in anima: omnes
resurrecturi sunt in corpore. In anima, inquam,
non omnes resurgunt: sed qui credunt et obediunt;
quia <hi>qui audierint, vivent.</hi> Sicut autem ait Apostolus, <hi>Non omnium est fides 
 <note>(II Thess. III, 2)</note>
            </hi>. Si ergo non
omnium est fides, non omnes resurgunt in anima.
Cum venerit hora resurrectionis corporis, omnes resurgent:
boni sint, mali sint; omnes resurgent. Sed
<pb n="0710"/>
qui prius resurgit in anima, bono suo resurgit in corpore:
qui non prius resurgit in anima, malo suo resurgit
in corpore. Qui resurgit in anima, resurgit in
corpore ad vitam: qui non resurgit in anima, resurgit
in corpore ad poenam. Quia ergo Dominus
commendavit nobis resurrectionem istam animarum,
ad quam omnes debemus festinare, in qua laborare
ut vivamus, et vivendo usque in finem perserveremus;
restabat ut commendaret nobis etiam resurrectionem
corporum, quae futura est in fine saeculi. Sed audite
quomodo et ipsam commendavit.</p>
          </div3>
<div3>
            <head>9.</head>
            <p>
 <hi>Incarnationis Filii Dei causa et ratio. Filius Dei
in seipso vita. Quomodo mortuus sit.</hi> Cum dixisset, <hi>Amen dico vobis, quia veniet hora, et nunc est, quando
mortui,</hi> 
 id est, ihfideles, <hi>audient vocem Filii Dei,</hi> id
est, Evangelium; <hi>et qui audierint,</hi> id est, qui obedierint, <hi>vivent,</hi> 
 id est, justificabuntur, et infideles jam
non erunt: cum ergo hoc dixisset, quoniam vidit docendos
nos esse et de resurrectione carnis, non sic
relinquendos, secutus est et ait, <hi>Sicut enim habet Pater
vitam in semetipso, sic dedit Filio habere vitam in
semetipso.</hi> Hoc ad suscitandas mentes, hoc ad vivificandas
mentes. Deinde adjecit, <hi>Et potestatem dedit ei
et judicium facere, quoniam filius hominis est.</hi> Iste Filius
Dei, filius hominis est. Etenim si Filius Dei,
Filius Dei maneret, et filius hominis non fieret, filios
hominum non liberaret. Ipse qui fecerat hominem,
factus est quod fecit, ne periret quod fecit. Sic autem
factus est homo, ut maneret Filius Dei. Factus est
enim homo suscipiendo quod non erat, non perdendo
quod erat: manens Deus, factus est homo. Accepit
te, non consumptus est in te. Talis ergo ad nos venit,
Filius Dei filius hominis, faciens et factus, creator et
creatus; creator matris, creatus ex matre: talis ad
nos venit. Secundum id quod Filius Dei est, ait, <hi>Veniet
hora, et nunc est, quando mortui audient vocem
Filii Dei.</hi> Non dixit, Filii hominis: veritatem enim
commendabat, in qua aequalis est Patri. <hi>Et qui audierint,
vivent. Sicut enim Pater habet vitam in semetipso,
sic dedit Filio vitam habere in semetipso:</hi> non participando,
sed <hi>in semetipso.</hi> Nos enim non habemus vitam
in nobis ipsis, sed in Deo nostro. Ille autem Pater
vitam in semetipso habet: et talem genuit Filium,
qui haberet vitam in semetipso; non fieret vitae particeps,
sed ipse vita esset, cujus nos vitae participes
essemus: plane ut haberet vitam in semetipso, et
esset ipse vita. Ut autem fieret filius hominis, a nobis
accepit. Filius Dei in semetipso; filius hominis ut
esset, a nobis accepit. De suo Filius Dei, de nostro
filius hominis. Quod minus est, a nobis accepit:
quod plus est, nobis dedit. Nam et mortuus est ex
illo quod filius hominis est, non secundum illud quod
Filius Dei. Mortuus est tamen Filius Dei: sed secundum
carnem mortuus, non secundum Verbum quod
caro factum est, et habitavit in nobis <note>(Joan. I, 14)</note>.
Ergo quod est mortuus, de nostro mortuus est:
quod vivimus, de ipsius vivimus. Nec ille potuit mori
de suo, nec nos vivere de nostro. Hoc ergo tanquam
Deus, tanquam munigenitus, tanquam geneanti
<pb n="0711"/>
aequalis, commendavit nobis Dominus Jesus,
quod si audierimus vivemus.
</p>
          </div3>
        </div2>

<div2>
          <head>CAPUT VII.</head>
<div3>
            <head>10.</head>
            <p>
 <hi>Christus judex in forma servi.</hi> 
Sed <hi>et potestatem,</hi> inquit, <hi>dedit ei et judicium facere,
quoniam filius hominis est.</hi> Ergo ad judicium illa forma
ventura est. Forma hominis ventura est ad judicium:
ideo ait, <hi>Potestatem dedit ei et judicium facere, quoniam
filius hominis est.</hi> Judex hic erit Filius hominis;
forma illa hic judicabit quae judicata est. Audite, et intelligite:
jam hoc propheta dixerat, <hi>Videbunt in quem pupugerunt <note>(Zach. XII, 10; Joan. XIX, 37)</note>
            </hi>.
Ipsam formam videbunt,
quam lancea percusserunt. Sedebit judex,
qui stetit sub judice. Damnabit veros reos, qui factus
est falsus reus. Ipse veniet, forma illa veniet. Hoc et
in Evangelio habes: cum ante oculos discipulorum
suorum iret in coelum, stabant illi et attendebant, et
sonuit vox angelica, <hi>Viri Galilaei, quid statis?</hi> etc. <hi>Hic Jesus sic veniet, quomodo eum videtis euntem in
coelum 
 <note>(Act. I, 11)</note>
            </hi>. Quid est, <hi>sic veniet?</hi> In ipsa forma
veniet, <hi>Potestatem enim dedit ei judicium facere, quoniam
filius hominis est.</hi> Videte autem qua ratione hoc
oportebat, et hoc rectum erat, ut judicandi viderent
judicem. Judicandi enim erant et boni et mali. <hi>Beati</hi> 
autem <hi>mundo corde, quoniam ipsi Deum videbunt <note>(Matth. V, 8)</note>
            </hi>.
Restabat ut in judicio forma servi et
bonis et malis ostenderetur, forma Dei solis bonis
servaretur.</p>
          </div3>
<div3>
            <head>11.</head>
            <p>
 <hi>Deum videre, summa felicitas.</hi> Quid enim accepturi
sunt boni? Ecce jam dico, quod paulo ante
non dixi; et tamen dicendo non dico. Dixi enim quia
erimus illic salvi, erimus incolumes, erimus viventes,
erimus sine poenis, erimus sine fame et siti, erimus
sine defectu, erimus sine orbitate oculorum nostrorum.
Totum hoc dixi: et quid habebimus plus, non
dixi.
</p>
          </div3>
        </div2>

<div2>
          <head>CAPUT VIII.</head>
<p>Videbimus Deum. Hoc autem tantum
erit, et tanta res erit, ut in ejus comparatione
nihil sit totum. Dixi quod viventes erimus, quod salvi
et incolumes, quod famem sitimque non patiemur,
quod in lassitudinem non cademus, quod somnus non
nos premet. Totum hoc quid est ad illam felicitatem,
qua Deum videbimus? Quia ergo Deus ipse ut est,
modo ostendi non potest, quem tamen videbimus;
ideo <hi>quod oculus non vidit, nec auris audivit,</hi> hoc videbunt
boni, hoc videbunt pii, hoc videbunt misericordes,
hoc videbunt fideles, hoc videbunt qui habebunt
bonam sortem in resurrectione corporis, quia
habuerunt bonam obedientiam in resurrectione
cordis.</p>
<div3>
            <head>12.</head>
            <p>
 <hi>Forma servi ab omnibus videbitur, forma Dei a
solis piis.</hi> Ergo et malus Deum visurus est? de quo
dicit Isaias, <hi>Tollatur impius, ne videat claritatem Dei <note>(Isai. XXVI, 10, sec. LXX)</note>
            </hi>.
Ergo et impii et pii videbunt
formam illam: et cum fuerit dicta sententia, <hi>Tollatur
impius, ne videat claritatem Dei;</hi> restat ut circa pios
et bonos impleatur quod Dominus ipse promisit, cum
hic in carne esset, et videretur non solum a bonis,
sed etiam a malis. Loquebatur inter bonos et malos,
et conspicuus omnibus, Deus occultus, homo manifestus;
<pb n="0712"/>
Deus regens homines, homo apparens inter
homines: loquebatur ergo inter illos, et dicebat, <hi>Qui diligit me, mandata mea custodit; et qui diligit
me, diligetur a Patre meo, et ego diligam eum.</hi> 
 Et
quasi diceretur illi, Et quid ei dabis? <hi>Et ostendam,</hi> 
inquit, <hi>me ipsum illi <note>(Joan. XIV, 21)</note>
            </hi>? Quando hoc
dixit? Quando ab hominibus videbatur. Quando hoc
dixit? Quando et ab eis videbatur, a quibus non diligebatur.
Quomodo ergo se ostensurus erat dilectoribus
suis, nisi quia talem qualem non videbant dilectores
sui? Ergo quia forma Dei servabatur, forma hominis
ostendebatur: per formam hominis hominibus
loquens, conspicuus et visibilis, et bonis et malis
omnibus ostendebat se, dilectoribus suis servabat se.
</p>
          </div3>
        </div2>

<div2>
          <head>CAPUT IX.</head>
<div3>
            <head>13.</head>
            <p>
 <hi>Post resurrectionem vita aeterna
in visione Dei.</hi> Quando se demonstraturus est dilectoribus
suis? Post resurrectionem corporis, quando
tolletur impius, ne videat claritatem Dei. Tunc enim, <hi>cum apparuerit, similes ei erimus; quoniam videbimus
eum sicuti est 
 <note>(I Joan. III, 2)</note>
            </hi>. Ipsa est vita aeterna.
Nam totum quidquid dicebamus, nihil est ad illam
vitam. Quia vivimus, quid est? Quia salvi sumus, quid
est? Quia videbimus Deum: magnum. Ipsa est vita
aeterna: ipse hoc dixit, <hi>Haec est autem vita aeterna, ut
cognoscant te unum verum Deum, et quem misisti Jesum
Christum <note>(Joan. XVII, 3)</note>
            </hi>. Haec est vita aeterna, ut cognoscant,
videant, capiant, norint quod crediderant,
percipiant quod nondum capere poterant. Jam videat
mens quod oculus non viderat, nec auris audierat,
nec in cor hominis ascenderat: hoc illis dicetur in
fine, <hi>Venite, benedicti Patris mei, percipite regnum
quod vobis paratum est ab initio mundi. Ibunt</hi> ergo <hi>illi</hi> 
mali <hi>in ambustionem aeternam. Justi autem</hi> quo? <hi>In vitam
aeternam <note>(Matth. XXV, 34, 46)</note>
            </hi>. Quid est vita
aeterna? <hi>Haec est vita aeterna, ut cognoscant te solum
verum Deum, et quem misisti Jesum Christum.</hi> 
</p>
          </div3>
        </div2>

<div2>
          <head>CAPUT X.</head>
<div3>
            <head>14.</head>
            <p>
 <hi>Resurrectio carnis futura.</hi> Loquens
ergo de futura resurrectione corporis, et non
nos dimittens, ait: <hi>Potestatem dedit ei et judicium facere,
quoniam filius hominis est. Nolite mirari hoc,
quia veniet hora.</hi> Ibi non addidit, <hi>et nunc est:</hi> quia ista
hora postea erit, quia ista hora in fine saeculi erit,
quia ista hora novissima erit, in novissima tuba erit. <hi>Nolite mirari,</hi> 
 quia hoc dixi, <hi>Dedit ei potestatem et judicium
facere, quoniam filius hominis est. Nolite mirari.</hi> 
Ideo dixi, quia hominem ab hominibus oportet
judicari. Quibus hominibus judicandis? Quos invenit
vivos? Non solum. Sed quid? <hi>Veniet hora, quando hi
qui sunt in monumentis.</hi> Quomodo expressit carne
mortuos? <hi>qui sunt in monumentis,</hi> quorum jacent sepulta
cadavera, quorum favillae tectae sunt, quorum
ossa dispersa sunt, quorum caro jam non est, et tamen
Deo integra est. <hi>Veniet hora, quando omnes qui
<pb n="0713"/>
sunt in monumentis audient vocem ejus, et prodient omnes.</hi> 
Boni sint, mali sint, audient vocem, et exient.
Rumpentur omnia vincula inferorum: omne quod periit,
imo perisse putatur, restituetur. Si enim Deus fecit
hominem qui non erat, non potest reparare quod erat?
</p>
          </div3>
        </div2>

<div2>
          <head>CAPUT XI.</head>
<div3>
            <head>15.</head>
            <p>
 <hi>Mortuorum suscitatio a Deo,
non minus credibilis quam creatio.</hi> Puto quia cum dicitur,
Deus mortuos suscitaturus est, non res incredibilis
dicitur: quia de Deo, non de homine dicitur.
Magna res est quae fiet, et incredibilis res est quae fiet.
Sed non sit incredibilis, quia vide qui facit. Ille dicitur
quod suscitabit te, qui creavit te. Non eras, et
es; et factus, non eris? Absit, ne credas. Mirabilius
aliquid fecit Deus, quando fecit quod non erat: et
tamen fecit quod non erat; et non creditur reparaturus
quod erat, ab eis ipsis quos fecit quod non erant?
Hoc est quod rependimus Deo, qui non eramus, et
facti sumus? Hoc illi rependimus, ut eum resuscitare
quod fecit non posse credamus? Haec est merces
quam illi reddit creatura sua? Ideo te feci, dicit tibi
Deus, o homo, antequam esses, ut non mihi credas
futurum te esse quod eras, qui potuisti esse quod non
eras? Sed ecce, inquit, in sepulcro quod video, favilla
est, cinis est, ossa sunt: et hoc item accipiet
vitam, cutem, pulpas, carnem, et resurget? quid, favilla
ista, ossa ista, quae video in sepulcro? Vel in
sepulcro vides favillam, vides ossa: in utero matris
tuae nihil erat. Hoc vides, vel favilla sunt, vel ossa
sunt: tu antequam esses, nec favilla erat, nec ossa
erant; et tamen factus es, cum omnino non esses: et
non credis quia ossa ista (quoquo modo sunt, qualiacumque
sunt, sunt tamen) recipient formam quam
habebant, cum tu acceperis quod non habebas? Crede:
quia si credideris hoc, tunc suscitabitur anima
tua. Et si suscitabitur anima tua nunc; <hi>Veniet hora,
et nunc est</hi>: tunc bono tuo resurget caro tua, quando
veniet hora, ut omnes qui sunt in monumentis, audiant
vocem ejus, et prodeant. Non enim quia audis
et prodis, jam gaudere debes: audi quod sequitur, <hi>Qui bona egerunt, in resurrectionem vitae; qui autem
mala egerunt, in resurrectionem judicii.</hi> 
 Conversi ad
Dominum, etc..
</p>
          </div3>
        </div2>
      </div1>

<div1>
        <head>SERMO CXXVIII . <hi>De verbis Evangelii Joannis,</hi> Si ego testimonium perhibeo de me, <hi>etc., cap.</hi> V, V\. 31-35; <hi>deque verbis Apostoli,</hi> Spiritu ambulate, et concupiscentias carnis ne perfeceritis. Caro enim concupiscit, <hi>etc., Galat. cap.</hi> V, V\. 14-17.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Testimonium Christi, etiam
de se ipso quam verum sit.</hi> Audivimus verba sancti
Evangelii: et hoc potest aliquem permovere, quod
ait Dominus Jesus, <hi>Si ego testimonium perhibeo de me,
<pb n="0714"/>
testimonium meum non est verum.</hi> Quomodo ergo non
est verum testimonium veritatis? Nonne ipse est qui
dixit: <hi>Ego sum via, et veritas, et vita <note>(Joan. XIV, 6)</note>
            </hi>?
Cui ergo credendum est, si veritati non est credendum?
Profecto enim non vult credere nisi falsitati,
qui non eligit credere veritati. Dictum est ergo hoc
secundum ipsos, ut sic intelligas, et ex his verbis
hunc sensum concipias: <hi>Si ego testimonium perhibeo
de me, testimonium meum non est verum,</hi> id est, sicut
putatis. Ille enim noverat verum esse de se testimonium
suum: sed propter infirmos, propter incredulos,
propter non intelligentes, sol lucernas quaerebat.
Fulgorem quippe solis lippitudo eorum ferre non
poterat.</p>
          </div3>
<div3>
            <head>2.</head>
            <p>
 <hi>Cur quaesitum testimonium Joannis.</hi> Ideo quaesitus
est Joannes, qui testimonium perhiberet veritati; et
audistis quid ait: <hi>Vos venistis ad Joannem. Ille erat
lucerna ardens et lucens, et vos voluistis exsultare ad
horam in lumine ejus.</hi> Lucerna ista ad illorum confusionem
parata est, quia de hoc dictum est ante tantum
tempus in Psalmis: <hi>Paravi lucernam Christo meo.</hi> 
Utquid lucernam soli? <hi>Inimicos ejus induam confusione:
super ipsum autem florebit sanctificatio mea <note>(Psal. CXXXI, 17, 18)</note>
            </hi>.
Denique hinc sunt confusi quodam
loco per ipsum Joannem, quando dixerunt Domino
Judaei: <hi>In qua potestate ista facis?</hi> dic nobis.
Quibus respondit: <hi>Dicite mihi et vos, Baptismum Joannis
de coelo est, an ex hominibus?</hi> Audierunt, et tacuerunt.
Cogitaverunt enim apud se cito, <hi>Si dixerimus,
Ab hominibus, lapidabit nos populus: quia prophetam
habent Joannem. Si dixerimus, De coelo; dicturus est
nobis, Quare ergo non credidistis ei?</hi> Quia Joannes perhibuit
Christo testimonium. Angustati in cordibus
suis quaestionibus suis, et illaqueati laqueis suis, responderunt, <hi>Nescimus.</hi> 
 Quae potuit alia vox esse tenebrarum?
Rectum est quidem homini, ut quando
nescit, dicat, Nescio. Quando autem scit, et dicit,
Nescio; testis est contra se. Utique noverant excellentiam
Joannis, et quia de coelo erat baptismum ejus:
sed nolebant acquiescere cui testimonium perhibuit
Joannes. At ubi dixerunt, <hi>Nescimus:</hi> respondit eis
Jesus, <hi>Nec ego dicam vobis in qua potestate ista facio <note>(Luc. XX, 2-8)</note>
            </hi>.
Et confusi sunt, et impletum est, <hi>Paravi lucernam Christo meo; inimicos ejus induam
confusione.</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>In martyribus Christus sibi ipse
perhibet testimonium.</hi> Martyres nonne testes sunt Christi,
et testimonium perhibent veritati? Sed si diligentius
cogitemus, quando illi martyres perhibent testimonium,
ipse sibi perhibet testimonium. Ipse
enim habitat in martyribus, ut perhibeant testimonium
veritati. Audi unum ex martyribus, ipsum
apostolum Paulum: <hi>Numquid experimentum
vultis accipere ejus qui in me loquitur Christus <note>(II Cor.
XIII, 3)</note>
            </hi>? Dum perhibet ergo testimonium Joannes,
Christus sibi perhibet testimonium, qui habitat in
Joanne. Perhibeat testimonium Petrus, perhibeat Paulus,
perhibeant caeteri Apostoli, perhibeat Stephanus;
ipse sibi perhibet testimonium, qui habitat in omnibus.
<pb n="0715"/>
Ipse enim sine illis Deus est; illi sine illo quid sunt?</p>
          </div3>
<div3>
            <head>4.</head>
            <p>
 <hi>Charitas ex Spiritu sancto.</hi> De ipso dictum est, <hi>Ascendit in altum, captivavit captivitatem, dedit dona
hominibus 
 <note>(Psal. LXVII, 19; Ephes. IV, 8)</note>
            </hi>. Quid est, <hi>captivavit captivitatem?</hi> 
 Vicit mortem. Quid est, <hi>captivavit
captivitatem?</hi> Mortem procuravit diabolus, et
ipse diabolus de morte Christi est captivatus. <hi>Ascendit
in altum.</hi> Quid altius coelo novimus? Evidenter et
ante oculos discipulorum suorum ascendit in coelum <note>(Act. I, 9)</note>.
Hoc scimus, hoc credimus, hoc fatemur. <hi>Dedit dona hominibus.</hi> 
 Quae dona? Spiritum sanctum.
Qui tale dat donum, qualis ipse est? Magna est enim
misericordia Dei: donum dat aequale sibi; quia donum
ejus Spiritus sanctus est, et unus Deus tota
Trinitas, Pater, et Filius, et Spiritus sanctus. Quid
nobis praestitit Spiritus sanctus? Apostolum audi: <hi>Charitas Dei,</hi> 
 inquit, <hi>diffusa est in cordibus nostris.</hi> 
Unde tibi, o mendice, charitas Dei diffusa est in
corde tuo? Quid, aut in quo charitas Dei diffusa est in
corde humano? <hi>Habemus,</hi> inquit, <hi>thesaurum istum in
vasis fictilibus.</hi> Quare <hi>in vasis fictilibus? Ut eminentia
virtutis sit Dei <note>(II Cor. IV, 7)</note>
            </hi>. Denique cum dixisset, <hi>Charitas Dei diffusa est in cordibus nostris;</hi> 
 ne putaret
quisque a se sibi esse quod diligit Deum, continuo
addidit, <hi>per Spiritum sanctum qui datus est nobis <note>(Rom. V, 5)</note>
            </hi>.
Ut ergo ames Deum, habitet in te Deus,
et amet se de te; id est, ad amorem suum moveat te,
accendat te, illuminet te, excitet te.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Lucta animae et carnis. Subdenda
anima Deo, animae caro.</hi> Lucta est enim in isto corpore:
quamdiu vivimus, pugnamus; quamdiu pugnamus,
periclitamur: sed in his omnibus superamus,
per eum qui dilexit nos <note>(Id. VIII, 37)</note>. Pugnam nostram,
modo cum Apostolus legeretur, audistis: <hi>Omnis,</hi> 
inquit, <hi>Lex in uno sermone impletur, in eo quod
est, Diliges proximum tuum sicut te ipsum.</hi> Ista dilectio
de Spiritu sancto est. <hi>Diliges proximum tuum sicut
te ipsum.</hi> Prius vide si jam nosti diligere te ipsum; et
committo tibi proximum, quem diligas sicut te ipsum.
Si autem nondum nosti diligere te; timeo ne decipias
proximum tuum sicut te. Si enim amas iniquitatem,
non diligis te. Psalmus testis est: <hi>Qui autem diligit
iniquitatem, odit animam suam <note>(Psal. X, 6)</note>
            </hi>. Si autem
odisti animam tuam, quid tibi prodest quia diligis
carnem tuam? Si odisti animam tuam, et diligis carnem
tuam, resurget caro tua; sed ut torqueatur anima
tua. Ergo prius anima diligenda est, quae Deo subdenda
est, ut ordinem suum servitus ista custodiat,
anima Deo, animae caro. Vis serviat caro tua animae
tuae? Deo serviat anima tua. Debes regi, ut possis regere.
Nam lucta ista tam periculosa est, ut si dimiserit
rector, ruina sequatur.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Apostolus de pugna carnis et spiritus.</hi> 
Quae lucta? <hi>Si autem mordetis et comeditis invicem, videte
ne ab invicem consumamini. Dico autem, Spiritu
ambulate.</hi> Apostoli verba dico, quae modo recitata sunt
de Epistola ipsius: <hi>Dico autem, Spiritu ambulate et
concupiscentias carnis ne perfeceritis. Dico autem, Spiritu
<pb n="0716"/>
ambulate, et concupiscentias carnis:</hi> non dixit, Ne
habueritis; neque hoc dixit, Ne feceritis; sed, <hi>ne perfeceritis.</hi> 
Quid sit autem hoc, adjuvante Domino, dicam
ut potero: adestote, ut intelligatis, si Spiritu
ambulatis. <hi>Dico autem, Spiritu ambulate, et concupiscentias
carnis ne perfeceritis.</hi> Sequatur: ne forte aliquid,
ut hoc quod hic obscurum est, in ejus sequentibus
verbis facilius possit intelligi. Dixi enim, non frustra Apostolum
noluisse dicere, Concupiscentias carnis ne habueritis;
neque hoc saltem voluisse dicere, Concupiscentias
carnis ne feceritis: sed dixisse, <hi>Concupiscentias carnis
ne perfeceritis.</hi> Ipsam nobis luctam proposuit. In hoc
praelio versamur, si Deo militamus. Quid ergo sequitur? <hi>Caro enim concupiscit adversus spiritum, spiritus
autem adversus carnem. Haec enim invicem adversantur</hi>;
 <hi>ut non ea quae vultis, faciatis.</hi> Hoc si non intelligatur,
periculosissime auditur. Ideo sollicitus ne
male homines intelligendo pereant, suscepi haec verba
Apostoli, adjuvante Domino, exponere vestrae Charitati.
Vacat nobis, matutina coepimus, hora prandii
non urget: ad istum diem, id est sabbatum, maxime
hi assolent convenire, qui esuriunt verbum Dei. Audite
et attendite; dicam quantum potero diligenter.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Apostolus male intellectus. Officium
pastoris, explanare difficiles locos Scripturae.</hi> 
Quid est hoc ergo quod dixi, Periculose auditur, si
non intelligatur? Multi concupiscentiis carnalibus et
damnabilibus victi, committunt quaeque facinora atque
flagitia, et immunditiis tam pessimis volutantur,
quae turpe est etiam dicere; et dicunt sibi ista verba
Apostoli. Vide quid dixit Apostolus, <hi>Ut non ea quae
vultis, illa faciatis.</hi> Nolo facere, cogor, compellor,
vincor, facio quae nolo, sicut ait Apostolus <note>(Rom. VII,
19)</note>: <hi>Quia caro concupiscit adversus spiritum, spiritus
autem adversus carnem, ut non ea quae vultis, illa faciatis.</hi> 
Videtis quam periculose auditur, si non intelligitur.
Videtis quemadmodum pertineat ad officium
pastoris, opertos fontes aperire, et aquam puram, innoxiam,
sitientibus ovibus ministrare.</p>
          </div3>
<div3>
            <head>8.</head>
            <p>
 <hi>Pugna interior sic gerenda, ut spiritus non vincatur
a carne.</hi> Noli ergo vinci, quando pugnas. Videte
quale bellum proposuit, qualem pugnam, qualem
rixam, intus, intra te ipsum. <hi>Caro concupiscit adversus
spiritum.</hi> Si non concupiscit et spiritus adversus
carnem, fac adulterium. Si autem spiritus concupiscit
adversus carnem, luctam video, victum non video,
pugna est. <hi>Concupiscit caro adversus spiritum:</hi> delectat
adulterium. Fateor quia delectat. Sed <hi>spiritus concupiscit
adversus carnem:</hi> delectat et castitas. Ergo
vincat spiritus carnem: aut certe non vincatur a
carne. Adulterium tenebras quaerit, castitas lucem
desiderat. Quomodo vis innotescere, sic vive: quomodo
vis hominibus innotescere, etiam praeter oculos
hominum sic vive; quoniam qui fecit te, et in tenebris
vid et te. Quare laudatur castitas publice ab hominibus?
Quare non laudant adulterium nec adulteri? Qui ergo
quaerit veritatem, venit ad lucem <note>(Joan. III, 21)</note>.
</p>
          </div3>
        </div2>

<div2>
          <head>CAPUT VI.</head>

<pb n="0717"/>
<p>Sed delectat adulterium. Contradicatur,
resistatur, repugnetur. Non enim non habes
unde pugnes. Deus tuus est in te, Spiritus bonus datus
est tibi. Et tamen permittitur ipsa caro concupiscere
adversus spiritum, suggestionibus pravis et
delectationibus genuinis. Fiat quod ait Apostolus, <hi>Non regnet peccatum in vestro mortali corpore 
 <note>(Rom. VI,
12)</note>
            </hi>. Non dixit, non sit. Jam est ibi. Quod ideo peccatum
vocatur, quia merito peccati contigit. Non
enim in paradiso caro concupiscebat adversus spiritum,
aut erat ibi ista pugna, ubi pax erat sola: sed
facta transgressione, posteaquam homo noluit servire
Deo, et donatus est sibi; nec sic donatus sibi, ut
possit saltem possidere se; sed ab eo possessus, a
quo deceptus; coepit caro concupiscere adversus spiritum.
Et hoc in bonis concupiscit adversus spiritum:
nam in malis non habet contra quem concupiscere.
Ibi enim concupiscit adversus spiritum, ubi est spiritus.</p>
<div3>
            <head>9.</head>
            <p>
 <hi>Pugnare contra carnis concupiscentias munus est
Spiritus sancti in nobis. Bene agit qui a bono agitur.</hi> 
Quod enim ait, <hi>Caro concupiscit adversus spiritum, et
spiritus adversus carnem,</hi> noli putare spiritui hominis
tantum datum. Spiritus Dei est qui pugnat in te adversus
te, adversus illud quod est in te contra te.
Noluisti enim stare ad Dominum; cecidisti, fractus es;
quomodo vas quando de manu hominis cadit in terram,
fractus es. Et quia fractus es, ideo adversus es
tibi, ideo es contra te. Nihil sit in te contra te, et integer
stabis.
</p>
          </div3>
        </div2>

<div2>
          <head>CAPUT VII.</head>
<p>Nam ut noveris ad Spiritum sanctum
hoc officium pertinere, alio loco dicit Apostolus, <hi>Si enim secundum carnem vixeritis, moriemini: si autem
spiritu facta carnis mortificaveritis, vivetis.</hi> 
 In his
verbis jam extollebat se homo, quasi spiritu suo facta
carnis possit mortificare. <hi>Si secundum carnem vixeritis,
moriemini: si autem spiritu facta carnis mortificaveritis,
vivetis.</hi> Expone nobis, Apostole, quo spiritu. Habet
enim et homo spiritum ad naturam propriam pertinentem,
quo homo est. Homo enim constat ex corpore
et spiritu. Et de ipso spiritu hominis dictum est: <hi>Nemo scit quae sunt hominis, nisi spiritus hominis qui in
ipso est 
 <note>(I Cor. II, 11)</note>
            </hi>. Video ergo et ipsum hominem
habere spiritum suum pertinentem ad naturam suam,
et audio te dicentem, <hi>Si autem spiritu facta carnis mortificaveritis,
vivetis.</hi> Quaero quo spiritu: meo, an Dei?
Audio enim verba tua, et adhuc ambiguitate promoveor.
Spiritus enim cum dicitur, et hominis est aliquando,
et pecoris spiritus dicitur; sicut scriptum
est, per diluvium mortuam esse omnem carnem, quae
habebat in se spiritum vitae <note>(Gen. VI, 17, et VII, 22)</note>.
Ac per hoc et pecoris spiritus dicitur, et hominis spiritus
dicitur. Aliquando et ventus spiritus dicitur; sicut
habetur in Psalmo, <hi>Ignis, grando, nix, glacies, spiritus
tempestatis <note>(Psal. CXLVIII, 8)</note>
            </hi>. Cum ergo multis modis
dicatur spiritus, quo spiritu dixisti, o Apostole, facta
carnis mortificanda? meo, an Dei? Audi quod sequitur,
et intellige. Sublata est quaestio sequentibus verbis.
Cum enim dixisset, <hi>Si autem spiritu facta carnis
mortificaveritis, vivetis;</hi> continuo addidit, <hi>Quotquot
<pb n="0718"/>
enim Spiritu Dei aguntur, hi filii sunt Dei <note>(Rom. VIII,
13, 14)</note>
            </hi>. Agis, si agaris; et bene agis, si a bono agaris.
Ergo quod dixit tibi, <hi>Si spiritu facta carnis mortificaveritis,
vivetis;</hi> et ambiguum tibi erat de quo spiritu
dixerat, in sequentibus verbis intellige praeceptorem,
agnosce Redemptorem. Etenim ille Redemptor
tibi Spiritum dedit, quo mortifices facta carnis. <hi>Quotquot enim Spiritu Dei aguntur, hi filii sunt Dei.</hi> 
Non sunt filii Dei, si non aguntur Spiritu Dei. Si autem
Spiritu Dei aguntur, pugnant: quia magnum
habent adjutorem. Non enim Deus sic nos spectat pugnantes,
quomodo spectat populus venatores. Populus
venatori favere potest, periclitantem adjuvare non
potest.</p>
</div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Sancti hic non faciunt quae volunt,
quomodo.</hi> Sic ergo et hic, <hi>Caro concupiscit adversus
spiritum, et spiritus adversus carnem.</hi> Et quid
est, <hi>Ut non ea quae vultis, faciatis?</hi> Hic enim periculum
est mali intellectoris. Sit nunc officium qualiscumque
expositoris. <hi>Ut non ea quae vultis, faciatis.</hi> 
Attendite, sancti quicumque pugnatis. Praeliantibus
loquor. Intelligunt qui pugnant: non me intelligit qui
non pugnat. Nam qui pugnat, non dico intelligit me,
sed praevenit me. Quid vult homo castus? Ut nulla
omnino surgat in membris ejus concupiscentia adversaria
castitati. Pacem vult, sed nondum habet.
Quando enim ad illud ventum fuerit, ubi nulla
omnino exsurgat concupiscentia adversanda, nullus
erit hostis cum quo luctemur; nec exspectatur ibi
victoria, quia de hoste jam victo triumphatur. Audi
ipsam victoriam, ipso Apostolo dicente, <hi>Oportet corruptibile
hoc induere incorruptionem, et mortale hoc induere
immortalitatem. Cum autem corruptibile hoc induerit
incorruptionem, et mortale hoc induerit immortalitatem;
tunc fiet sermo qui scriptus est, Absorpta est
mors in victoriam.</hi> Audi voces triumphantium: <hi>Ubi
est, mors, contentio tua? ubi est, mors, aculeus tuus <note>(I Cor. XV, 53-55)</note>
            </hi>?
Percussisti, vulnerasti, dejecisti:
sed vulneratus est pro me, qui fecit me. O mors, o
mors! vulneratus est pro me, qui fecit me, et de morte
sua vicit te. Et tunc triumphantes dicturi sunt: <hi>Ubi
est, mors, contentio tua? ubi est, mors, aculeus tuus?</hi> 
</p>
          </div3>
        </div2>

<div2>
          <head>CAPUT IX.</head>
<div3>
            <head>11.</head>
            <p>
 <hi>Vult homo non esse concupiscentias,
nec facit quod vult.</hi> Modo autem, quando caro
concupiscit adversus spiritum, et spiritus adversus
carnem, contentio mortis est: non quod volumus
facimus. Quare? Quia volumus ut nullae sint concupiscentiae,
sed non possumus. Velimus nolimus, habemus
illas: velimus nolimus, titillant, blandiuntur,
stimulant, infestant, surgere volunt. Premuntur, nondum
exstinguuntur; quamdiu <hi>caro concupiscit adversus
spiritum, et spiritus adversus carnem.</hi> Numquid hoc
etiam cum mortuus fuerit homo? Absit. Deponis carnem,
quomodo tecum trahis concupiscentias carnis?
Sed si bene pugnasti, reciperis ad quietem. De qua
quiete coronandus es, non damnandus: ut postea
<pb n="0719"/>
perducaris ad regnum. Ergo quamdiu hic vivitur, fratres,
sic est: sic et nos qui senuimus in ista militia,
minores quidem hostes habemus: sed tamen habemus.
Fatigati sunt quodam modo hostes nostri jam
etiam per aetatem: sed tamen etiam fatigati non cessant
qualibuscumque metibus infestare senectutis quietem.
Acrior pugna juvenum est: novimus eam, transivimus
per eam. <hi>Caro</hi> ergo <hi>concupiscit adversus spiritum,
et spiritus adversus carnem; ut non ea quae vultis,
faciatis.</hi> Quid enim vultis, o sancti, o boni praeliatores,
o fortes milites Christi? quid vultis? Ut non
sint omnino concupiscentiae malae. Sed non potestis.
Exercete bellum, sperate triumphum. Modo enim interim
pugnatur. <hi>Caro concupiscit adversus spiritum, et
spiritus adversus carnem; ut non ea quae vultis, faciatis:</hi> 
id est, ut omnino nullae sint concupiscentiae
carnis.
</p>
          </div3>
        </div2>

<div2>
          <head>CAPUT X.</head>
<div3>
            <head>12.</head>
            <p>
 <hi>Pugnandum ne regnet peccatum.
Arma nostra. Potestas nobis data.</hi> Sed facite quod potestis;
quod ait ipse Apostolus alio loco, quod commemorare
jam coeperam: <hi>Non regnet peccatum in vestro
mortali corpore, ad obediendum desideriis ejus.</hi> 
Ecce quod nolo; mala desideria surgunt: sed noli
obedire. Arma te, sume instrumenta bellorum. Praecepta
Dei, arma tua sunt. Si bene me audis, et ex eo
quod loquor armaris. <hi>Non,</hi> inquit, <hi>regnet peccatum in
vestro mortali corpore.</hi> Quamdiu enim portatis mortale
corpus, pugnat contra vos peccatum: sed <hi>non regnet.</hi> 
Quid est, <hi>non regnet?</hi> Id est, <hi>ad obediendum desideriis
ejus.</hi> Si coeperitis obedire, regnat. Et quid est
obedire, nisi ut <hi>exhibeatis membra vestra arma iniquitatis
peccato <note>(Rom. VI, 12, 13)</note>
            </hi>? Nihil hoc doctore
praeclarius. Quid vis jam ut exponam tibi? Fac quod
audisti. Non exhibeas membra tua arma iniquitatis
peccato. Dedit tibi Deus potestatem per Spiritum
suum, ut membra tua teneas. Surgit libido, tene tu
membra: quid factura est quae surrexit? Tu tene
membra: noli exhibere membra tua arma iniquitatis
peccato; noli armare adversarium tuum contra te.
Tene pedes, ne eant ad illicita. Libido surrexit, tene
tu membra: tene tu manus ab omni scelere: tene tu
oculos, ne male attendant: tene aures, ne verba libidinis
libenter audiant: tene totum corpus, tene latera,
tene summa, tene ima. Quid facit libido? Surgere
novit, vincere non novit. Surgendo assidue sine
causa, discit et non surgere.
</p>
          </div3>
        </div2>

<div2>
          <head>CAPUT XI.</head>
<div3>
            <head>13.</head>
            <p>
 <hi>Concupiscentias perficere quid
sit.</hi> Redeamus ergo ad verba, quae obscura de Apostolo
proposueram, et plana jam esse videbimus. Hoc
enim proposueram, quod non dixit Apostolus, Spiritu
ambulate, et concupiscentias carnis ne habueritis:
quia necesse est ut habeamus illas. Quare ergo non
dixit, Concupiscentias carnis ne feceritis? Quia facimus
eas; concupiscimus enim. Ipsum concupiscere,
facere est. Sed ait Apostolus: <hi>Jam non ego operor illud,
sed quod habitat in me peccatum. <note>(Rom. VII, 17)</note>
            </hi>.
Ergo quid tibi cavendum est? Hoc sine dubio, ne perficias.
Surrexit libido damnabilis, surrexit, suggessit:
<pb n="0720"/>
non audiatur. Ardet, non se compescit, et velles ut
non arderet. Et ubi est, <hi>Ut non ea quae vultis, faciatis?</hi> 
Noli dare membra. Ardeat sine causa, et consumit
se. In te ergo fiunt ipsae concupiscentiae. Fatendum
est, fiunt. Ideo dixit, <hi>Ne perfeceritis.</hi> Sed non perficiantur.
Decrevisti facere, perfecisti. Perfecisti etenim,
si decernas faciendum esse adulterium, et ideo
non facias quia locus non est inventus, quia opportunitas
non datur, quia forte illa casta est de qua videris
esse commotus: ecce jam illa casta est, et tu adulter
es. Quare? Quia perfecisti concupiscentias. Quid
est, perfecisti? In animo tuo faciendum esse adulterium
decrevisti. Jam, quod absit, si et membra fuerint
operata, in mortem devolutus es.
</p>
          </div3>
        </div2>

<div2>
          <head>CAPUT XII.</head>
<div3>
            <head>14.</head>
            <p>
 <hi>In tribus mortuis a Christo suscitatis
tres peccatorum gradus.</hi> Suscitavit Christus mortuam
in domo filiam Archisynagogi <note>(Marc. V, 22-42)</note>.
In domo erat, elata nondum erat. Sic est homo qui
flagitium decrevit in corde: mortuus est, sed intus
jacet. Si autem usque ad membrorum perpetrationem
pervenerit, elatus est foras. Sed et juvenem filium
viduae suscitavit Dominus, quando extra portam
civitatis mortuus efferebatur. Sic ergo audeo quid dicere:
Decrevisti in corde tuo, si te revocaveris ab
actu tuo, sanatus eris antequam perpetres. Si enim
egeris in corde tuo poenitentiam, quia rem malam,
et scelestam, et flagitiosam damnabilemque decreveras:
ibi ubi mortuus jacebas intus, sic intus surrexisti.
Si autem perfeceris, jam foras elatus es: sed habes
qui tibi dicat, <hi>Juvenis, tibi dico, surge <note>(Luc. VII,
11-15)</note>
            </hi>. Etiamsi perpetrasti, poeniteat te, de proximo
redi: noli in sepulcrum venire. Sed et hic mihi tertius
mortuus est, qui etiam perductus est ad sepulcrum.
Jam supra se habet consuetudinis pondus,
moles eum terrena multum premit. Multum enim
exercitatus est in flagitiis, consuetudine sua nimia
praegravatur. Clamat et Christus, <hi>Lazare, prodi foras.</hi> 
Homo enim pessimae consuetudinis jam putet. Merito
ibi Christus clamavit: nec solum clamavit, sed <hi>magna
voce clamavit <note>(Joan. XI, 14-44)</note>
            </hi>. Ad Christi enim clamorem
etiam tales, licet mortui, licet sepulti, licet putentes,
resurgent tamen et ipsi; resurgent. De nullo
enim jacente desperandum est sub tali suscitatore.
Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CXXIX . <hi>De verbis Evangelii Joannis, cap.</hi> V, 39-47, Scrutamini Scripturas, in quibus putatis vos vitam aeternam habere, <hi>etc. Contra Donatistas</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Evangelicae lectionis expositio.</hi> 
Ad evangelicam lectionem, quae recens sonuit
in auribus nostris, advertat Charitas vestra, dum
pauca loquimur quae Dominus donat. Ad Judaeos Dominus
loquebatur Jesus, et dicebat eis: <hi>Scrutamini
Scripturas, in quibus putatis vos vitam aeternam habere;
ipsae testimonium perhibent de me.</hi> Deinde post
<pb n="0721"/>
paululum: <hi>Ego,</hi> inquit, <hi>veni in nomine Patris mei, et
non accepistis me: si alius venerit in nomine suo, illum
accipietis.</hi> Deinde post paululum: <hi>Quomodo potestis
mihi credere, gloriam ab invicem exspectantes, et gloriam
quae a Deo solo est, non quaerentes?</hi> Ad extremum
ait: <hi>Non ego vos accuso apud Patrem: est qui
vos accusat Moyses, in quem vos speratis. Si enim crederetis
Moysi, crederetis forsitan et mihi: de me enim
ille scripsit. Cum autem verbis illius non creditis, quomodo
potestis mihi credere?</hi> Ad haec proposita nobis
divinitus, ex ore Lectoris, sed ministerio Salvatoris,
audite pauca non numeranda, sed appendenda.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Christi verba ad discipulos, ad nos
pariter spectant.</hi> Nam ista omnia facile est intelligere
de Judaeis. Sed cavendum est, ne cum illos nimis attendimus,
a nobis oculos auferamus. Discipulis enim
suis Dominus loquebatur: et utique quod illis loquebatur,
et nobis posteris loquebatur. Neque enim ad
illos solos pertinet quod ait, <hi>Ecce ego vobiscum sum
usque ad consummationem saeculi <note>(Matth. XXVIII, 20)</note>
            </hi>:
sed ad omnes etiam postea futuros Christianos, et
usque in finem saeculi proventuros. Loquens ergo illis
ait, <hi>Cavete a fermento Pharisaeorum.</hi> Tunc putaverunt
ideo Dominum dixisse hoc, quia panes non tulerant:
non intellexerunt, quia <hi>Cavete a fermento Pharisaeorum,</hi> 
hoc dictum est, Cavete a doctrina Pharisaeorum <note>(Id. XVI, 6-12)</note>.
Quae fuit doctrina Pharisaeorum, nisi
quam modo audistis? <hi>Gloriam ab invicem quaerentes,
gloriam ab invicem exspectantes, et gloriam quae a solo
Deo est, non quaerentes.</hi> De his apostolus Paulus ita
dicit: <hi>Testimonium eis perhibeo, quia zelum Dei habent,
sed non secundum scientiam. Zelum,</hi> inquit, <hi>Dei habent:</hi> 
 novi, scio, apud illos fui, talis fui. <hi>Zelum Dei habent, sed non secundum scientiam?</hi> 
 Quid
est hoc, Apostole, <hi>non secundum scientiam?</hi> Expone
nobis quam commendes scientiam, quam doleas in
illis non esse, et in nobis velis esse. Secutus adjunxit,
et quod clausum posuerat, aperuit. Quid est, <hi>Zelum
Dei habent, sed non secundum scientiam? Ignorantes
enim Dei justitiam, et suam volentes constituere, justitiae
Dei non sunt subjecti <note>(Rom. X, 2, 3)</note>
            </hi>. Ignorare
ergo Dei justitiam et suam velle constituere, hoc est,
gloriam ab invicem exspectare et gloriam quae a solo
Deo est non requirere, hoc est fermentum Pharisaeorum.
Ab hoc cavere Dominus jubet. Si servis jubet,
et Dominus jubet, caveamus; ne audiamus, <hi>Utquid
mihi dicitis, Domine, Domine, et non facitis quae dico <note>(Luc. VI, 46)</note>
            </hi> 
?
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Judaeorum infidelitas.</hi> Relinquamus
ergo paululum Judaeos, quibus Dominus tunc loquebatur.
Foris sunt, audire nos nolunt. Ipsum
Evangelium oderunt, falsa testimonia in Dominum
procuraverunt, ut damnarent vivum: alia testimonia
emerunt pecunia contra mortuum. Quando eis dicimus,
Credite in Jesum: respondent nobis, In hominem
mortuum credituri sumus? Cum autem addimus,
Sed resurrexit: respondent, Absit; discipuli ejus furati
<pb n="0722"/>
sunt eum de sepulcro. Amant falsitatem Judaei
emptores, et contemnunt veritatem Domini Redemptoris.
Quod loqueris, Judaee, parentes tui pecunia
emerunt; et hoc in te remansit, quod emerunt. Attende
potius eum qui emit te, non qui mendacium
emit tibi.</p>
          </div3>
<div3>
            <head>4.</head>
            <p>
 <hi>Verba Christi in Judaeos, Ecclesiae conveniunt in
Donatistas.</hi> Sed istos, ut diximus, relinquamus: istos
attendamus fratres nostros, cum quibus agimus. Nam
Christus caput est et corpus. Caput in coelo est, corpus
in terra est: caput Dominus est, corpus Ecclesia
ejus. Sed meministis dictum, <hi>Erunt duo in carne una.
Sacramentum hoc magnum est,</hi> ait Apostolus, <hi>ego autem
dico in Christo et in Ecclesia <note>(Ephes. V, 23, 31,
32)</note>
            </hi>. Si ergo duo sunt in carne una, duo sunt in voce
una. Caput nostrum, Dominus Christus, locutus est
ad Judaeos ea quae audivimus, cum Evangelium legeretur,
caput ad inimicos suos: loquatur et corpus, id
est, Ecclesia, ad inimicos suos. Nostis ad quos loquatur.
Quid habet loqui? Non dixi de meo, ut vox una sit:
quia caro una, vox una. Hoc ergo illis dicamus: voce
Ecclesiae loquor. O fratres, filii dispersi, oves errantes,
rami praecisi, quid mihi calumniamini? Quid
me non agnoscitis? <hi>Scrutamini Scripturas, in quibus
putatis vos vitam aeternam habere; ipsae testimonium
perhibent de me:</hi> Judaeis dicit caput nostrum, quod
vobis corpus dicit: <hi>Quaeretis me, et non invenietis <note>(Joan. VII, 36)</note>
            </hi>.
Quare? Quia non scrutamini Scripturas,
quae testimonium perhibent de me.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Testimonia Veteris Testamenti de
Christo et Ecclesia.</hi> Testimonium pro capite: <hi>Abrahae
dictae sunt promissiones et semini ejus. Non dicit, Et
seminibus, tanquam in multis; sed tanquam in uno, Et
semini tuo, quod est Christus <note>(Galat. III, 16)</note>
            </hi>. Testimonium
pro corpore ad Abraham, quod commemoravit
Apostolus. <hi>Abrahae dictae sunt promissiones. Vivo ego,
dicit Dominus; per memetipsum juro, quia obaudisti
vocem meam, et non pepercisti dilecto filio tuo propter
me, nisi benedicens benedicam te, et implendo implebo
semen tuum sicut stellas coeli, et sicut arenam maris;
et benedicentur in semine tuo omnes gentes terrae <note>(Gen.
XXII, 16-18)</note>
            </hi>. Habes testimonium pro capite, habes
pro corpore. Audi aliud breve, et prope una sententia
complexum pro capite et pro corpore. De resurrectione
Christi Psalmus loquebatur: <hi>Exaltare super
coelos, Deus.</hi> Continuo pro corpore: <hi>Et super omnem
terram gloria tua <note>(Psal. LVI, 6, 12)</note>
            </hi>. Audi testimonium
pro capite: <hi>Foderunt manus meas et pedes meos, dinumeraverunt
omnia ossa mea: ipsi vero consideraverunt
et conspexerunt me, diviserunt sibi vestimenta mea,
et super vestem meam miserunt sortem.</hi> Audi continuo
pro corpore, post pauca verba: <hi>Commemorabuntur, et
convertentur ad Dominum universi fines terrae; et
adorabunt in conspectu ejus universae patriae gentium:
quoniam Domini est regnum, et ipse dominabitur gentium <note>(Psal. XXI, 17, 18, 19, 28, 29)</note>
            </hi>.
Audi pro capite: <hi>Et ipse tanquam sponsus procedens de thalamo
<pb n="0723"/>
suo.</hi> 
 Et in ipso psalmo audi pro corpore: <hi>In omnem
terram exivit sonus eorum, et in fines orbis terrae verba
eorum <note>(Psal. XVIII, 6, 5)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Novi Testamenti testimonium pro
Christo et Ecclesia.</hi> Haec Judaeis, et istis nostris.
Quare? Quia istas Scripturas Veteris Testamenti et
Judaei accipiunt, et nostri isti accipiunt. Sed ipsum
Christum, quem illi non accipiunt, videamus si
isti accipiunt. Dicat et ipse, dicat et pro se qui
caput est, et pro corpore suo quod est Ecclesia,
quia et in nobis caput loquitur pro corpore. Audi
pro capite: Resurrexit a mortuis, invenit discipulos
haesitantes, dubitantes, prae gaudio non credentes;
aperuit illis sensum, ut intelligerent Scripturas,
et dixit eis, <hi>Quia sic scriptum est, et sic oportebat
Christum pati, et resurgere a mortuis tertio die.</hi> 
Habes pro capite; dicat et pro corpore: <hi>Et praedicari
in nomine ejus poenitentiam et remissionem peccatorum
per omnes gentes, incipientibus ab Jerusalem <note>(Luc. XXIV,
45, etc.)</note>
            </hi>. Dicat ergo Ecclesia inimicis suis, dicat. Dicit
plane, non tacet: sed illi audiant. Fratres, audistis
testimonia, jam noscite me. <hi>Scrutamini Scripturas, in
quibus vos speratis vitam aeternam habere; ipsae testimonium
perhibent de me.</hi> Quae dixi, non sunt de meo,
sed de Domini mei, et tamen adhuc aversamini, adhuc
tergiversamini. <hi>Quomodo potestis mihi credere, gloriam
ab invicem exspectantes, et gloriam quae a solo
Deo est, non quaerentes?</hi> Quia ignorantes Dei justitiam,
zelum Dei habetis, sed non secundum scientiam.
Ignorantes enim Dei justitiam, et vestram volentes
constituere, justitiae Dei non estis subjecti. Quid est
aliud, ignorare Dei justitiam, et suam velle constituere,
nisi dicere: Ego sanctifico, ego justifico; quod
ego dedero, hoc sanctum est? Dimitte Deo quod Dei
est: agnosce, homo, quod hominis est. Ignoras Dei
justitiam, et tuam vis constituere. Justificare me vis:
sufficit tibi ut mecum justificeris.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Antichristi scelus imitantur Donatistae.</hi> 
De Antichristo dictum est, et omnes sic intelligunt
quod ait Dominus, <hi>Ego veni in nomine Patris
mei, et non suscepistis me: si alius venerit in
nomine suo, hunc suscipietis.</hi> Sed audiamus et Joannem: <hi>Audistis quia venit Antichristus, et nunc antichristi
multi facti sunt 
 <note>(I Joan. II, 18)</note>
            </hi>. Quid autem
expavescimus in Antichristo, nisi quia nomen suum
honoraturus est, et nomen Domini contempturus?
Quid aliud facit qui dicit: Ego justifico? Respondetur
ei: Ego ad Christum veni, non pedibus, sed corde
veni: ubi Evangelium audivi, ibi credidi, ibi baptizatus
sum: quia in Christum credidi, in Deum credidi.
Et ille: Non es mundus. Quare? Quia non ibi
fui. Dic quare non sum mundatus, homo qui baptizatus
sum in Jerusalem, homo qui baptizatus sum,
verbi gratia, apud Ephesios, ad quos datam Epistolam
legis, et quorum pacem spernis? Ecce ad
Ephesios scripsit Apostolus: fundata est Ecclesia,
<pb n="0724"/>
manet usque nunc; et uberius manet, multiplicius
manet, tenet quod accepit ab Apostolo, <hi>Si quis annuntiaverit
vobis praeter quam quod accepistis, anathema
sit <note>(Galat. I, 9)</note>
            </hi>. Quid ergo? quid mihi dicis?
Mundus non sum? Ibi baptizatus, mundus non sum?
Etiam non es. Quare? Quia ego ibi non fui. Sed qui
ubique est, ibi fuit. Qui ubique est, ibi fuit, in cujus
nomen credidi. Tu nescio unde veniens, imo non veniens,
sed volens ut ego ad te veniam, hic positus dicis
mihi: Non es recte baptizatus, quia ego ibi non fui. Vide
quis ibi fuit. Quid dictum est Joanni? <hi>Super quem videris
Spiritum descendentem quasi columbam, hic est qui
baptizat <note>(Joan. I, 33)</note>
            </hi>. Ipsum habes quaerentem te:
imo quia mihi ab ipso baptizato invidisti, ipsum perdidisti.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Quae sit Catholicorum, quae
Donatistarum doctrina.</hi> Intelligite ergo, fratres mei,
vocem nostram et illorum, et videte quid eligatis. Nos
hoc dicimus: Simus sancti, Deus scit; simus iniqui,
et hoc magis ipse scit: vos in nobis spem non ponatis,
qualescumque simus. Si boni sumus, facite
quod scriptum est: <hi>Imitatores mei estote, sicut et ego
Christi <note>(I Cor. IV, 10)</note>
            </hi>. Si autem mali sumus, nec sic
deserti estis, nec sic sine consilio remansistis: audite
dicentem, <hi>Quae dicunt, facite; quae autem faciunt,
facere nolite <note>(Matth. XXIII, 3)</note>
            </hi>. Illi autem contra: Nisi
boni fuerimus, peristis. Ecce est alius qui veniet in
nomine suo. Ergo vita mea ex te pendebit, et salus
mea ex te religabitur? Itane oblitus sum fundamentum
meum? Nonne petra erat Christus <note>(I Cor. X, 4)</note>?
Nonne qui aedificat super petram, ipsum non dejicit
ventus, pluvia, flumina <note>(Matth. VII, 25)</note>? Veni ergo
mecum, si vis, super petram, et noli mihi esse velle
pro petra.</p>
          </div3>
<div3>
            <head>9.</head>
            <p>
 <hi>Donatistae nec Moysi, nec Christo credunt vel resurgenti.
Donatistae in Christum injurii.</hi> Dicat ergo et
novissimum illud Ecclesia, <hi>Si crederetis Moysi, crederetis
et mihi; de me enim ille scripsit:</hi> quia corpus sum
ejus, de quo scripsit. Et de Ecclesia Moyses scripsit.
Nam Moysi verba dixi, <hi>In semine tuo benedicentur
omnes gentes <note>(Gen. XXII, 18)</note>
            </hi>. Moyses hoc in primo libro
scripsit. Si crederetis Moysi, crederetis et Christo. Quia
Moysi verba contemnitis, necesse est ut Christi verba
contemnatis. <hi>Habent ibi,</hi> inquit, <hi>Moysen et Prophetas,
audiant illos. Non, pater Abraham; sed si quis a
mortuis venerit, ipsum audient.</hi> Et ille: <hi>Si Moysen et
Prophetas non audiunt, nec si quis a mortuis resurrexerit,
credent <note>(Luc. XVI, 29-31)</note>
            </hi>. Hoc de Judaeis dictum est:
ergo non dictum de haereticis?
</p>
          </div3>
        </div2>

<div2>
          <head>CAPUT VIII.</head>
<p>A mortuis resurrexerat qui dicebat, <hi>Oportebat Christum pati, et resurgere a mortuis
tertia die.</hi> 
 Hoc credo. Credo, inquit. Credis?
Quare non credis quod sequitur? Quia credis, <hi>Oportebat Christum pati, et resurgere a mortuis tertia
die;</hi> 
 hoc dictum est de capite: crede et quod
sequitur de Ecclesia, <hi>Praedicari in nomine ejus poenitentiam
et remissionem peccatorum per omnes gentes.</hi> 
<pb n="0725"/>
Quare credis de capite, et non credis de corpore?
Quid tibi fecit Ecclesia, ut eam velis quodam modo
decollare? Tollere vis Ecclesiae caput, et capiti credere,
corpus relinquere, quasi exanime corpus. Sine
causa capiti, quasi famulus devotus blandiris. Qui decollare
vult, et caput et corpus conatur occidere.
Erubescunt negare Christum, et non erubescunt negare
verba Christi. Christum nec nos vidimus oculis,
nec vos. Judaei viderunt, et occiderunt. Nos non vidimus,
et credimus: verba ipsius nobiscum sunt.
Comparate vos Judaeis: illi contempserunt pendentem
in ligno, vos comtemnitis sedentem in coelo: illis
suggerentibus stetit titulus Christi, vobis stantibus
deletur Baptismus Christi. Sed quid restat, fratres,
nisi oremus et pro superbis, oremus et pro elatis,
qui se sic extollunt? Dicamus pro illis Deo, <hi>Cognoscant
quia tibi nomen Dominus:</hi> et non homines, sed <hi>tu solus altissimus super omnem terram 
 <note>(Psal. LXXXII,
19)</note>
            </hi>. Conversi ad Dominum, etc.</p>
</div2>
      </div1>

<div1>
        <head>SERMO CXXX. <hi>De verbis Evangelii Joannis, ubi narratur miraculum de quinque panibus et duobus piscibus. Cap.</hi> V, V\. 5-14.</head>
<div3>
          <head>1.</head>
          <p>
 <hi>Miraculi significatio.</hi> Miraculum grande factum
est, dilectissimi, ut de quinque panibus et
duobus piscibus saturarentur quinque hominum millia,
et residua fragmentorum implerent duodecim cophinos.
Grande miraculum: sed non multum mirabimur
factum, si attendamus facientem. Ille multiplicavit
in manibus frangentium quinque panes, qui
in terra germinantia multiplicat semina, ut grana
pauca mittantur et horrea repleantur. Sed quia illud
omni anno facit, nemo miratur. Admirationem tollit
non facti vilitas, sed assiduitas. Dominus autem quando
ista faciebat, non solum per verba, sed etiam per ipsa
miracula intelligentibus loquebatur. Quinque panes significabant
quinque libros Legis Moysi. Lex vetus hordeum
est ad evangelicum triticum. Magna in illis libris
de Christo mysteria continentur. Unde ait ipse: <hi>Si
crederetis Moysi, crederetis et mihi: de me enim ille scripsit <note>(Joan. V, 46)</note>
          </hi>.
Sed quomodo in hordeo medulla sub
palea latet; sic in velamento mysteriorum Legis latet
Christus. Ut panis mysteria illa exponuntur, et
dilatantur; sic et panes illi crescebant, quando frangebantur.
Et hoc quod vobis exposui, panem vobis
fregi. Quinque millia hominum significant plebem sub
quinque libris Legis constitutam. Duodecim cophini
sunt duodecim Apostoli, qui et ipsi de fragmentis
Legis impleti sunt. Duo pisces sunt, aut duo praecepta
dilectionis Dei et proximi, aut duo populi ex
circumcisione et praeputio, aut duae illae sacrae personae
regis et sacerdotis. Haec cum exponuntur,
franguntur; cum intelliguntur, manducantur.</p>
        </div3>
<div3>
          <head>2.</head>
          <p>
 <hi>Christus panis factus incarnatione. Mercator Christus.
<pb n="0726"/>
Redemptor noster, quomodo.</hi> Convertamur ad
eum qui ista fecit. Ipse est panis, qui de coelo descendit <note>(Joan. VI, 41)</note>:
sed panis qui reficit, et non
deficit; panis qui sumi potest, consumi non potest.
Ipsum panem etiam manna significabat. Unde dictum
est: <hi>Panem coeli dedit illis, panem Angelorum
manducavit homo <note>(Psal. LXXVII, 24 et 25)</note>
          </hi>. Quis est
panis coeli, nisi Christus? Sed ut panem Angelorum
manducaret homo, Dominus Angelorum factus est
homo. Si enim hoc non factus esset, carnem ipsius
non haberemus: si carnem ipsius non haberemus,
panem altaris non manducaremus. Festinemus ad
haereditatem, quia magnum inde pignus accepimus.
Fratres mei, desideremus vitam Christi,
quia tenemus pignus mortem Christi. Quomodo
nobis non dabit bona sua, qui passus est mala
nostra? In terris istis, in isto saeculo maligno quid
abundat, nisi nasci, laborare et mori? Discutite res
humanas, convincite me, si mentior: attendite omnes
homines, utrum ad aliud sint in hoc saeculo,
quam nasci, laborare et mori. Haec sunt mercimonia
regionis nostrae, ista hic abundant. Ad tales merces
Mercator ille descendit. Et quoniam omnis mercator
dat et accipit; dat quod habet, et accipit quod non
habet; quando aliquid comparat, dat pecuniam, et
accipit quod emit: etiam Christus in ista mercatura
dedit et accepit. Sed quid accepit? Quod hic abundat,
nasci, laborare et mori. Et quid dedit? Renasci, resurgere
et in aeternum regnare. O bone Mercator, eme
nos. Quid dicam, eme nos, cum gratias agere debeamus,
quia emisti nos? Pretium nostrum erogas nobis,
sanguinem tuum bibimus; erogas ergo nobis pretium
nostrum. Et Evangelium legimus, instrumentum nostrum.
Servi tui sumus, creatura tua sumus: fecisti
nos, redemisti nos. Emere potest quisque servum
suum, creare non potest: Dominus autem servos
suos et creavit et redemit: creavit, ut essent; redemit,
ne semper captivi essent. Incidimus enim in
principem hujus saeculi, qui seduxit Adam et servum
fecit, et coepit nos tanquam vernaculos possidere.
Sed venit Redemptor, et victus est deceptor. Et quid
fecit Redemptor noster captivatori nostro? Ad pretium
nostrum tetendit muscipulam crucem suam:
posuit ibi quasi escam sanguinem suum. Ille autem
potuit sanguinem istum fundere, non meruit bibere.
Et in eo quod fudit sanguinem non debitoris, jussus
est reddere debitores; fudit sanguinem innocentis,
jussus est recedere a nocentibus. Ille quippe sanguinem
suum ad hoc fudit, ut peccata nostra deleret.
Unde ergo ille nos tenebat, deletum est sanguine
Redemptoris. Non enim tenebat nos nisi vinculis peccatorum
nostrorum. Istae erant catenae captivorum.
Venit ille, alligavit fortem vinculis passionis suae:
intravit in domum ejus, id est, in corda eorum
ubi ipse habitabat, et vasa ejus arripuit <note>(Matth. XII,
29)</note>. Nos sumus vasa. Ista impleverat ille amaritudine
sua. Hanc amaritudinem etiam nostro Redemptori in
felle propinavit. Impleverat ergo nos ille tanquam
vasa sua: Dominus autem noster arripiens vasa ejus
<pb n="0727"/>
et sua faciens, fudit amaritudinem, implevit dulcedine.</p>
        </div3>
<div3>
          <head>3.</head>
          <p>
 <hi>Amandus Christus. Ex eo quod Deus fecit, credibile
fit quod promisit.</hi> Amemus ergo eum, quia dulcis
est. <hi>Gustate, et videte quia suavis est Dominus <note>(Psal.
XXXIII, 9)</note>
          </hi>. Timendus est, sed plus amandus est.
Homo et Deus est: unus Christus homo et Deus
est; quomodo unus homo, anima et corpus: non
autem Deus et homo duae personae. In Christo
duae sunt quidem substantiae, Deus et homo: sed
una persona, ut Trinitas maneat, non accedente
homine quaternitas fiat. Quomodo ergo fieri potest
ut nostri non misereatur Deus, propter quos homo
factus est Deus? Multum est quod fecit: mirabilius
est quod fecit, quam quod promisit; et ex eo
quod fecit, debemus credere quod promisit. Hoc enim
quod fecit, vix crederemus, nisi et videremus. Ubi
videmus? In populis credentibus, in multitudine ad
eum adducta. Quia impletum est, quod promissum est
Abrahae: et ex his quae videmus, credimus quae non
videmus. Unus homo fuit Abraham, et dictum est illi, <hi>In semine tuo benedicentur omnes gentes 
 <note>(Gen. XII, 3)</note>
          </hi>.
Si ad se attenderet, quando crederet? Unus homo
erat, et jam senex erat, et uxorem sterilem habebat,
et aetate jam ita progressam, ut concipere non posset,
etiamsi sterilis non fuisset. Non erat prorsus unde
aliquid speraretur. Sed promittentem attendebat, et
credebat quod non videbat. Ecce ille quod credidit,
nos videmus. Ergo ex his quae videmus, debemus
credere quae non videmus. Genuit Isaac, non vidimus:
et Isaac genuit Jacob, et hoc non vidimus: et
Jacob genuit duodecim filios, et ipsos non vidimus: et
duodecim filii ejus genuerunt populum Israel; magnum
populum videmus. Jam coepi ea dicere quae
videmus. De populo Israel nata est virgo Maria, et
peperit Christum; et ecce in Christo benedicuntur
omnes gentes. Quid verius? quid certius? quid apertius?
Desiderate mecum futurum saeculum, qui congregati
estis ex Gentibus. In hoc saeculo implevit
Deus promissum suum de semine Abrahae. Quomodo
ergo non dabit nobis aeterna promissa sua, quos fecit
esse semen Abrahae? Hoc enim dicit Apostolus: <hi>Si
autem vos Christi,</hi> Apostoli verba sunt, <hi>ergo Abrahae
semen estis <note>(Galat. III, 29)</note>
          </hi>.</p>
        </div3>
<div3>
          <head>4.</head>
          <p>
 <hi>Quod praestitit Christus, mirabilius est quam quod
promittit.</hi> Magnum aliquid coepimus esse; nemo se
contemnat: nihil fuimus; sed aliquid sumus. Diximus
Domino, <hi>Memento quia pulvis sumus <note>(Psal. CII,
14)</note>
          </hi>: sed ille de pulvere hominem fecit, et pulveri
vitam dedit, et in Christo Domino nostro jam ipsum
pulverem ad coeli regna perduxit. Quia hinc accepit
carnem, hinc accepit terram, et terram levavit in
coelum, qui fecit terram et coelum. Si ergo duae res
novae adhuc non factae proponerentur nobis, et quaereretur
a nobis, Quid est mirabilius, ut qui Deus est
fiat homo, aut qui homo est fiat homo Dei? Quid est
mirabilius, quid est difficilius? Quid nobis promisit
Christus? Quod nondum videmus: hoc est, ut simus
homines ipsius, et regnemus cum illo, et non moriamur
<pb n="0728"/>
in aeternum. Quasi hoc difficile creditur, ut homo
natus perveniat ad eam vitam, ubi nunquam moriatur.
Hoc est quod excusso corde credimus, excusso
dico a mundi pulvere, ne ipse pulvis claudat nobis
oculos fidei. Hoc est quod jubemur credere, quia cum
mortui fuerimus, etiam cum corporibus mortuis in
vita erimus, ubi nunquam moriamur. Mirabile hoc
est: sed mirabilius est quod fecit Christus. Quid est
enim incredibilius, ut vivat semper homo, aut ut aliquando
moriatur Deus? Accipere homines vitam a
Deo credibilius est? accipere Deum mortem ab hominibus,
puto quia incredibilius est. Et jam factum
est: credamus et quod futurum est. Si factum est
quod est incredibilius, non nobis dabit quod est credibilius?
Potens est enim Deus Angelos homines facere,
qui semina terrena et horribilia homines fecit.
Quid erimus? Angeli. Quid fuimus! Pudet recordari:
cogor considerare, et erubesco dicere. Quid
fuimus? Unde Deus homines fecit? Quid fuimus antequam
omnino essemus? Nihil eramus. Quando
in ventribus matrum eramus, quid eramus? Sufficit
quod recolitis. Tollite animos ab eo unde facti estis,
et cogitate quod estis. Vivitis: sed vivunt et herbae
et arbores. Sentitis: sentiunt et pecora. Homines
estis: pecora transistis, superiores pecoribus estis;
quia intelligitis quanta praestitit nobis. Vivitis, sentitis,
intelligitis, homines estis. Isto autem beneficio
quid comparari potest? Christiani estis. Hoc enim si
non acceperimus, quid nobis prodesset quia homines
essemus? Christiani ergo sumus, ad Christum pertinemus.
Saeviat mundus, non nos frangit; quia ad
Christum pertinemus. Blandiatur mundus, non nos
seducit; ad Christum pertinemus.</p>
        </div3>
<div3>
          <head>5.</head>
          <p>
 <hi>Christianorum sub patrono Christo securitas.</hi> 
Magnum patronum invenimus, fratres. Nostis quia
tendunt se homines de patronis suis. Minanti alicui,
respondet cliens majoris: Salvo capite domini mei
illius, nihil mihi facis. Quanto fortius et certius nos
dicimus: Salvo capite nostro, nihil nobis facis? Quoniam
patronus noster caput est nostrum. Quicumque
se tendunt de aliquo homine patrono, clientes sunt
ejus: nos patroni nostri membra sumus. Praestet
nobis in se, et nemo nos evellat ab eo. Quoniam
quoscumque in hoc mundo labores perpessi fuerimus,
totum quod transit nihil est. Venient bona quae non
transibunt: per labores ad ea venitur. Sed cum perventum
fuerit, nemo inde nos avellit. Clauduntur
portae Jerusalem, accipiunt etiam vectes, ut dicatur
illi civitati: <hi>Lauda, Jerusalem: Dominum; lauda
Deum tuum, Sion. Quoniam confortavit vectes portarum
tuarum, benedixit filios tuos in te. Qui posuit fines
tuos pacem <note>(Psal. CXLVII, 12-14)</note>
          </hi>. Portis clausis
vectibus missis, nullus exit amicus, nullus intrat inimicus.
Ibi veram et certam habemus securitatem, si
hic non dimiserimus veritatem.
</p>
        </div3>
      </div1>

<div1>
        <head>SERMO CXXXI . <hi>De verbis Evangelii Joannis, cap.</hi> VI, 54-66, Nisi manducaveritis carnem, <hi>etc, deque verbis Apostoli et Psalmorum, contra Pelagianos</hi>. <hi>Habitus ad Mensam S. martyris Cypriani,</hi> IX <hi>calendas octobris, die dominica</hi>.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0729"/> <hi>Corporis et sanguinis Christi
sacramentum.</hi> Audivimus veracem Magistrum, divinum
Redemptorem, humanum Salvatorem, commendantem
nobis pretium nostrum, sanguinem suum. Locutus
est enim nobis de corpore et sanguine suo: corpus
 dixit escam, sanguinem potum. Sacramentum
fidelium agnoscunt fideles. Audientes autem quid
aliud quam audiunt? Cum ergo commendans talem
escam et talem potum diceret, <hi>Nisi manducaveritis
carnem meam, et biberitis sanguinem meum, non
habebitis vitam in vobis</hi> (et hoc diceret de vita, quis
alius quam ipsa vita? Erit autem illi homini mors,
non vita, qui mendacem putaverit vitam); scandalizati
sunt discipuli ejus, non quidem omnes, sed plurimi,
dicentes apud se ipsos, <hi>Durus est hic sermo,
quis eum potest audire?</hi> Cum autem hoc Dominus
apud semetipsum cognovisset, et murmura cogitationis
 audisset, cogitantibus, nec voce sonantibus
respondit, ut se auditos esse cognoscerent, et talia
cogitare desinerent. Quid ergo respondit? <hi>Hoc vos
scandalizat? Si ergo videritis Filium hominis ascendentem
ubi erat prius?</hi> Quid sibi vult, <hi>Hoc vos scandalizat?</hi> 
Putatis quia de hoc corpore meo quod videtis,
partes facturus sum, et membra mea concisurus,
et vobis daturus? Quid, <hi>si ergo videritis Filium hominis
ascendentem ubi erat prius?</hi> Certe qui integer ascendere
potuit, consumi non potuit. Ergo et de corpore
ac sanguine suo dedit nobis salubrem refectionem,
et tam magnam breviter solvit de sua integritate
quaestionem. Manducent ergo qui manducant, et bibant
qui bibunt; esuriant et sitiant: vitam manducent, vitam
bibant. Illud manducare, refici est: sed sic reficeris,
ut non deficiat unde reficeris. Illud bibere quid est,
nisi vivere? Manduca vitam, bibe vitam: habebis vitam,
et integra est vita. Tunc autem hoc erit, id est, vita unicuique
erit corpus et sanguis Christi; si quod in
Sacramento visibiliter sumitur, in ipsa veritate spiritualiter
manducetur, spiritualiter bibatur. Audivimus
<pb n="0730"/>
enim ipsum Dominum dicentem, <hi>Spiritus est
qui vivificat, caro autem non prodest quidquam. Verba
quae locutus sum vobis, spiritus et vita sunt. Sed sunt,</hi> 
inquit, <hi>quidam, qui non credunt.</hi> Ipsi dicebant, <hi>Durus
est hic sermo, quis eum potest audire?</hi> Durus est, sed
duris: hoc est, incredibilis, sed incredulis.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Fides donum Dei. Gratiae violentia
suavis.</hi> Sed ut doceret nos etiam ipsum credere doni
esse, non meriti: <hi>Sicut,</hi> inquit, <hi>dixi vobis, nemo venit ad
me, nisi cui datum fuerit a Patre meo.</hi> Ubi autem hoc
Dominus dixerit, si superiora Evangelii recolamus,
inveniemus eum dixisse, <hi>Nemo venit ad me,
nisi Pater, qui misit me, traxerit eum <note>(Joan. VI, 44)</note>
            </hi>.
Non dixit, Duxerit; sed, <hi>traxerit.</hi> Ista violentia cordi
fit, non carni. Quid ergo miraris? Crede, et venis;
ama, et traheris. Ne arbitreris istam asperam molestamque
violentiam: dulcis est, suavis est; ipsa suavitas
te trahit. Nonne ovis trahitur, cum esurienti
herba monstratur? Et puto quia non corpore impellitur,
sed desiderio colligatur. Sic et tu veni ad
Christum: noli longa itinera meditari; ubi credis,
ibi venis. Ad illum enim qui ubique est, amando
venitur, non navigando. Sed quoniam etiam in tali
itinere abundant fluctus et tempestates diversarum
tentationum; in crucifixum crede, ut fides tua lignum
possit ascendere. Non mergeris, sed ligno portaberis.
Sic, sic in hujus saeculi fluctibus navigabat
ille, qui dicebat, <hi>Mihi autem absit gloriari, nisi in
cruce Domini nostri Jesu Christi. <note>(Galat. VI, 14.)</note>
            </hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Nec fides nec bona vita propriis viribus
arroganda.</hi> Mirum est autem quod praedicato Christo
crucifixo, audiunt duo, unus contemnit, alter ascendit.
Qui contemnit, imputet sibi: qui ascendit non arroget sibi.
Audivit enim a veraci Magistro, <hi>Nemo venit ad me, nisi
datum fuerit ei a Patre meo.</hi> Gaudeat, quia datum est:
gratias agat danti corde humili, non arroganti; ne quod
humilis meruit, superbus amittat. Nam etiam qui jam in
ipsa via justa ambulant, si sibi eam tribuerint et viribus
suis, pereunt de illa. Ideo humilitatem nos docens
sancta Scriptura per Apostolum dicit, <hi>Cum timore et
tremore vestram ipsorum salutem operamini.</hi> Et ne sibi
aliquid inde darent, quia dixit, <hi>operamini:</hi> continuo
subjunxit, <hi>Deus enim est qui operatur in vobis et velle
et operari, pro bona voluntate <note>(Philipp. II, 12, 13)</note>
            </hi>. <hi>Deus est qui operatur in vobis:</hi> 
 ideo <hi>cum timore et tremore,</hi> 
vallem facite, imbrem suscipite. Depressa implentur,
alta siccantur. Gratia pluvia est. Quid ergo
miraris, si Deus superbis resistit, humilibus autem
dat gratiam <note>(Jacob. IV, 6)</note>? Ideo <hi>cum timore et tremore,</hi> 
id est, cum humilitate. <hi>Noli altum sapere, sed time <note>(Rom. XI, 20)</note>
            </hi>.
 <hi>Time,</hi> ut implearis: <hi>noli altum sapere,</hi> 
ne sicceris.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Gratia justificato, ut in via justa
ambulet, necessaria.</hi> Sed jam, inquis, ambulo viam
istam: opus erat ut discerem, opus erat ut per doctrinam
Legis scirem quid agerem: habeo liberum
voluntatis arbitrium; quis me ab ista via separabit?
<pb n="0731"/>
Si legas diligenter, invenies quemdam de sua quadam
abundantia, quam tamen acceperat, extollere se coepisse;
Dominum autem misericordem, ut doceret humilitatem,
quod dederat abstulisse; illum vero subito
inopem remansisse, et misericordiam Dei recordatione
confessum dixisse, <hi>Ego dixi in abundantia mea, Non
movebor in aeternum. Ego dixi in abundantia mea.</hi> Sed <hi>ego dixi,</hi> 
 homo dixi: <hi>Omnis homo mendax <note>(Psal. CXV,
11)</note>
            </hi>: <hi>Ego dixi.</hi> Ergo, <hi>Ego dixi in abundantia mea:</hi> 
tanta erat abundantia, ut hoc dicere auderem: <hi>Non
movebor in aeternum.</hi> Quid deinde? <hi>Domine, in voluntate
tua praestitisti decori meo virtutem. Avertisti autem faciem
tuam a me, et factus sum conturbatus <note>(Psal. XXIX,
7, 8)</note>
            </hi>. Ostendisti, inquit, mihi quia illud quo abundabam,
de tuo erat. Ostendisti mihi unde peterem,
cui tribuerem quod acceperam, cui gratias agere
deberem, ad quem currerem sitiens, unde implerer, et
quo impletus essem ad quem custodirem. <hi>Fortitudinem</hi> 
enim <hi>meam ad te custodiam <note>(Psal. LVIII, 10)</note>
            </hi>, quo
te largitore implear, te servatore non perdam. <hi>Fortitudinem
meam ad te custodiam.</hi> Hoc ut ostenderes
mihi, <hi>avertisti faciem tuam a me, et factus sum conturbatus.
Conturbatus,</hi> quia siccatus; siccatus, quia exaltatus.
Dic ergo siccus et aridus, ut rursus implearis: <hi>Anima mea velut terra sine aqua tibi 
 <note>(Psal. CXLII, 6)</note>
            </hi>.
Dic, <hi>Anima mea velut terra sine aqua tibi.</hi> Tu enim
dixeras, non Dominus dixerat, <hi>Non movebor in aeternum.</hi> 
Tu dixeras praesumens de te; sed non de tuo,
et quasi putabas de tuo.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Ambulans in via justa, si id sibi
tribuat, perit de via justa.</hi> Quid ergo Dominus dicit? <hi>Servite Domino in timore, et exsultate ei cum tremore.</hi> 
Sic et Apostolus, <hi>Cum timore et tremore vestram ipsorum
salutem operamini. Deus est enim qui operatur in vobis.</hi> 
Ergo, <hi>exsultate cum tremore. Ne quando irascatur Dominus.</hi> 
Video quia clamando praevenitis. Quid enim
dicturus sum scitis, clamando praevenitis. Et hoc
unde habetis, nisi quia docuit ad quem credendo venistis?
Hoc ergo dicit: audite quod nostis; non doceo,
sed commemoro praedicando: imo nec doceo,
quia nostis; nec commemoro, quia meministis; sed
simul dicamus quod nobiscum tenetis. Hoc Dominus
dicit: <hi>Apprehendite disciplinam, et exsultate,</hi> sed <hi>cum
tremore,</hi> ut semper humiles teneatis quod accepistis, <hi>Ne quando irascatur Dominus,</hi> 
 utique superbis, sibi
quod habent tribuentibus, non illi a quo habent gratias
agentibus. <hi>Ne quando irascatur Dominus, et pereatis
de via justa.</hi> Numquid dixit, Ne quando irascatur
Dominus, et non veniatis ad viam justam? Numquid,
Ne quando irascatur Dominus, et non vos perducat
ad viam justam, aut non vos admittat ad viam justam?
Jam in illa ambulatis, nolite superbire, ne etiam de
illa pereatis. <hi>Et pereatis,</hi> inquit, <hi>de via justa. Cum
exarserit in brevi ira ejus</hi> super vos. Non in longum.
Ubi superbis, ibi quod acceperas perdis. His territus
<pb n="0732"/>
homo quasi diceret, Quid ergo faciam? sequitur, <hi>Beati omnes qui confidunt in eo 
 <note>(Psal. II, 11-13)</note>
            </hi>:
non in se, sed <hi>in eo.</hi> Gratia salvi facti sumus, non
ex nobis, sed Dei donum est <note>(Ephes. II, 8)</note>.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>In Pelagianos. Remissio peccatorum
in Baptismo. Languor post Baptismum.</hi> Forte dicatis:
Quid sibi vult quod hoc saepe dicit? Iterum hoc,
et tertium hoc: et prope nunquam loquitur, nisi
quando hoc dicit. Utinam non sine causa dicam. Sunt
enim homines ingrati gratiae, multum tribuentes inopi
sauciaeque naturae. Verum est, magnas arbitrii liberi
vires homo, cum conderetur, accepit; sed peccando
amisit. In mortem lapsus est, infirmus factus
est, a latronibus semivivus in via relictus est: in jumentum
suum levavit eum transiens Samaritanus,
quod interpretatur Custos; ad stabulum adhuc perducitur.
Quid extollitur? Adhuc curatur. Sed sufficit,
inquit, mihi quod in Baptismo accepi remissionem
omnium peccatorum. Numquid quia deleta est iniquitas,
finita est infirmitas? Accepi, inquit, remissionem
omnium peccatorum. Prorsus verum est. Deleta
sunt cuncta peccata in sacramento Baptismatis, cuncta
prorsus, dicta, facta, cogitata, cuncta deleta sunt.
Sed hoc est quod infusum est in via, oleum et vinum.
Retinetis, charissimi, semivivus ille in via a latronibus
sauciatus, quomodo sit consolatus, accipiens
oleum et vinum vulneribus suis <note>(Luc. X, 30-35)</note>. Jam
utique errori ejus indultum fuit, et tamen sanatur
languor in stabulo. Stabulum si agnoscitis, Ecclesia
est. Stabulum modo, quia vivendo transimus: domus
erit, unde nunquam migrabimus, cum ad regnum
coelorum sani pervenerimus. Interim in stabulo libenter
curemur, non adhuc languidi de sanitate gloriemur;
ne nihil aliud superbiendo faciamus, nisi ut
nunquam curando sanemur.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Gratiae beneficia quatuor: remissio
peccatorum, curatio languoris, redemptio ab omni corruptione
et concupiscentia.--Benedic, anima mea, Dominum.</hi> 
Dic animae tuae, dic: Adhuc in hac vita es, adhuc
carnem fragilem portas, adhuc corpus quod corrumpitur
aggravat animam <note>(Sap. IX, 15)</note>; adhuc post integritatem
remissionis accepisti remedium orationis; adhuc utique
dicis, donec sanentur languores tui, <hi>Dimitte nobis debita
nostra <note>(Matth. VI, 12)</note>
            </hi>. Dic ergo animae tuae, humilis vallis,
non erectus collis; dic animae tuae, <hi>Benedic, anima
mea, Dominum, et noli oblivisci omnes retributiones ejus.</hi> 
Quas retributiones? Dic, enumera, gratias age. Quas
retributiones? <hi>Qui propitius fit omnibus iniquitatibus tuis.</hi> 
Hoc factum est in Baptismo. Quid fit modo? <hi>Qui sanat
omnes languores tuos.</hi> Hoc fit modo: agnosco. Sed
quamdiu hic sum, corpus quod corrumpitur aggravat
animam. Dic ergo et quod sequitur, <hi>Qui redimit de
corruptione vitam tuam.</hi> Post redemptionem de corruptione
quid restat? <hi>Quando corruptibile hoc induerit
incorruptionem, et mortale hoc induerit immortalitatem,
tunc fiet sermo qui scriptus est, Absorpta est mors in
victoriam. Ubi est, mors, contentio tua?</hi> Ibi recte, <hi>Ubi
est, mors, aculeus tuus?</hi> Quaeris locum ejus, et non
invenis. Quid est aculeus mortis? Quid est, <hi>Ubi est,
<pb n="0733"/>
mors, aculeus tuus?</hi> Ubi est peccatum? Quaeris, et
nusquam est. <hi>Aculeus enim mortis est peccatum <note>(I Cor.
XV, 54-56)</note>
            </hi>. Apostoli, non mea verba sunt. Tunc dicetur: <hi>Ubi est, mors, aculeus tuus?</hi> 
 Nusquam erit peccatum,
nec quod te capiat, nec quod te impugnet,
nec quod conscientiam titillet. Tunc non dicetur: <hi>Debita
nostra dimitte nobis.</hi> Sed quid dicetur? <hi>Domine
Deus noster, pacem da nobis: omnia enim reddidisti nobis <note>(Isai. XXVI, 12)</note>
            </hi>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Gratiae postremum beneficium,
corona justitiae.</hi> Denique post redemptionem ab omni
corruptione, quid restat nisi corona justitiae? Ipsa
certe restat, sed etiam in ipsa vel sub ipsa non sit
caput turgidum, ut recipiat coronam. Audi, attende
Psalmum, quam nolit corona illa turgidum caput. Cum
dixisset, <hi>Qui redimit de corruptione vitam tuam: Qui
coronat te,</hi> inquit. Jam hic dicturus eras, <hi>Coronat te,</hi> 
merita mea fatentur, virtus mea fecit hoc: debitum
redditur, non donatur. Audi potius Psalmum. Nam
et hoc tu dicis: <hi>Omnis homo mendax <note>(Psal. CXV, 11)</note>
            </hi>.
Audi, Deus quid dicat: <hi>Qui coronat te in miseratione
et misericordia.</hi> De misericordia te coronat, de miseratione
te coronat. Non enim dignus fuisti quem vocaret,
et vocatum justificaret, justificatum glorificaret. <hi>Reliquiae per electionem gratiae salvae factae sunt.
Si autem gratia, jam non ex operibus: alioquin gratia
jam non est gratia 
 <note>(Rom. XI, 5)</note>
            </hi>. <hi>Nam ei qui operatur,
merces non imputabitur secundum gratiam, sed secundum
debitum <note>(Id. IV, 4)</note>
            </hi>. Apostolus loquitur, <hi>Non secundum
gratiam, sed secundum debitum.</hi> Te autem coronat
in miseratione et misericordia: et si tua merita
praecesserunt, dicit tibi Deus, Discute bene merita
tua, et videbis quia dona sunt mea.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Justitia Dei, quae Judaeis et Pelagianis
ignota est. Gratia in Veteri Testamento occulta,
in Novo revelata.</hi> Haec est ergo justitia Dei. Quomodo
dicitur, <hi>Domini salus <note>(Psal. III, 9)</note>
            </hi>, non qua salvus
est Dominus, sed quam dat eis quos salvos facit: sic
et Dei gratia per Jesum Christum Dominum nostrum,
justitia Dei dicitur, non qua justus est Dominus, sed
qua justificat eos quos ex impiis justos facit. Quidam
vero, quomodo aliquando Judaei, et Christianos se
dici volunt, et adhuc ignorantes Dei justitiam, suam
volunt constituere, etiam temporibus nostris, temporibus
apertae gratiae, temporibus nunc revelatae prius
occultae gratiae, temporibus nunc in area manifestae
gratiae, quae aliquando latebat in vellere. Paucos intellexisse
video, plures non intellexisse, quos ego
nequaquam tacendo fraudabo. Quidam de antiquis
justis Gedeon petivit a Domino signum, et dixit: <hi>Peto,
Domine, ut vellus hoc quod in area pono, compluatur,
et area sicca sit.</hi> Factum est: complutum est vellus,
area tota sicca erat. Expressit mane vellus in pelve;
quoniam humilibus datur gratia: et in pelve nostis
quid fecerit Dominus discipulis suis. Item petivit alterum
signum: <hi>Volo,</hi> inquit, <hi>Domine, ut vellus siccum
sit, area compluta.</hi> Et hoc factum est <hi>(Judicum IV,
37-40)</hi>. Repete tempus veteris Testamenti, gratia occulta
<pb n="0734"/>
est in nube, tanquam imber in vellere. Attende
modo tempus Novi Testamenti, discute gentem Judaeorum,
quasi vellus siccum invenies: orbis vero
totus tanquam illa area plenus est gratia non occulta,
sed manifesta. Unde multum plangere cogimur fratres
nostros, qui non contra occultam, sed contra apertam
gratiam manifestamque contendunt. Ignoscitur Judaeis.
Quid, Christiani? quare inimici gratiae Christi?
Quare de vobis praesumentes? quare ingrati? Quare
enim Christus venit? Numquid natura hic non erat?
Natura non erat, quam multum laudando decipitis?
Numquid Lex hic non erat? Sed ait Apostolus: <hi>Si
per Legem justitia, ergo Christus gratis mortuus est <note>(Galat. II, 21)</note>
            </hi>.
Quod ait Apostolus de lege, hoc nos
istis dicimus de natura: Si per naturam justitia, ergo
Christus gratis mortuus est.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Concilia contra Pelagianos.</hi> Quod
ergo dictum est de Judaeis, hoc omnino in istis videmus.
Zelum Dei habent. <hi>Testimonium illis perhibeo,
quia zelum Dei habent, sed non secundum scientiam.</hi> 
Quid est, <hi>non secundum scientiam? Ignorantes enim
Dei justitiam, et suam volentes constituere, justitiae Dei
non sunt subjecti <note>(Rom. X, 2, 3)</note>
            </hi>. Fratres mei, compatimini
mecum. Ubi tales inveneritis, occultare nolite,
non sit in vobis perversa misericordia: prorsus ubi
tales inveneritis, occultare nolite. Redarguite contradicentes,
et resistentes ad nos perducite. Jam enim
de hac causa duo concilia missa sunt ad Sedem
Apostolicam: inde etiam rescripta venerunt. Causa
finita est: utinam aliquando finiatur error! Ergo ut
advertant monemus, ut instruantur docemus, ut mutentur
oremus. Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CXXXII . <hi>De verbis Evangelii Joannis,</hi> Caro mea vere esca est, et sanguis meus vere potus est. Qui manducat meam carnem, <hi>etc. Cap.</hi> VI, V\ V\. 56, 57.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Ad regenerationis gratiam
invitantur Catechumeni.</hi> Sicut audivimus, cum sanctum
Evangelium legeretur, Dominus Jesus Christus
exhortatus est promissione vitae aeternae ad manducandum
carnem suam et bibendum sanguinem suum.
Qui audistis haec, nondum omnes intellexistis. Qui
enim baptizati et fideles estis, quid dixerit, nostis.
Qui autem inter vos adhuc Catechumeni, vel Audientes
vocantur, potuerunt esse cum legeretur audientes,
numquid et intelligentes? Ergo sermo noster ad utrosque
dirigitur. Qui jam manducant carnem Domini, et
bibunt sanguinem ejus, cogitent quid manducent, et
quid bibant: ne, sicut dicit Apostolus, judicium sibi
<pb n="0735"/>
manducent et bibant <note>(I Cor. XI, 29)</note>. Qui autem nondum
manducant, et nondum bibunt, ad tales epulas
invitati festinent. Per istos dies magistri pascunt,
Christus quotidie pascit, mensa ipsius est illa in medio
constituta. Quid causae est, o Audientes, ut mensam
videatis, et ad epulas non accedatis? Et forte
modo cum Evangelium legeretur, dixistis in cordibus
vestris: Putamus quid est quod dicit, <hi>Caro mea vere
esca est, et sanguis meus vere potus est?</hi> Quomodo
manducatur caro Domini, et bibitur sanguis Domini?
Putamus quid dicit? Quis contra te clausit, ut hoc
nescias? Velatum est: sed si volueris, erit revelatum.
Accede ad professionem, et solvisti quaestionem.
Quod enim dixit Dominus Jesus, jam fideles noverunt.
Tu autem Catechumenus diceris, diceris Audiens,
et surdus es. Aures enim corporis patentes habes,
quia verba quae dicta sunt audis: sed aures cordis
adhuc clausas habes, quia quod dictum est non intelligis.
Disputo, non dissero. Ecce Pascha est, da nomen
ad Baptismum. Si non te excitat festivitas, ducat
ipsa curiositas: ut scias quid dictum sit, <hi>Qui
manducat carnem meam, et bibit sanguinem meum, in
me manet, et ego in illo.</hi> Ut scias mecum quid dictum
sit, pulsa, et aperietur tibi. Et ut tibi dico, Pulsa, et
aperietur tibi: ita et ego pulso, aperi mihi. Auribus
personans, ad pectus pulso.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Conjugati fideles, jam corpus
Christi manducantes, de castitate servanda admonentur.</hi> 
Sed si Catechumeni exhortandi sunt, fratres mei, ut
ad tantam gratiam regenerationis accedere non morentur:
quanta nobis cura esse debet in aedificandis
fidelibus, ut prosit eis quod accedunt; non sibi tales
epulas in judicium manducent et bibant? Ut autem
non in judicium manducent et bibant, bene vivant.
Estote exhortatores non sermonibus, sed moribus
vestris: ut illi qui non sunt baptizati, sic festinent
sequi vos, ut non pereant imitando vos. Qui conjugati
estis, fidem tori servate uxoribus vestris. Reddite
quod exigitis. Vir, a femina exigis castitatem, praebe
illi exemplum, non verbum. Tu es caput, qua is vide.
Hac enim debes ire, qua illi non sit periculosum sequi:
imo tu ipse qua vis eam sequi, illuc debes ambulare.
Ab imbecilliore sexu exigis fortitudinem:
carnis concupiscentiam ambo habetis; qui fortior
est, prior vincat. Et tamen quod dolendum est, multi
viri a feminis vincuntur. Servant feminae castitatem,
quam viri servare nolunt: et in eo quod non servant,
se viros videri volunt; quasi propterea sit fortior
sexu, ut eum facilius subjuget inimicus. Lucta est,
praelium est, pugna est. Vir fortior est femina, vir
caput est feminae <note>(Ephes. V, 23)</note>. Femina pugnat, et
vincit: tu hosti succumbis? Stat corpus, et jacet caput?
Qui autem uxores nondum habetis, et tamen ad
mensam Dominicam jam acceditis, et carnem Christi
manducatis, et sanguinem bibitis, si ducturi estis uxores,
servate vos uxoribus vestris. Quales eas vultis ad
vos venire, tales vos debent et ipsae invenire. Quis
<pb n="0736"/>
juvenis est, qui non castam velit ducere uxorem? Et
si accepturus est virginem, quis non intactam desideret?
Intactam quaeris, intactus esto. Puram quaeris,
noli esse impurus. Non enim illa potest, et tu non
potes. Si fieri non posset, nec illa posset. Quia vero
illa potest, doceat te quia fieri potest. Et illam, ut
possit, Deus regit. Sed tu gloriosior eris, si feceris.
Quare gloriosior? Illam premit parentum custodia,
refrenat infirmioris sexus ipsa verecundia: postremo
leges timet, quas tu non times. Ideo ergo gloriosior
eris, si feceris: quia tu si feceris, Deum times. Habet
illa multa quae timeat praeter Deum: tu solum Deum
times. Sed tu quem times, major est omnibus. Ipse
timendus est in publico, ipse in secreto. Procedis,
videris; intras, videris: lucerna ardet, videt te; lucerna
exstincta est, videt te: in cubiculum intras,
videt te; in corde versaris, videt te. Ipsum time, illum
cui cura est ut videat te; et vel timendo castus
esto. Aut si peccare vis, quaere ubi te non videat, et
fac quod vis.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Continentiae voto obstricti.</hi> Qui
vero jam vovistis, corpus arctius castigate, et concupiscentiae
frenos nec ad ipsa quae permissa sunt, patiamini
relaxare; ut non solum a concubitu illicito
divertatis, sed etiam licitum contemnatis aspectum.
Mementote in quocumque sexu sitis, sive mares, sive
feminae, Angelorum vitam ducere vos in terra. Angeli
enim non nubunt, neque uxores ducunt. Hoc
erimus, cum resurrexerimus <note>(Matth. XXII, 30)</note>. Quanto
vos meliores, qui quod erunt homines post resurrectionem,
hoc vos incipitis esse ante mortem? Servate
gradus vestros: servat enim vobis Deus honores vestros.
Comparata est resurrectio mortuorum stellis in
coelo constitutis. <hi>Stella enim ab stella differt in gloria,</hi> 
ut Apostolus dicit; <hi>sic et resurrectio mortuorum <note>(I Cor.
XV, 41, 42)</note>
            </hi>. Aliter enim ibi lucebit virginitas, aliter
ibi lucebit castitas conjugalis, aliter ibi lucebit sancta
viduitas. Diverse lucebunt: sed omnes ibi erunt.
Splendor dispar, coelum commune.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Gradus cuique suus servandus.</hi> 
Cogitantes ergo gradus vestros, servantes et professiones
vestras, accedite ad carnem Domini, accedite
ad sanguinem Domini. Qui se scit aliter esse, non
accedat. Compungimini magis sermone meo. Congratulantur
enim qui sciunt servare conjugibus, quod a
conjugibus exigunt; qui sciunt servare omni modo
continentiam, si hanc Deo voverunt: qui vero audiunt
me dicentem, Quicumque non servatis castitatem,
nolite accedere ad illum panem, contristantur. Et ego
nollem hoc dicere: sed quid facio? Timebo hominem,
ut taceam veritatem? Ergo si illi servi non timent
Dominum, etiam ego non timeam? quasi non sciam
dictum esse, <hi>Serve nequam et piger, tu dares, et ego
exigerem <note>(Matth. XXV, 26, 27)</note>
            </hi>. Ecce dedi, Domine
Deus meus; ecce in conspectu tuo et Angelorum tuorum
et in conspectu ipsius plebis tuae erogavi pecuniam
tuam: timeo enim judicium tuum. Ego dedi,
tu exige. Etsi non dicam, facturus es. Ergo hoc potius
dico; Ego dedi, tu converte, tu parce. Fac pudicos
<pb n="0737"/>
qui fuerunt impudici, ut simul in tuo conspectu, cum
judicium venerit, gaudeamus, et qui erogavit et cui
erogatum est. Placet hoc? Placeat. Quicumque impudici
estis, corrigite vos, dum vivitis. Ego enim
verbum Dei loqui possum, impudicos autem in nequitia
perseverantes, de judicio et damnatione Dei liberare
non possum.
</p>
          </div3>
        </div2>
      </div1>

<div1>
        <head>SERMO CXXXIII . <hi>De verbis Evangelii Joannis, ubi Jesus non se ascensurum ad diem festum dixerat, et tamen ascendit, cap.</hi> VII, V\ 2-10.</head>
<div3>
          <head>1.</head>
          <p>
 <hi>Evangelicae lectionis expositio.</hi> Propositum est
nobis, in adjutorio Domini, de hoc recentissimo
Evangelii capitulo disputare, nec est parva quaestio,
ne periclitetur veritas, et falsitas glorietur.
Sed neque veritas perire potest, neque falsitas superare.
Quid autem quaestionis habeat ista lectio, parumper
accipite; et facti intenti per propositam quaestionem,
orate ut sufficiamus ad solutionem. Dies
festus erat Judaeorum scenopegia: hi dies sunt, quantum
videtur, quos hodieque observant, quando casas
vocant. Est enim illis ista solemnitas de fabricatione
tabernaculorum; quoniam tabernaculum <foreign xml:lang="greek">σκηνή</foreign>
dicitur, scenopegia est tabernaculi fabricatio. Hi dies
festi apud Judaeos agebantur: et appellabatur unus
dies festus, non quia uno die fiebat, sed quia continuata
festivitate peragebatur; sicut dies festus Paschae, sicut
dies festus azymorum, et tamen, sicut manifestum
est, ille festus dies agitur per aliquot dies. Erat ergo
in Judaea ista solemnitas; Dominus Jesus in Galilaea
erat, ubi et nutritus est, ubi et consanguineos atque
cognatos habuit, quos Scriptura fratres appellat. <hi>Dixerunt</hi> 
 ergo <hi>ei,</hi> sicut lectum audivimus, <hi>fratres ejus:
Transi hinc, et vade in Judaeam, ut et discipuli tui videant
opera tua quae facis. Nemo enim in occulto quid
facit, et quaerit ipse in palam esse. Si haec facis, manifesta
te mundo.</hi> Deinde subjungit Evangelista: <hi>Neque
enim fratres ejus credebant in eum.</hi> Si ergo non in eum
credebant, invidiosa verba subjiciebant. <hi>Respondit
eis Jesus: Tempus meum nondum advenit; tempus autem
vestrum semper est paratum. Non potest mundus
odisse vos: me autem odit, quia ego testimonium perhibeo
de illo, quia opera ejus mala sunt. Vos ascendite in
diem festum hunc. Ego non ascendo ad diem festum
istum, quia tempus meum nondum impletum est.</hi> Deinde
sequitur Evangelista: <hi>Haec cum dixisset, ipse
mansit in Galilaea. Ut autem ascenderunt fratres ejus,
tunc et ipse ascendit ad diem festum, non manifeste, sed
quasi occulte.</hi> Huc usque extenditur quaestio, caetera
aperta sunt.</p>
        </div3>
<div3>
          <head>2.</head>
          <p>
 <hi>Christum in eo loco non esse mentitum.</hi> Quid ergo
quaeritur? quid movet? quid in periculo est? Ne Dominus,
<pb n="0738"/>
imo ut apertius dicamus, ne ipsa Veritas credatur
esse mentita. Si enim volumus mentitum putari,
mentiendi auctoritatem infirmus accipiet. Audivimus
dicere mentitum esse. Qui enim putant esse mentitum,
hoc dicunt: Dixit se non ascensurum ad diem
festum, et ascendit. Primo ergo, quantum in angusto
tempore possumus, videamus utrum mentiatur, qui
dicit aliquid et non facit. Verbi enim causa, dixi amico,
Cras te videbo: occurrit major necessitas, quae
retineret; non ideo falsum dixi. Quando enim promisi,
hoc sentiebam quod dicebam. Quando autem aliud
majus occurrit, quod impedivit fidem promissionis
meae, non mentiri volui, sed promissum implere non
potui. Ecce, quantum arbitror, non laboravi, ut persuaderem,
sed tantummodo admonui prudentiam
vestram, non mentiri eum qui promittit aliquid et
non facit, si ut non faciat, aliud occurrerit, quod ejus
impediat promissionem, non quod convincat falsitatem.</p>
        </div3>
<div3>
          <head>3.</head>
          <p>
 <hi>Mentiri pejus est quam falli.</hi> Sed ait qui me audit:
Numquid hoc potes de Christo dicere, quia vel non
potuit implere quae volebat, vel futura nesciebat?
Bene agis, bene suggeris, recte commones: sed, o
homo, partire mecum sollicitudinem. Quem non audemus
dicere minus valentem, audemus dicere mentientem?
Ego quidem, quantum existimo, quantum
pro mea infirmitate judicare possum, eligo ut homo
in aliquo fallatur, quam ut in aliquo mentiatur. Falli
enim pertinet ad infirmitatem, mentiri ad iniquitatem. <hi>Odisti,</hi> 
 inquit, <hi>Domine, omnes qui operantur iniquitatem.</hi> 
Et continuo: <hi>Perdes omnes qui loquuntur mendacium <note>(Psal. V, 7)</note>
          </hi>.
Aut tantumdem valet iniquitas et
mendacium; aut plus est <hi>Perdes,</hi> quam <hi>Odisti.</hi> Neque
enim qui odio habetur, continuo perditione punitur.
Verum sit illa quaestio, utrum aliquando mentiri necesse
sit: non enim modo discutio: latebrosa est,
multos sinus habet; non vacat omnes secare, et ad
vivum pervenire. Ergo ejus curatio in tempus aliud
differatur; fortassis enim sine sermone nostro divina
opitulatione sanabitur. Sed quid distuli, quid volo
hodie tractare, intendite et distinguite. An aliquando
mentiendum sit, hanc dixi difficilem et latebrosissimam
quaestionem, hanc differo. Utrum autem Christus
mentitus sit, utrum Veritas aliquid falsum dixerit,
hoc hodie suscepimus admoniti ex evangelica
lectione.</p>
        </div3>
<div3>
          <head>4.</head>
          <p>
 <hi>Falli et mentiri quomodo differant.</hi> Quid autem
intersit inter falli et mentiri, breviter dico. Fallitur
qui putat verum esse quod dicit, et quia verum putat,
ideo dicit. Hoc autem quod dicit qui fallitur, si
verum esset, non falleretur: si non solum verum esset,
sed etiam verum esse sciret, non mentiretur.
Fallitur ergo, quia falsum est, et verum putat; dicit
autem nonnisi quia verum putat. Error est in humana
infirmitate, sed non est in conscientiae sanitate.
Quisquis autem falsum putat esse et pro vero asserit,
ipse mentitur. Videte, fratres mei, distinguite nutriti
in Ecclesia, eruditi in Scripturis dominicis, non rudes,
non rustici, non idiotae. Sunt enim inter vos docti et
<pb n="0739"/>
eruditi viri et quibuscumque litteris non mediocriter
instructi: et qui illas litteras quae liberales vocantur,
non didicistis, plus est quod in sermone Dei nutriti
estis. Si laboro in explicando quod sentio, adjuvate
me et attentione audiendi et prudentia cogitandi.
Nec adjuvabitis, nisi adjuvemini. Unde invicem pro
nobis oremus, et commune adjutorium pariter exspectemus.
Fallitur, qui cum sit falsum, verum putat
esse quod dicit: mentitur autem, qui falsum esse aliquid
putat, et pro vero dicit, sive illud verum sit,
sive falsum. Intuemini quid addiderim. Sive illud verum
sit, sive falsum, tamen qui falsum putat, et verum
asserit, mentitur: fallere affectat. Quid enim ei prodest,
quia verum est? Interim ipse hoc falsum putat,
et dicit tanquam verum sit. Verum est in se illud
quod dicit, in se verum est: apud illum falsum est,
non hoc habet conscientia ejus quod loquitur; aliud in
se cogitat verum esse, aliud foras profert pro veritate.
Duplex cor est, non simplex: non quod ibi habet hoc
profert. Duplex cor olim reprobatum. <hi>Labia dolosa in
corde et corde locuti sunt mala <note>(Psal. XI, 3)</note>
          </hi>. Sufficeret
ut diceret, <hi>in corde locuti sunt mala;</hi> ubi est <hi>labia dolosa?</hi> 
Quid est dolus? Cum aliud agitur, aliud obtenditur. <hi>Labia dolosa</hi> 
 non simplex cor; et quia non simplex
cor, ideo <hi>in corde et corde;</hi> ideo bis <hi>corde,</hi> quia
duplex cor.</p>
        </div3>
<div3>
          <head>5.</head>
          <p>
 <hi>Nec falli potest Christus, nec mentiri.</hi> Dominum
ergo Jesum Christum quid existimamus, quia mentitus
est? Si minus est falli, quam mentiri; quem dicere
non audemus falli, dicere audemus mentiri?
Ille vero nec fallitur, nec mentitur: sed omnino, sicut
scriptum est (de illo quippe intelligitur, de illo debet
intelligi), Nihil falsum dicitur regi, et nihil falsum
exiet de ore ejus. Si regem quemlibet hominem dixit,
regem Christum regi homini praeponamus. Si autem,
quod verius intelligitur, Christus est de quo dixit (ei
quippe falsum nihil dicitur, quia non fallitur; ex ejus
ore nihil falsi procedit, quia non mentitur); quaeramus
quomodo capitulum evangelicum intelligamus,
et non voraginem mendacii quasi coelesti auctoritate
construamus. Est autem absurdius quaerere exponere
veritatem et locum praeparare mendacio. Quid me
doces, rogo te, qui capitulum hoc exponis mihi? quid
me vis docere? Nescio utrum audeas dicere, Falsitatem.
Nam si ausus fueris hoc dicere, averto aures, et
obturo spinis, ut si coarctare tentaveris, etiam punctus
abscedam absque exposito Evangelio. Dic mihi quid
me velis docere, et solvisti quaestionem. Dic, oro te:
ecce adsum; aures patent, cor paratum est, doce.
Sed quaero quid? Non eo per multa. Quid docturus
es? Quamcumque doctrinam in medio versaturus,
quidquid nervorum in disputatione adhibiturus, hoc
solum dic, unum de duobus interrogo: Veritatem me
docturus es, an falsitatem? Quid putamus cum responsurum,
ne abscedat; ne hiantem et verba exprimere
conantem continuo deseram? quid promissurus est,
nisi veritatem? Audio, sto, exspecto, intentissime
exspecto. Ecce ille qui promittebat se docturum me
veritatem, de Christo insinuat falsitatem. Quomodo
<pb n="0740"/>
igitur veritatem docturus, Christum mendacem dicturus?
Si Christus mentitur, sperandum est mihi quod
tu mihi verum dicturus es?</p>
        </div3>
<div3>
          <head>6.</head>
          <p>
 <hi>Ex ipsa Evangelii veritate Christus a mendacio
vindicatus.</hi> Vide aliud. Quid dicit? Mentitus est
Christus. Ubi, rogo te? Ubi dixit, <hi>Non ascendo ad
diem festum,</hi> et ascendit. Ego quidem perscrutari velim
istum locum, ne forte non sit Christus mentitus.
Imo quia non dubito Christum non esse mentitum,
locum istum aut perscrutabor et intelligam, aut non
intelligens differam. Christum tamen mentitum esse
non dicam. Fac me non intellexisse: discedam nesciens.
Melius est enim cum pietate nescire, quam
cum insania judicare. Tamen tentamus discutere, ne
forte illo adjuvante qui Veritas est, aliquid inveniamus,
aliquid et inveniamur, et ipsum aliquid non erit in
veritate mendacium. Nam si quaerendo, mendacium
invenio; non aliquid, sed nihil invenio. Ergo quaeramus
ubi dicis Christum esse mentitum. Quia dixit,
inquit, <hi>Non ascendo ad diem festum,</hi> et ascendit. Unde
scis eum dixisse? Quid, si ego dicam, imo non ego,
sed aliquis; absit enim ut hoc ego dicam: quid, si
dicat alius, Hoc Christus non dixit? unde convincis,
unde probaturus es? Codicem aperturus, lectionem
inventurus, homini demonstraturus, imo cum magna
fiducia pectoris resistenti codicem impacturus: Tene,
attende, lege, Evangelium portas. Quid ergo, rogo te,
quid conturbas paululum? Noli urgere, dic planius,
tranquillius. Ecce Evangelium porto, et quid hinc?
Ille: Evangelium loquitur Christum dixisse quod negas.
Et ideo credes hoc dixisse Christum, quia loquitur
Evangelium? Ideo plane, inquit. Ego multum miror,
quomodo dicas mentiri Christum et non mentiri
Evangelium. Sed ne forte, cum dico Evangelium, codicem
attendas, membranam et atramentum cogitas
Evangelium, quid dicat vide graecum nomen: Evangelium
est bonus nuntius, vel bona annuntiatio. Nuntius
ergo non mentitur, et qui eum misit, mentitur?
Iste nuntius, Evangelista scilicet, ut nomen etiam dicamus,
iste Joannes qui hoc scripsit, de Christo
mentitus est, an verum dixit? Elige quod vis, ego ad
utrumque te audire paratus sum. Si mentitus est, non
est unde probes Christum illa dixisse. Si verum dixit,
de fonte falsitatis veritas non fluit. Quis est fons?
Christus: rivulus sit Joannes. Venit ad me rivulus, et
dicis mihi, Bibe securus: et cum de ipso fonte me
terreas, cum in fonte esse falsitatem dicas, dicis mihi,
Bibe securus. Quid bibo? Quid dixit Joannes? Christum
esse mentitum? Unde venit Joannes? A Christo.
Vera mihi dicturus est qui ab illo venit, cum mentiebatur
ille a quo venit? Legi plane in Evangelio, <hi>Joannes super pectus Domini discumbebat 
 <note>(Joan. XIII,
23)</note>
          </hi>: sed puto quia veritatem bibebat. Quid vidit super
pectus Domini discumbens? Quid bibit? quid, nisi
quod ructuavit? <hi>In principio erat Verbum, et Verbum
erat apud Deum, et Deus erat Verbum: hoc erat in
principio apud Deum. Omnia per ipsum facta sunt,
et sine ipso factum est nihil. Quod factum est, in eo vita
<pb n="0741"/>
est, et vita erat lux hominum, et lux in tenebris lucet,
et tenebrae eam non comprehenderunt:</hi> tamen lucet, et
si ego forte obscuritatis aliquid habeo, nec comprehendere
ad perfectum valeam, illa <hi>lucet. Fuit homo
missus a Deo, cui nomen erat Joannes: hic venit ut
testimonium perhiberet de lumine, ut omnes crederent
per ipsum. Non erat ille lumen:</hi> quis? Joannes; quis?
Joannes Baptista. De ipso enim dicit Joannes evangelista, <hi>Non erat ille lumen:</hi> 
 de quo dicit Dominus, <hi>Erat
lucerna ardens et lucens <note>(Joan. V, 35)</note>
          </hi>. Sed lucerna et
accendi et exstingui potest. Quid ergo? unde distinguis?
De quo loco quaeris? Cui <hi>lucerna</hi> testimonium
perhibebat, <hi>erat lumen verum.</hi> Ubi addidit Joannes <hi>verum,</hi> 
 ibi tu quaeris mendacium. Adhuc audi ipsum
Joannem evangelistam ructuantem quod biberat: <hi>Et
vidimus,</hi> inquit, <hi>gloriam ejus.</hi> Quid vidit? quam gloriam
vidit? <hi>Gloriam tanquam Unigeniti a Patre, plenum
gratia et veritate <note>(Id. I, 1-14)</note>
          </hi>. Vide igitur, vide ne
forte debeamus disputationes infirmas vel temerarias
cohibere, et de veritate nihil falsi praesumere, dare
Domino quod debetur: fonti gloriam demus, ut securi
impleamur. <hi>Deus autem verax: omnis autem homo
mendax <note>(Rom. III, 4)</note>
          </hi>. Quid est hoc? Deus plenus est:
omnis homo inanis est: si vult impleri, accedat ad
plenum. <hi>Accedite ad eum, et illuminamini <note>(Psal. XXXIII,
6)</note>
          </hi>. Porro si homo inanis est, quia mendax est, et
quaerit impleri, et cum festinatione atque aviditate
currit ad fontem, impleri vult, inanis est. Sed tu dicis,
Cave fontem, est ibi mendacium. Quid aliud dicis
quam, Est ibi venenum?</p>
        </div3>
<div3>
          <head>7.</head>
          <p>
 <hi>Solutio quaestionis.</hi> Jam, inquit, omnia
dixisti, jam me cohibuisti, jam castigasti. Dic
mihi quomodo non sit mentitus, qui dixit, <hi>Non
ascendo,</hi> et ascendit? Dicam, si potero: parum
tibi non sit, quia etsi non te constitui in veritate,
prohibui tamen a temeritate. Dicam tamen,
quod et tu jam, si meministi verba quae commendavi,
puto quia cognoscis. Ipsa verba solvunt quaestionem.
Multis diebus agebatur ille dies festus. <hi>Ad istum,</hi> utique
hodiernum <hi>diem,</hi> inquit, <hi>festum,</hi> istum utique
hodiernum quando illi sperabant, non ascendit; sed
quando ipse disponebat. Denique attende quod sequitur: <hi>Haec cum dixisset, ipse mansit in Galilaea.</hi> 
 Ergo
non ascendit <hi>ad istum diem festum.</hi> Volebant enim
fratres ejus, ut ipse prior iret; ideo illi dixerant, <hi>Transi hinc in Judaeam.</hi> 
 Non dixerant, Transeamus,
quasi comites ejus futuri; aut, Sequere nos in Judaeam,
tanquam priores ituri; sed tanquam praemissuri. Hoc
ille voluit, ut illi praecederent: hoc vitavit, commendans
hominis infirmitatem, occultans divinitatem;
hoc vitavit, sicut cum in Aegyptum fugit <note>(Matth. II,
14)</note>. Non enim erat impotentiae: sed et hoc veritatis,
ut daret exemplum cavendi: ne quisquam servus ejus
diceret, Non fugio, quia turpe est; cum forte expediret
ut fugeret. Dicturus suis, <hi>Cum vos persecuti fuerint
in hac civitate, fugite in aliam <note>(Id. X, 23)</note>
          </hi>; hoc ipse
exemplum praebuit. Nam quando voluit, prehensus
est; quando voluit, natus est. Hoc ergo, ne illi
<pb n="0742"/>
praevenirent, et eum venturum esse nuntiarent,
et praepararentur insidiae: <hi>Non ascendo,</hi> inquit, <hi>ad diem festum.</hi> 
 Dixit: <hi>Non ascendo,</hi> ut occultaretur:
addidit <hi>istum,</hi> ne mentiretur. Aliquid intulit,
aliquid abstulit, aliquid distulit: nihil tamen falsi
dixit, quia nihil falsi de ejus ore procedit. Denique
posteaquam haec dixit, <hi>Ubi autem ascenderunt
fratres ejus:</hi> Evangelium loquitur; attende, lege quod
mihi offerebas; vide si non ipsa lectio solvit quaestionem,
vide si aliunde sumpsi quod dicerem. Hoc ergo
Dominus exspectabat, ut priores illi ascenderent, ne
venturum praenuntiarent. <hi>Posteaquam ascenderunt
fratres ejus, ascendit etiam ipse tunc ad diem festum,
non evidenter, sed quasi occulte.</hi> Quid <hi>quasi occulte?</hi> 
Ibi facit quasi occulte. Quid <hi>quasi occulte?</hi> Quia nec
hoc erat occulte. Non enim vere latere conabatur, qui
in potestate habebat quando teneretur. Sed in illa, ut
dixi, occultatione exemplum praebebat cavendi insidias
inimicorum infirmis discipulis, qui potentiam non
habebant, quando nollent ne prehenderentur. Nam
ille etiam palam ascendit postea, et docebat eos in
templo, et dicebant nonnulli: <hi>Ecce hic est, ecce docet.
Certe dicebant nostri principes, quia apprehendere eum
volebant: ecce palam loquitur, et nemo in eum manum
mittit <note>(Joan. VII, 25, 26)</note>
          </hi>.</p>
        </div3>
<div3>
          <head>8.</head>
          <p>
 <hi>Altera solutio.</hi> Jam vero si nos ipsos attendamus,
si corpus ejus cogitemus, quia et nos ipse est.
Nam etsi nos ipse non essemus, non esset verum, <hi>Cum uni ex minimis meis fecistis, mihi fecistis <note>(Matth. XXV, 40)</note>
          </hi>.
Si nos ipse non essemus, non esset
verum, <hi>Saule, Saule, quid me persequeris <note>(Act. IX, 4)</note>
          </hi>?
Ergo et nos ipse, quia nos membra ejus, quia nos
corpus ejus, quia ipse caput nostrum <note>(Ephes. I, 22)</note>,
quia totus Christus caput et corpus. Forte ergo
nos praevidebat, quia dies festos Judaeorum non
eramus acturi, et hoc est, <hi>Ego non ascendo ad diem
festum istum.</hi> Ecce nec Christus, nec Evangelista
mentitus est: quorum duorum si alterum necesse
est eligere, daret mihi veniam Evangelista, nullo
modo veracem ipsi veritati praeponerem; missum ei a
quo missus est, non praeferrem. Sed Deo gratias,
quantum arbitror, renudatum est quod obscurum
erat. Adjuvabit ad Deum pietas vestra. Ecce, sicut
potui, solvi quaestionem, et in Christo et in Evangelista.
Tene mecum, amice, veritatem, amplectere sine
contentione charitatem.
</p>
        </div3>
      </div1>

<div1>
        <head>SERMO CXXXIV . <hi>De verbis Evangelii Joannis,</hi> Si manseritis in verbo meo, vere discipuli mei estis, <hi>etc., cap.</hi> VIII, V\. 31-34.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Magister omnium Christus.
Manere in verbo Dei.</hi> Novit Charitas vestra,
omnes nos unum Magistrum habere, et sub illo condiscipulos
esse. Nec ideo magistri vestri sumus, quia
de loco superiore loquimur vobis: sed magister est
<pb n="0743"/>
omnium qui habitat in omnibus nobis. Ipse modo in
Evangelio nobis omnibus loquebatur, et dicebat nobis,
quod etiam ego dico vobis: dicit autem ille de
nobis, et nobis et vobis, <hi>Si manseritis in verbo meo,</hi> 
non utique in meo, qui modo loquor; sed in ejus,
qui modo ex Evangelio loquebatur: <hi>Si manseritis in
verbo meo,</hi> inquit, <hi>vere discipuli mei estis.</hi> Ad discipulum
parum est accedere, sed manere. Non ergo ait,
Si audieritis verbum meum; aut, Si accesseritis ad
verbum meum; aut, Si laudaveritis verbum meum:
sed videte quid dixerit, <hi>Si manseritis in verbo meo,
vere discipuli mei estis; et cognoscetis veritatem, et veritas
liberabit vos.</hi> Quid dicimus, fratres? manere in
verbo Dei, labor est, an non est? Si labor est, attende
magnum praemium: si labor non est, gratis accipis
praemium. Maneamus ergo in eo qui manet in nobis.
Nos, si in illo non manserimus, cadimus: ille autem,
si in nobis non manserit, non ideo domum perdidit.
Novit enim ille manere in se, qui nunquam deserit
se. Absit autem ab homine, ut maneat in se, qui perdidit
se. Ergo nos in illo manemus indigentia: ipse
in nobis manet misericordia.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Praemium manentis in verbo Christi.
Liberari duobus modis dicitur.</hi> Jam ergo si propositum
est quid facere debeamus, quid accepturi sumus videamus.
Indixit enim opus, et promisit mercedem.
Quod est opus? <hi>Si manseritis in verbo meo.</hi> Breve opus;
verbo breve, magnum opere: <hi>Si manseritis.</hi> Quid est, <hi>Si manseritis?</hi> 
 Si in petra aedificaveritis. O quam magnum
est hoc, fratres, super petram aedificare, quam
magnum est! <hi>Venerunt flumina, flaverunt venti, descendit
pluvia, et impegerunt in domum illam, et non
cecidit: fundata enim erat supra petram <note>(Matth. VII,
24, 25)</note>
            </hi>. Quid est ergo in verbo Dei manere, nisi nullis
tentationibus cedere? Praemium quod est? <hi>Cognoscetis
veritatem, et veritas liberabit vos.</hi> Compatimini
nobis, quia vocem meam sentitis obtusam: adjuvate
me tranquillitate. O praemium! <hi>Cognoscetis veritatem.</hi> 
Forte aliquis diceret: Et quid mihi prodest, cognoscere
veritatem? <hi>Et veritas liberabit vos.</hi> Si non delectat
veritas, delectet libertas. In consuetudine latinae
linguae liberari duobus modis dicitur: et maxime in
eo consuevimus audire hoc verbum, ut quicumque
liberatur, intelligatur periculum evadere, molestiis
carere. Liberari autem proprie dicitur liberum fieri:
quomodo salvari, salvum fieri; sanari, sanum fieri;
sic liberari, liberum fieri. Ideo dixi, Si non delectat
veritas, delectet libertas. Hoc in graeca lingua evidentius
sonat, nec potest aliter intelligi. Et ut noveritis
quia aliter intelligi non potest; loquente Domino, responderunt
Judaei, <hi>Nos nemini servivimus unquam;
quomodo tu dicis, Veritas liberabit vos?</hi> Id est, Veritas
liberos vos faciet, quomodo dicis nobis, qui nemini
unquam servivimus? Quos vides, inquiunt, non habere
servitutis necessitatem, quomodo polliceris eis
libertatem?
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Servitus peccati.</hi> Audierunt quod
debuerunt: sed non fecerunt quod debuerunt. Quid
audierunt? Quia dixi, <hi>Veritas liberabit vos;</hi> attendistis
<pb n="0744"/>
vos quia non servitis homini, et dixistis, <hi>Nemini servivimus
unquam. Omnis,</hi> Judaeus et Graecus, dives et
pauper, honoratus et privatus, imperator et mendicus, <hi>Omnis qui facit peccatum, servus est peccati. Omnis,</hi> 
inquit, <hi>qui facit peccatum, servus est peccati.</hi> Si agnoscant
homines servitutem, videbunt unde accipiant
libertatem. Ingenuus est aliquis captivatus a barbaris,
ex ingenuo factus est servus: audit homo miserator,
considerat se habere pecuniam, fit redemptor,
pergit ad barbaros, dat pecuniam, redimit hominem.
Plane reddidit libertatem, si abstulit iniquitatem. Sed
quis abstulit iniquitatem? homo homini? Ille qui serviebat
apud barbaros, a redemptore suo redemptus
est: et multum interest inter redemptorem et redemptum;
tamen sub domina iniquitate forte conservi
sunt. Interrogo redemptum: Habes peccatum? Habeo,
inquit. Interrogo redemptorem: Habes peccatum?
Habeo, inquit. Ergo nec tu te jactes redemptum, nec
tu te extollas redemptorem: sed fugite ambo ad verum
liberatorem. Parum est quia qui sub peccato sunt,
servi dicti sunt; et mortui dicuntur. Quod timet homo
ne faciat illi captivitas, jam illi fecit iniquitas. Quid
enim, quia videntur vivere, numquid ideo erravit ille
qui dixit, <hi>Dimitte mortuos sepelire mortuos suos <note>(Matth.
VIII, 22)</note>
            </hi>? Ergo mortui omnes sub peccato, servi mortui,
serviendo mortui, moriendo servi.</p>
          </div3>
<div3>
            <head>4.</head>
            <p>
 <hi>A peccati servitute et morte non liberat nisi Christus.
Similitudo carnis peccati in Christo.</hi> Quis ergo liberat
a morte et a servitute, nisi in mortuis liber?
Quis est in mortuis liber, nisi inter peccatores sine
peccato? <hi>Ecce venit princeps mundi,</hi> ipse dicit Redemptor
noster, Liberator noster: <hi>Ecce venit princeps
mundi, et in me nihil inveniet <note>(Joan. XIV, 30)</note>
            </hi>. Tenet
quos decepit, quos seduxit, quibus peccatum mortemque
persuasit; <hi>in me nihil inveniet.</hi> Veni, Domine;
veni, Redemptor, veni: agnoscat te captivus, fugiat
te captivator; tu esto mihi liberator. Ille me perditum
invenit, in quo diabolus nihil quod caro agit invenit.
Invenit in illo carnem princeps hujus saeculi,
invenit: et qualem carnem? Mortalem, quam possit
tenere, quam possit crucifigere, quam possit occidere.
Erras, deceptor, non fallitur Redemptor: erras.
Vides in Domino carnem mortalem, non est caro
peccati: similitudo est carnis peccati. <hi>Misit</hi> enim <hi>Deus Filium suum in similitudinem carnis peccati.</hi> 
 Vera
caro, mortalis caro: sed non peccati caro. <hi>Misit</hi> enim <hi>Deus Filium suum in similitudinem carnis peccati, ut
de peccato damnaret peccatum in carne. Misit</hi> 
 enim <hi>Deus Filium suum in similitudinem carnis peccati:</hi> 
 in
carnem, non tamen in carnem peccati; sed <hi>in similitudinem
carnis peccati.</hi> Propter quid? <hi>Ut de peccato,</hi> 
quod certe nullum in se erat, <hi>damnaret peccatum in
carne: ut justitia Legis impleretur in nobis, qui non secundum
carnem ambulamus, sed secundum spiritum <note>(Rom. VIII, 3, 4)</note>
            </hi>.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Peccata, sacrificia pro peccatis.</hi> Si
<pb n="0745"/>
ergo similitudo erat carnis peccati, non caro peccati;
quomodo, <hi>Ut de peccato damnaret peccatum in carne?</hi> 
Solet et similitudo capere nomen ejus rei cujus est
similitudo. Homo dicitur verus: sed etiam si pictum
in pariete ostendas, et quaeras quid sit, respondetur,
Homo. Peccatum ergo appellata est caro habens similitudinem
carnis peccati, ut esset sacrificium pro
peccato. Dicit idem apostolus alio loco: <hi>Eum qui non
noverat peccatum, pro nobis peccatum fecit <note>(II Cor. V,
21)</note>
            </hi>. <hi>Eum qui non noverat peccatum:</hi> quem <hi>qui non noverat
peccatum,</hi> nisi eum, qui dixit, <hi>Ecce venit princeps
mundi, et in me nihil inveniet? Eum qui non noverat
peccatum, peccatum pro nobis fecit:</hi> eum ipsum Christum
nescientem peccatum, <hi>fecit pro nobis</hi> Deus <hi>peccatum.</hi> 
Quid est hoc, fratres? Si diceretur, Fecit in
illum peccatum, aut, Fecit illum habere peccatum;
intolerabile videretur: quomodo toleramus quod dictum
est, <hi>Fecit eum peccatum,</hi> ut ipse Christus sit
peccatum? Qui noverunt Scripturas Veteris Testamenti,
recognoscunt quod dico. Non enim semel dictum
est, sed aliquoties, creberrime peccata dicta
sunt sacrificia pro peccatis. Offerebatur, verbi gratia,
pro peccato hircus, aries, quodlibet: ipsa victima
quae offerebatur pro peccato, peccatum nominabatur.
Peccatum ergo dicebatur sacrificium pro peccato: 
ita ut alicubi dicat Lex, sacerdotes ponere debere
manus suas super peccatum <note>(Levit. IV, 29, sec.
LXX)</note>. Ergo, <hi>Eum qui non noverat peccatum, fecit pro
nobis peccatum:</hi> id est, sacrificium pro peccato factus
est. Peccatum oblatum est, et deletum est peccatum.
Fusus est sanguis Redemptoris, et deleta est
cautio debitoris. Ipse est sanguis qui pro multis effusus
est in remissionem peccatorum.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Conclusio.</hi> Quid est ergo quod
insipienter exsultasti, meus captivator, quia carnem
mortalem habuit meus Liberator? Si habuit peccatum,
vide: si aliquid tuum in eo invenisti, tene. Verbum
caro factum est <note>(Joan. I, 14)</note>. Verbum creator est, caro
creatura est. Quid ibi tuum, inimice? Et Verbum
Deus est, et anima hominis creatura est, et caro
hominis creatura est, et caro mortalis Dei creatura
est. Peccatum quaere. Sed quid quaeras? Veritas loquitur: <hi>Veniet princeps mundi hujus, et in me nihil
inveniet.</hi> 
 Non ergo non invenit carnem, sed nihil
suum, id est, nullum peccatum. Decepisti innocentes,
fecisti nocentes. Occidisti innocentem; peremisti
quem non debebas, redde quod tenebas. Quid
ergo ad horam exsultasti, quia invenisti in Christo
carnem mortalem? Muscipula tua erat: unde laetatus
es, inde captus es. Ubi te exsultasti aliquid invenisse,
inde nunc doles quod possederas perdidisse. Ergo,
fratres, qui credimus in Christum, maneamus in verbo
ejus. Si enim manserimus in verbo ejus, vere discipuli
ejus sumus. Non enim soli illi duodecim, sed
omnes qui manemus in verbo ejus, vere discipuli
ejus sumus. Et cognoscemus veritatem, et veritas liberabit
<pb n="0746"/>
nos: id est, Christus Filius Dei, qui dixit, <hi>Ego
sum veritas <note>(Joan. XIV, 6)</note>
            </hi>. Liberos nos faciet; hoc est,
liberabit nos, non a barbaris, sed a diabolo; non a
corporis captivitate, sed ab animae iniquitate. Solus est
qui sic liberat. Nemo se liberum dicat, ne servus remaneat.
Non remanebit in servitute anima nostra,
quia quotidie dimittuntur debita nostra.
</p>
          </div3>
        </div2>
      </div1>

<div1>
        <head>SERMO CXXXV . <hi>De verbis Evangelii Joannis,</hi> Ego veni, ut faciam opera ejus qui misit me. <hi>Contra Arianos. Et de eo quod ait illuminatus ille qui erat caecus natus,</hi> Scimus quia peccatores Deus non exaudit. <hi>Cap.</hi> IX.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Caecitas omnium hominum
a nativitate.</hi> Dominus Jesus, sicut audivimus
cum sanctum Evangelium legeretur, aperuit oculos
homini qui caecus erat natus. Fratres, si attendamus
haereditariam poenam nostram, totus mundus caecus
est. Ideo venit Christus illuminator, quia diabolus
fuerat excaecator. Omnes caecos nasci fecit, qui primum
hominem decepit. Currant ad illuminatorem,
currant, credant, accipiant lutum de saliva factum.
Saliva quasi Verbum est, terra caro est. Lavent faciem
in piscina Siloae. Pertinuit autem ad Evangelistam
exponere nobis quid significet Siloa, et ait, <hi>Quod
interpretatur missus.</hi> Quis est ipse missus, nisi qui
dixit in ipsa lectione, <hi>Ego,</hi> inquit, <hi>veni, ut faciam
opera ejus qui me misit?</hi> Ecce Siloa; lavate faciem,
baptizamini, ut illuminemini, et videatis qui ante
non videbatis.</p>
          </div3>
<div3>
            <head>2.</head>
            <p>
 <hi>Locus ab Arianis calumniose usurpatus.</hi> Ecce
primum ad hoc quod dictum est, oculos aperite: <hi>Ego,</hi> 
 inquit, <hi>veni ut faciam opera ejus qui me misit.</hi> 
Jam hic existit Arianus, et dicit: Ecce videtis
quia Christus non fecit opera sua, sed Patris qui
eum misit. Nunquam hoc diceret, si videret, hoc est,
si in ipso qui missus est, tanquam in Siloa, faciem
lavaret. Quid ergo dicis? Ecce, inquit, ipse dixit.
Quid dixit? <hi>Veni, ut faciam opera ejus qui me misit.</hi> 
Non ergo sua? Non. Et quid est quod ait ipse Siloa,
ipse missus, ipse Filius, ipse Unicus quem tu quereris
 esse degenerem? Quid est quod ait, <hi>Omnia
quae habet Pater, mea sunt <note>(Id. XVI, 15)</note>
            </hi>? Tu dicis quia
opera aliena faciebat; quia dixit, <hi>Faciam opera ejus qui
me misit.</hi> Ego dico quia Pater res alienas habebat; secundum
cor tuum loquor. Unde mihi vis praescribere
quia dixit Christus, <hi>Veni, ut faciam opera ejus,</hi> quasi
non mea, sed <hi>ejus qui misit me?</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Opera Patris et Filii eadem.</hi> Interrogo
te, Domine Christe, solve quaestionem, fini
contentionem. <hi>Omnia,</hi> inquit, <hi>quae habet Pater, mea
sunt.</hi> Ergo Patris non sunt, si tua sunt? Non enim
ait, Omnia quae habet Pater, dedit mihi: quamvis
si et hoc dixisset, aequalitatem ostendisset. Sed molestum
est quod dixit, <hi>Omnia quae habet Pater, mea
<pb n="0747"/>
sunt.</hi> Si intelligas, Omnia quae habet Pater, Filii
sunt; omnia quae habet Filius, Patris sunt. Audi
illum alio loco: <hi>Omnia mea tua sunt, et tua mea sunt. <note>(Joan. XVII, 10.)</note>
            </hi> 
 Finita est quaestio, de his quae habet
Pater et Filius: concordes habent, tu noli litigare.
Opera Patris quae dicit opera sua; quia et tua mea
sunt: quia illius Patris dicit opera, cui dixit, <hi>Omnia mea
tua sunt, et tua mea sunt.</hi> Ergo opera mea tua sunt,
et opera tua mea sunt. <hi>Quaecumque enim Pater facit:</hi> 
ipse dixit, Dominus dixit, Unigenitus dixit, Filius
dixit, Veritas dixit. Quid dixit? <hi>Quaecumque Pater facit,
haec et Filius facit similiter <note>(Id. V, 19)</note>
            </hi>. Magna expressio,
magna veritas, magna aequalitas. <hi>Omnia quae Pater
facit, haec facit et Filius.</hi> Sufficeret, <hi>Omnia quae Pater
facit, haec facit et Filius.</hi> Non sufficit; addo, <hi>similiter.</hi> 
Quare addo, <hi>similiter?</hi> Quia solent dicere non
intelligentes, et nondum apertis oculis ambulantes,
solent dicere: Pater fecit jubendo, Filius obsequendo;
ergo dissimiliter. Si autem <hi>similiter,</hi> quomodo
ille, sic ille: sic quae ille, haec iste.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Filius Dei consubstantialis et coaeternus
Patri.</hi> Sed jubet Pater, inquit, ut faciat Filius.
Carnaliter quidem sapis, sed sine praejudicio veritatis,
cedo tibi. Ecce Pater jubet, Filius obsequitur:
numquid ideo non est ejus naturae Filius, quia ille
jubet, ille obsequitur? Da mihi duos homines, patrem
et filium: homines sunt duo; qui jubet, homo
est; qui obsequitur, homo est: qui jubet et qui
obsequitur, unam habent eamdemque naturam. Numquid
ille qui jubet, non de natura sua genuit filium?
Numquid ille qui obsequitur, obsequendo naturam
perdidit? Accipe ergo interim, quomodo accipis duos
homines, Patrem jubentem, Filium obsequentem,
tamen Deum et Deum. Sed simul isti duo sunt homines,
simul ille unus Deus: hoc est divinum miraculum.
Interim si vis ut tecum agnoscam obsequium,
prius mecum agnosce naturam. Hoc genuit Pater,
quod ipse est. Si aliud genuit Pater, quam quod est
ipse, non verum genuit Filium: Pater dicit ad Filium <hi>Ex utero ante luciferum genui te 
 <note>(Psal. CIX, 3)</note>
            </hi>. Quid est, <hi>ante luciferum?</hi> 
 Per luciferum significantur tempora.
Ergo ante tempora, ante omne quod ante dicitur; ante
omne quod non est, vel ante omne quod est. Non enim
ait Evangelium, In principio fecit Deus Verbum; quomodo
dixit, <hi>In principio fecit Deus coelum et terram <note>(Gen. I, 1)</note>
            </hi>:
aut, In principio natum est Verbum; aut,
In principio Deus genuit Verbum, Sed quid ait? <hi>Erat,
erat, erat</hi>. Audis <hi>Erat,</hi> crede. <hi>In principio erat Verbum,
et Verbum erat apud Deum, et Deus erat Verbum <note>(Joan.
I, 1)</note>
            </hi>. Toties audis, <hi>Erat;</hi> noli quaerere tempus, quia
semper erat. Ille ergo qui semper erat, et cum Filio semper
erat, quia potens est Deus sine tempore generare;
ille dixit ad Filium, <hi>Ex utero ante luciferum genui te.</hi> 
Quid est, <hi>Ex utero?</hi> Deus habuit uterum? Putabimus
<pb n="0748"/>
Deum per membra corporalia esse dispositum? Absit.
Et quare dixit, <hi>Ex utero,</hi> nisi ut intelligeretur de sua
substantia genuisse? Ergo ex utero hoc processit, quod
erat ipse qui genuit. Nam si aliud erat qui genuit, aliud
autem ex utero processit; monstrum est, non Filius.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Ut Filius opera Patris, sic Pater
opera Filii facit.</hi> Ergo faciat Filius opera ejus qui
misit eum, faciat et Pater opera Filii. Certe voluit
Pater, efficit Filius. Ecce ostendo quia vult Filius, et
facit Pater. Ubi ostendis, inquis? Modo ostendo. <hi>Pater, volo.</hi> 
 Jam ego si calumniari vellem, ecce Filius
jubet, et Pater facit. Quid vis? <hi>Ut ubi ego sum, et illi
sint mecum <note>(Joan. XVII, 24)</note>
            </hi>. Evasimus, illic erimus
ubi est ille: illic erimus, evasimus. Quis delet Omnipotentis <hi>Volo</hi>?
Audis voluntatem potestatis, audi
et potestatem voluntatis. <hi>Sicut Pater,</hi> inquit, <hi>suscitat
mortuos, et vivificat; sic et Filius quos vult, vivificat <note>(Id. V, 21)</note>
            </hi>.
 <hi>Quos vult.</hi> Ne dicas, Illos vivificat Filius,
quos jubet Pater ut vivificet. <hi>Quos vult vivificat.</hi> 
Ergo quos vult Pater, et quos vult ipse; quia ubi
est una potestas, una voluntas est. Habeamus ergo
in corde non caeco, Patris et Filii unam eamdemque
naturam: quia verus est Pater, verus est Filius.
Quod est, hoc genuit; quia genitus non degeneravit.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Peccatorum etiam orationes exaudiri.</hi> 
Nescio quid potest movere in verbis illius qui
caecus erat, et forte multos non bene intelligentes
facit desperare. Ait enim inter caetera sua verba, idem
cui oculi aperti sunt: <hi>Scimus quia peccatores Deus
non exaudit.</hi> Quid facimus, si peccatores Deus non
exaudit? Audemus rogare Deum, si peccatores non
exaudit? Date mihi qui roget, ecce est qui exaudiat.
Date qui roget, discutite genus humanum ab imperfectis
ad perfectos. Ascende a verno ad aestatem:
hoc enim cantavimus, <hi>Aestatem et vernum tu fecisti <note>(Psal. LXXIII, 17)</note>
            </hi>.
Id est, jam spirituales et adhuc
carnales tu fecisti; quia et ipse Filius dicit, <hi>Imperfectum
meum viderunt oculi tui. Imperfectum</hi> quod est
in corpore meo, <hi>viderunt oculi tui.</hi> Et quid deinde?
Habent spem qui imperfecti sunt? Habent plane.
Audi quod sequitur: <hi>Et in libro tuo omnes scribentur <note>(Psal. CXXXVIII, 16)</note>
            </hi>.
Sed forte, fratres, spirituales
rogant et exaudiuntur, quia non sunt peccatores.
Quid faciunt carnales? quid faciunt? Peribunt?
Deum non rogabunt? Absit. Da mihi illum Publicanum.
Veni, Publicane, sta in medio, ostende tuam
spem, ne infirmi perdant spem. Ecce enim ascendit
Publicanus cum Pharisaeo orare, et dejecta facie in
terram dicebat, longe stans, tundens pectus: <hi>Domine,
propitius esto mihi peccatori.</hi> Et descendit justificatus
magis, quam ille Pharisaeus <note>(Luc. XVIII, 10-14)</note>.
Qui dixit, <hi>Propitius esto mihi peccatori:</hi> verum
dixit, an falsum? Si verum dixit, peccator erat; et
exauditus est, et justificatus est. Quid est ergo quod
dixisti tu, cui Dominus oculos aperuit, <hi>Scimus quia
peccatores Deus non exaudit?</hi> Ecce peccatores Deus
exaudit. Sed lava interiorem faciem tuam, fiat in
<pb n="0749"/>
corde, quod factum est in facie tua; et videbis quia
peccatores Deus exaudit. Fefellit te imaginatio cordis
tui. Adhuc est quod tibi faciat. Certe projectus est
iste de synagoga: audivit, venit ad eum, et dixit ei, <hi>Tu credis in Filium Dei?</hi> 
 Et ille: <hi>Quis est, Domine,
ut credam in eum?</hi> Videbat, et non videbat: videbat
oculis, sed adhuc corde non videbat. Ait illi Dominus: <hi>Et vides eum,</hi> 
 hoc est, oculis: <hi>et qui loquitur
tecum, ipse est. Tunc prostratus adoravit eum.</hi> Tunc
lavit faciem cordis.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Nullus hic sine peccato.</hi> Incumbite
ergo orationibus, peccatores; confitemini peccata vestra,
orate ut deleantur, orate ut minuantur, orate
ut vobis proficientibus ipsa deficiant: tamen nolite
desperare, et peccatores orate. Quis enim non peccavit?
A sacerdotibus incipe. Sacerdotibus dixit, <hi>Prius
offerte sacrificia pro peccatis vestris, et sic pro populo <note>(Levit. XVI, 6; Hebr. VII, 27)</note>
            </hi>.
Sacrificia convincebant
sacerdotes: ut si quis se justum et sine peccato diceret,
responderetur ei, Non attendo quod loqueris, sed quid
offeras; victima tua convincit te. Quare offers pro
peccatis tuis, si nulla habes peccata? An in sacrificio
mentiris Deo? Sed forte sacerdotes veteris populi
peccatores erant, novi populi non sunt peccatores.
Certe, fratres, quia Deus voluit, sacerdos ipsius
sum, peccator sum, vobiscum pectus tundo, vobiscum
veniam rogo, vobiscum Deum propitium spero.
Sed forte Apostoli sancti, primi, summi arietes gregis,
pastoris membra pastores, forte ipsi non habebant
peccatum. Vere habebant et ipsi, habebant:
non irascuntur, quia confitentur. Ego non auderem.
Primum ipsum Dominum audi dicentem Apostolis, <hi>Sic orate.</hi> 
 Quomodo illi sacerdotes sacrificiis convincebantur,
sic isti oratione. <hi>Sic orate.</hi> Et inter caetera
quae jussit orare, et hoc posuit: <hi>Dimitte nobis debita
nostra, sicut et nos dimittimus debitoribus nostris <note>(Matth.
VI, 9, 12)</note>
            </hi>. Quid dicunt Apostoli? Quotidie sibi debita
petunt dimitti. Debitores intrant, absoluti exeunt,
et ad orationem debitores redeunt. Ista vita
non est sine peccato, ut quoties oratur, toties peccata
dimittantur.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Apostoli etiam post Christi resurrectionem
peccato obnoxii.</hi> Sed quid dicam? Illi forte
quando didicerunt orationem, adhuc infirmi erant.
Forte dicet hoc aliquis: Quando illos docuit orationem
Dominus Jesus, adhuc parvuli erant, infirmi
erant, carnales erant; nondum erant spirituales, qui
non habent peccatum. Quid ergo, fratres, facti spirituales
orare cessarunt? Debuit ergo Christus dicere,
Modo talia orate, et dare spiritualibus alteram orationem.
Una est, ipsa est, ipse est qui dedit: ipsam ergo
orate in Ecclesia. Sed tollamus controversiam:
quando dicis spirituales esse sanctos Apostolos, quo
usque pateretur Dominus carnales erant; hoc es dicturus.
Denique quod verum est, illo pendente trepidaverunt,
et tunc desperaverunt Apostoli, quando
credidit latro. Petrus ausus est sequi, quando Dominus
ad passionem ductus est, ausus est sequi, qui ad
<pb n="0750"/>
domum pervenit, et in atrio fatigatus est, ad ignem
stabat, et friguit: ad ignem stetit, timore frigido
congelavit. Interrogatus ab ancilla, negavit Christum
semel: interrogatus iterum, negavit: interrogatus
tertio, negavit <note>(Matth. XXVI, 69-74)</note>. Deo gratias,
quia cessavit interrogatio: si non cessaret interrogatio,
diu repeteretur negatio. Ergo posteaquam
surrexit, tunc eos confirmavit, tunc facti sunt spirituales.
Jam ergo non habebant peccatum? Spirituales
Apostoli scribebant spirituales Epistolas, Ecclesiis
mittebant: non habebant peccatum, hoc dicis. Non
tibi credo, ipsos interrogo. Dicite, sancti Apostoli,
posteaquam surrexit Dominus, et confirmavit vos Spiritu
sancto misso de coelo, cessastis habere peccatum?
Dicite nobis, obsecro. Audiamus, ne desperent peccatores,
ne desinant rogare Deum, quia non sunt
sine peccato. Dicite nobis. Ait unus ipsorum. Et quis?
Quem Dominus amplius diligebat, et qui super pectus
Domini discumbebat <note>(Joan. XIII, 23)</note>, et regni
coelorum quod ructuaret secretum bibebat. Ipse eum
interrogo: Habetis peccatum, an non? Respondet, et
dicit: <hi>Si dixerimus quia peccatum non habemus, nos
ipsos decipimus, et veritas in nobis non est.</hi> Joannes
autem ille est, qui dixit: <hi>In principio erat Verbum,
et Verbum erat apud Deum, et Deus erat Verbum <note>(Id.
I, 1)</note>
            </hi>. Videte quanta transcenderat, ut perveniret ad
Verbum. Talis ac tantus, qui volavit sicut aquila super
nubes, qui mentis serenitate cernebat, <hi>In principio
erat Verbum:</hi> ipse dixit, <hi>Si dixerimus quia peccatum
non habemus, nos ipsos decipimus, et veritas in
nobis non est. Si autem confessi fuerimus peccata nostra,
fidelis et justus est, ut dimittat nobis peccata nostra,
et mundet nos ab omni iniquitate <note>(I Joan. I, 8,
9)</note>
            </hi>. Ergo orate.
</p>
          </div3>
        </div2>
      </div1>

<div1>
        <head>SERMO CXXXVI. <hi>In eamdem lectionem Evangelii Joannis, de illuminatione caeci nati. Cap.</hi> IX.</head>
<div3>
          <head>1.</head>
          <p>
 <hi>Caeci nati illuminatio.</hi> Audivimus lectionem
sancti Evangelii, quam solemus: sed bonum est
commoneri; bonum est ab oblivionis veterno memoriam
renovare. Denique vetustissima lectio, quasi
nova, nos delectavit. Caecum a nativitate illuminavit
Christus: quid miramini? Salvator est Christus:
hoc reddidit beneficio, quod minus fecerat
in utero. Quando autem ei oculos minus faciebat, non
utique errabat; sed ad miraculum differebat. Dicitis
forte: Unde scis? Ab ipso audivi: modo illud dixit;
simul audivimus. Quando enim interrogaverunt eum
discipuli ejus, et dixerunt, <hi>Domine, quis peccavit,
iste aut parentes ejus, quoniam caecus natus est?</hi> quid
respondit, mecum audistis: <hi>Neque hic peccavit, neque
parentes ejus; sed ut ostendantur opera Dei in ipso.</hi> 
Ecce quare differebat, quando minus oculus faciebat.
Non fecit, quod faceret; non fecit, quod facturum se
esse sciebat, quando oportebat. Nec arbitremini,
<pb n="0751"/>
fratres, parentes ejus nullum habuisse peccatum, aut
ipsum non, quando natus est, contraxisse originale
peccatum, propter quod peccatum remittendum parvuli
baptizantur in remissionem peccatorum. Sed caecitas
illa non fuit propter peccatum parentum, non
fuit propter peccatum ipsius; sed ut manifestarentur
opera Dei in ipso. Omnes enim, quando nati sumus,
peccatum originale traximus; et tamen non caeci nati
sumus. Interroga diligenter: et caeci nati sumus. Quis
enim non caecus natus est? sed in corde. Dominus autem
Jesus, quia utrumque creaverat utrumque curavit.</p>
        </div3>
<div3>
          <head>2.</head>
          <p>
 <hi>Caeci error, putantis peccatores non exaudiri.</hi> Vidistis
caecum istum oculis fidei, vidistis etiam ex
caeco videntem: sed audistis errantem. In quo errabat
caecus iste, dico: primum quia Christum prophetam
putabat, Dei Filium nesciebat. Deinde audivimus
unam responsionem ipsius prorsus falsam:
ait enim, <hi>Scimus quia peccatores Deus non exaudit.</hi> 
Si peccatores Deus non exaudit, quam spem habemus?
Si peccatores Deus non exaudit, utquid oramus,
et testimonium peccati nostri tunsione pectoris
dicimus? Ubi est certe ille Publicanus, qui cum
Pharisaeo ascendit in templum, et illo Pharisaeo jactante,
ventilante merita sua, ille stans longe, et
oculis fixis in terra, et tundens pectus suum, confitebatur
peccata sua? Et descendit iste, qui confitebatur
peccata sua, justificatus de templo, magis quam
ille Pharisaeus <note>(Luc. XVIII, 10-14)</note>. Certe peccatores
Deus exaudit. Sed ille qui ista dixit, nondum laverat
faciem cordis de Siloa. In oculis ejus praecesserat
sacramentum: sed in corde nondum erat effectum
gratiae beneficium. Quando lavit faciem cordis sui caecus
iste? Quando eum Dominus foras missum a Judaeis,
intromisit ad se. Invenit enim eum, et dixit ei,
sicut audivimus: <hi>Tu credis in Filium Dei?</hi> Et ille: <hi>Quis est, Domine, ut credam in eum?</hi> 
 Certe jam videbat
oculis: jam corde? Nondum. Exspectate: modo
videbit. Respondit ei Jesus: <hi>Ego sum, qui loquor tecum.</hi> 
Numquid dubitavit? Continuo faciem lavit. Loquebatur
enim cum illo Siloa, <hi>quod interpretatur missus.</hi> 
Quis est missus, nisi Christus? Qui saepe testatus
est dicens, <hi>Voluntatem facio Patris mei, qui me misit <note>(Joan. IV, 34; V, 30, et VI, 38)</note>
          </hi>.
Ergo ipse erat Siloa.
Accessit corde caecus, audivit, credidit, adoravit:
faciem lavit, vidit.</p>
        </div3>
<div3>
          <head>3.</head>
          <p>
 <hi>Judaeorum caecitas, calumniantium solvi sabbatum
a Christo.</hi> Illi autem qui eum foras miserunt, caeci remanserunt,
quandoquidem Domino calumniabantur,
quia sabbatum erat, quando lutum fecit de sputo, et
inunxit oculos caeci. Quando enim Dominus verbo
curabat, aperte calumniabantur Judaei. Non enim sabbato
operabatur aliquid, quando dicebat, et fiebat.
Aperta calumnia erat: jubenti calumniabantur, loquenti
calumniabantur; quasi ipsi per sabbatum non
loquerentur. Possum dicere quia non solum per sabbatum,
sed nullo die loquuntur, quoniam a veri Dei
laudibus recesserunt. Tamen ut dixi, fratres, aperta
calumnia erat. Dicebat Dominus homini, <hi>Extende manum
<pb n="0752"/>
tuam:</hi> fiebat sanus, et calumniabantur quia per
sabbatum curabat <note>(Matth. XII, 10-14)</note>. Quid fecit? quid
operatus est? quod onus tulit? Sed modo spuere in terram,
lutum facere, et homini oculos inungere, operari
est. Nemo dubitet, operari erat. Dominus sabbatum
solvebat: sed non ideo reus. Quid est quod dixi, Sabbatum
solvebat? Lux ipse venerat, umbras removebat.
Sabbatum enim a Domino Deo praeceptum est,
ab ipso Christo praeceptum, qui cum Patre erat, quando
Lex illa dabatur: ab ipso praeceptum est, sed in
umbra futuri. <hi>Nemo ergo vos judicet in cibo, aut in
potu, aut in parte diei festi, aut neomeniae, aut sabbatorum,
quod est umbra futurorum <note>(Coloss. II, 16, 17)</note>
          </hi>.
Venerat quem venturum ista nuntiabant. Quid delectant
umbrae? Judaei, aperite oculos: sol praesens est. <hi>Nos scimus.</hi> 
 Quid scitis, o corde caeci? quid scitis? <hi>Quia non est iste homo a Deo, qui sic solvit sabbatum.</hi> 
Sabbatum, miseri, sabbatum ipsum Christus praedicavit,
quem dicitis non esse a Deo. Sabbatum carnaliter
observatis, salivam Christi non habetis. Attendite in
terra sabbati etiam salivam Christi, et intelligetis per
sabbatum prophetatum Christum. Sed vos quia salivam
Christi in terra super oculos vestros non habetis,
ideo ad Siloam non venistis, et faciem non lavistis,
et caeci remansistis; bono caeci ejus, imo jam non caeci
nec carne, nec corde. Accepit in sputo lutum, inuncti
sunt ejus oculi, accessit ad Siloam, lavit faciem, in
Christum credidit, vidit, non remansit in illo judicio
valde terribili: <hi>Ego in judicium veni in hunc mundum,
ut qui non vident, videant; et qui vident, caeci fiant.</hi> </p>
        </div3>
<div3>
          <head>4.</head>
          <p>
 <hi>Caecitas Judaeorum quomodo Christi adventu aucta
est.</hi> Magnus terror! <hi>Ut qui non vident, videant:</hi> bene.
Salvatoris officium est, professio medicinae est, <hi>Ut qui
non vident, videant.</hi> Quid est, Domine, quod addidisti, <hi>Ut qui vident, caeci fiant?</hi> 
 Si intelligamus, verissimum
et rectissimum est. Quid est tamen, <hi>qui vident?</hi> Judaei
sunt. Ergo vident? Secundum verba sua vident: secundum
veritatem non vident. Quid est ergo, <hi>vident?</hi> 
Videre se putant, videre se credunt. Videre enim se
credebant, quando contra Christum Legem defendebant. <hi>Nos scimus:</hi> 
 ergo vident. Quid est, <hi>Nos scimus,</hi> 
nisi, nos videmus? Quid est, <hi>quia homo iste non est
a Deo, quia sic solvit sabbatum?</hi> Videntes sunt: quod
Lex dicebat, legebant. Praeceptum est enim ut lapidaretur
qui solveret sabbatum <note>(Num. XV, 36)</note>. Ideo
istum dicebant non esse a Deo: sed videntes caeci
erant, quia in judicium venit in mundum ille judex
futurus vivorum et mortuorum. Quare venit? <hi>Ut qui
non vident, videant:</hi> qui se non videre confitentur,
illuminentur. <hi>Et qui vident, caeci fiant:</hi> id est, qui
caecitatem suam non confitentur, gravius obdurentur.
Denique impletum est, <hi>Qui vident, caeci fiant:</hi> 
Legis defensores, Legis tractatores, Legis doctores,
Legis intellectores auctorem Legis crucifixerunt. O caecitas!
ipsa est quae ex parte Israel facta est. Ut crucifigeretur
Christus, et plenitudo Gentium intraret,
caecitas ex parte Israel facta est. Quid est, <hi>Ut qui non
vident, videant? Ut plenitudo Gentium intraret, caecitas
ex parte Israel facta est <note>(Rom. XI, 25)</note>
          </hi>. Totus orbis
<pb n="0753"/>
caecus jacebat: sed venit ille, <hi>ut qui non vident, videant;
et qui vident, caeci fiant.</hi> Ignoratus est a Judaeis,
crucifixus est a Judaeis: de sanguine suo collyrium
fecit caecis. Duriores facti, caeci facti qui se jactabant
videre lucem, crucifixerunt lucem. Quanta caecitas!
Lucem occiderunt: sed crucifixa lux caecos illuminavit.</p>
        </div3>
<div3>
          <head>5.</head>
          <p>
 <hi>Pauli de Legis impotentia et de Judaeorum caecitate
testimonium.</hi> Audi videntem, qui caecus erat. Ecce in
quam crucem male offenderunt, qui caecitatem suam
medico confiteri noluerunt. Remanserat illis Lex. Quid
facit Lex sine gratia? O miseri! quid fecit Lex sine
gratia. Quid facit terra sine Christi saliva? Quid facit
Lex sine gratia, nisi magis reos? Quare? Quia Legis
auditores et non factores, ac per hoc peccatores, praevaricatores.
Mortuus est puer hospitae hominis Dei,
et missus est baculus per servum, et positus est super
faciem ipsius, et non revixit. Quid facit Lex sine gratia?
Apostolus jam videns, jam ex caeco illuminatus,
quid dicit? <hi>Si enim data esset Lex quae posset vivificare,
omnino ex Lege esset justitia.</hi> Intendite: respondeamus,
et dicamus: quid est quod dixit? <hi>Si data esset
Lex quae posset vivificare, omnino ex Lege esset justitia.</hi> 
Si non poterat vivificare, ut quid data est? Secutus adjunxit: <hi>Sed conclusit Scriptura omnia sub peccato, ut
promissio ex fide Jesu Christi daretur credentibus 
 <note>(Galat.
III, 21, 22)</note>
          </hi>. Promissio illuminationis, promissio
dilectionis ex fide Jesu Christi, ut daretur credentibus,
Scriptura illa, id est, Lex, conclusit omnia sub peccato.
Quid est, <hi>conclusit omnia sub peccato? Concupiscentiam
nesciebam, nisi Lex diceret, Non concupisces <note>(Rom. VII, 7)</note>
          </hi>.
Quid est, <hi>conclusit Scriptura omnia sub
peccato?</hi> Fecit delictorem etiam praevaricatorem. Nam
sanare non potuit peccatorem. <hi>Conclusit omnia sub
peccato:</hi> sed qua spe? Spe gratiae, spe misericordiae.
Accepisti Legem; facere voluisti, non potuisti: a
superbia cecidisti, languorem tuum vidisti. Curre ad
medicum, lava faciem. Opta Christum, confitere Christum,
crede in Christum: accedit Spiritus litterae, et
eris salvus. Nam si Spiritum litterae detrahas, <hi>littera
occidit:</hi> si occidit, ubi spes? <hi>Spiritus autem vivificat <note>(II Cor. III, 6)</note>
          </hi>.</p>
        </div3>
<div3>
          <head>6.</head>
          <p>
 <hi>Elisaeus baculum praemittens, tum ipse veniens ad
suscitandum mortuum, quid adumbret.</hi> Accipiat ergo
Giezi servus Elisaei baculum, tanquam Legem acceperit
servus Dei Moyses. Accipiat baculum, accipiat,
currat, praecedat, praeveniat, baculum super faciem
pueri mortui ponat. Et factum est: accepit, cucurrit,
baculum super faciem pueri mortui posuit. Sed utquid?
cui baculum? <hi>Si data esset Lex quae posset vivificare,</hi> 
puer resuscitatus esset baculo: sed quia <hi>conclusit
Scriptura omnia sub peccato,</hi> adhuc jacet mortuus. Sed
quare <hi>conclusit omnia sub peccato? Ut promissio ex fide
Jesu Christi daretur credentibus.</hi> Veniat ergo Elisaeus,
qui misit baculum per servum ad convincendum mortuum:
veniat ipse, ipse veniat, ipse hospitium mulieris
introeat, ascendat ad puerum, inveniat mortuum,
<pb n="0754"/>
conformet se membris mortui, non mortuus, sed vivus.
Hoc enim fecit: faciem super faciem, oculos
super oculos, manus super manus, vestigia super pedes
posuit, coarctavit se, contraxit se, cum magnus
esset parvum se fecit <note>(IV Reg. IV)</note>. Contraxit se; ut ita
dicam, minoravit se. Quia <hi>cum in forma Dei esset, exinanivit
se, formam servi accipiens <note>(Philipp. II, 6)</note>
          </hi>. Quid
est, conformavit se vivus mortuo? Quid sit, quaeritis?
Apostolum audite: <hi>Misit Deus Filium suum.</hi> Quid est,
conformavit se mortuo? Hoc dicat, sequatur, et ipse
dicat: <hi>In similitudinem carnis peccati <note>(Rom. VIII, 3)</note>
          </hi>.
Hoc est conformare se mortuo vivum: venire ad nos
in similitudinem carnis peccati, non in carne peccati.
Mortuus jacebat in carne peccati, conformavit se illi
similitudo carnis peccati. Mortuus est enim qui quare
moreretur non habebat. Mortuus est in mortuis solus
liber; quoniam universa caro hominum erat utique
caro peccati. Quomodo revivisceret, nisi ille qui non
habebat peccatum conformans se mortuo, veniret in
similitudinem carnis peccati? O Domine Jesu,
passe pro nobis, non pro te, non habens culpam,
et sustinens poenam, ut et culpam solvas et poenam.
</p>
        </div3>
      </div1>

<div1>
        <head>SERMO CXXXVII . <hi>In Evangelii Joannis caput</hi> X, 1-16. <hi>De pastore, et mercenario, et fure</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Sanitas membrorum in
unitate et charitate.</hi> Non ignorat fides vestra, charissimi,
et ita vos didicisse novimus, docente Magistro
de coelo, in quo spem vestram posuistis, quia Dominus
noster Jesus Christus, qui jam pro nobis passus
est et resurrexit, caput est Ecclesiae, et est corpus
ejus Ecclesia, et in ejus corpore unitas membrorum
et compago charitatis, tanquam sanitas exsistit.
Quicumque autem in charitate friguerit, infirmatur
in corpore Christi. Sed potens est ille, qui jam exaltavit
caput nostrum, etiam infirma membra sanare:
dum tamen non nimia impietate praecidantur, sed
haereant corpori donec sanentur. Quidquid enim
adhuc haeret corpori, non desperatae sanitatis est:
quod autem praecisum fuerit, nec curari, nec sanari
potest. Cum ergo sit ille caput Ecclesiae, et sit corpus
ejus Ecclesia, totus Christus et caput et corpus
est. Resurrexit jam ille. Caput ergo habemus in
coelo. Caput nostrum interpellat pro nobis. Caput
nostum sine peccato et sine morte, jam propitiat
Deum pro peccatis nostris: ut et nos in fine resurgentes,
et immutati in gloriam coelestem, sequamur
caput nostrum. Quo enim caput, et caetera membra.
Sed dum hic sumus, membra sumus; ne desperemus,
quia secuturi sumus caput nostrum.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
<pb n="0755"/> <hi>Unitas Christi et membrorum.</hi> 
Videte enim, fratres, dilectionem ipsius capitis nostri.
Jam in coelo est, et hic laborat, quamdiu hic
laborat Ecclesia. Hic Christus esurit, hic sitit, nudus
est, hospes est, infirmatur, in carcere est. Quidquid
enim hic patitur corpus ejus, se dixit pati: et in fine
segregans ipsum corpus suum ad dexteram, et reliquos
a quibus modo conculcatur segregans ad sinistram,
dicturus est his qui sunt ad dexteram: <hi>Venite, benedicti Patris mei, percipite regnum quod
vobis paratum est ab origine mundi.</hi> 
 Quibus meritis? <hi>Esurivi enim, et dedistis mihi manducare;</hi> 
 et caetera
sic exsequitur, tanquam ipse accepisset: usque adeo
ut illi non intelligentes respondeant et dicant, <hi>Domine,
quando te vidimus esurientem, hospitem, et in
carcere?</hi> Et dicit eis: <hi>Cum uni ex minimis meis fecistis,
mihi fecistis.</hi> Sic etiam in nostro corpore caput
sursum est, pedes in terra sunt: tamen in aliqua
constipatione et coarctatione hominum, quando tibi
aliquis pedem calcat, nonne dicit caput, Calcas me?
Nec caput tuum, nec linguam tuam quisquam calcavit:
sursum est, in tuto est, nihil ei mali contigit;
et tamen quia per connexionem charitatis unitas est
a capite usque ad pedes, non se inde lingua separavit,
sed dixit, Calcas me: cum eam nemo contigerit.
Quomodo ergo lingua, quam nemo contigit, dicit,
Calcas me: sic Christus caput, quod nemo calcat,
dixit, <hi>Esurivi, et dedistis mihi manducare.</hi> Et illis qui
hoc non fecerunt, dixit: <hi>Esurivi, et non dedistis mihi
manducare.</hi> Et quomodo conclusit? Sic: <hi>Ibunt illi
in ambustionem aeternam, justi autem in vitam aeternam <note>(Matth. XXV, 31-46)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Janua Christus. Petrus infirmus
sibi ipsi ignotus.</hi> Cum ergo Dominus nunc loqueretur,
dixit se esse pastorem, dixit se esse et januam.
Utrumque ibi habes: et, <hi>Ego sum janua;</hi> et, <hi>Ego
sum pastor.</hi> Janua est in capite, pastor in corpore.
Dicit enim Petro, in quo uno format Ecclesiam: <hi>Petre, amas me?</hi> 
 Respondit: <hi>Domine, amo. Pasce
oves meas.</hi> Et tertio: <hi>Petre, amas me?</hi> Contristatus
est Petrus, quod eum tertio interrogavit <note>(Joan. XXI,
15-17)</note>: quasi ille qui vidit conscientiam negatoris,
non videret fidem confitentis. Noverat illum semper,
noverat illum et quando se Petrus ipse non noverat.
Tunc enim se non noverat, quando dixit, <hi>Tecum ero
usque ad mortem:</hi> et quam esset infirmus, nesciebat.
Quomodo plerumque revera et infirmis contingit, ut
aegrotus nesciat quid in illo agatur, medicus autem
sciat: cum ille aegritudinem ipsam patiatur, medicus
non patiatur. Magis dicit medicus quid agatur in
altero, quam ille qui aegrotat quid agatur in se ipso.
Petrus ergo tunc infirmus, Dominus autem medicus.
Iste dicebat se habere vires, qui non habebat: ille
autem tangens venam cordis ejus, dicebat quod ter
eum esset negaturus. Et ita factum est quomodo
praedixit medicus, non quomodo praesumpsit aegrotus <note>(Luc. XXII, 33, 34, 55-61)</note>.
Ergo post resurrectionem
suam Dominus interrogavit eum, non nesciens
quo ille animo confiteretur amorem Christi,
<pb n="0756"/>
sed ut trina confessione amoris, deleret trinam negationem
timoris.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Quid a Petro exigitur. Intrare
per januam in ovile.</hi> Ergo hoc Dominus exigit a Petro, <hi>Petre, amas me?</hi> 
 quasi, Quid mihi dabis, quid mihi
praestabis, quia amas me? Quid erat praestaturus Petrus
resurgenti Domino, et eunti in coelum, atque
sedenti ad dexteram Patris? Quasi diceret, Hoc mihi
dabis, hoc mihi praestabis, si amas me, ut pascas
oves meas: per januam intres, non per aliam partem
ascendas. Audistis, cum Evangelium legeretur, <hi>Qui
intrat per januam, pastor est: qui autem ex alia parte
ascendit, fur est et latro; et dissipare quaerit, et spargere,
et tollere.</hi> Quis est qui intrat per januam? Qui
intrat per Christum. Quis est iste? Qui imitatur passionem
Christi, qui cognoscit humilitatem Christi:
ut cum Deus factus sit homo pro nobis, cognoscat se
homo non esse Deum, sed hominem. Qui enim vult
Deus videri, cum sit homo, non imitatur illum, qui
cum Deus esset, homo factus est. Tibi autem non
dicitur, Esto aliquid minus quam es: sed, Cognosce
quod es. Cognosce te infirmum, cognosce te hominem,
cognosce te peccatorem; cognosce quia ille
justificat, cognosce quia maculosus es. Appareat in
confessione tua macula cordis tui, et pertinebis ad
gregem Christi. Quia confessio peccatorum invitat
medicum sanaturum: quomodo in aegritudine qui
dicit, Sanus sum, non quaerit medicum. Numquid
non ad templum ascenderat Pharisaeus ille et Publicanus?
Ille de sua sanitate gloriabatur, iste vulnera
sua medico ostendebat. Dicebat enim ille: <hi>Deus, gratias
ago tibi, quia non sum sicut Publicanus iste.</hi> Gloriabatur
super alterum. Ergo si Publicanus ille sanus
esset, invideret illi Pharisaeus; quia non haberet
super quem extolleretur. Quomodo ergo venerat,
qui sic invidebat? Non erat utique sanus: et cum se
sanum diceret, non descendit curatus. Ille autem ad
terram oculos dejiciens, et non audens in coelum
tollere, percutiebat pectus suum, dicens: <hi>Deus, propitius
esto mihi peccatori.</hi> Et quid dicit Dominus? <hi>Amen dico vobis, quia descendit justificatus de templo
Publicanus, magis quam Pharisaeus: quia omnis qui se
exaltat, humiliabitur; et qui se humiliat, exaltabitur <note>(Luc. XVIII, 10-14)</note>
            </hi>.
Qui ergo se exaltant, per alteram
partem volunt ascendere ad ovile: qui autem se humiliant,
per januam intrant ad ovile. Ideo de illo
dixit, <hi>intrat:</hi> de illo, <hi>ascendit.</hi> Qui ascendit, videtis,
qui alta petit, non intrat, sed cadit. Ille autem qui
se submittit, ut per januam intret, non cadit, sed
pastor est.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Tres personae ad ovile venientes:
pastor, fur, mercenarius. Diligendus est pastor, mercenarius
tolerandus, cavendus latro.</hi> Sed tres personas
dixit Dominus, et debemus illas investigare in Evangelio;
pastoris, mercenarii et furis. Cum legeretur,
puto quod animadvertistis, designavit pastorem, designavit
mercenarium, designavit furem. Pastorem
dixit animam suam ponere pro ovibus et intrare per
januam. Furem dixit et latronem ascendere per aliam
<pb n="0757"/>
partem. Mercenarium dixit, lupum vel etiam furem
si videat, fugere; quia non est illi cura de ovibus:
mercenarius est enim, non pastor. Ille intrat per
januam, quia pastor est; ille ascendit per aliam partem,
quia fur est: ille videns eos qui volunt tollere
oves, timet et fugit, quia mercenarius est, quia non
est illi cura de ovibus; mercenarius est enim. Si
invenerimus tres istas personas, invenit Sanctitas
vestra et quos diligatis, et quos toleretis, et quos
caveatis. Diligendus est pastor, tolerandus est mercenarius,
cavendus est latro. Sunt homines in Ecclesia,
de quibus dicit Apostolus, qui ex occasione evangelizant,
quaerentes ab hominibus commoda sua <note>(Philipp. I, 21)</note>,
sive pecuniaria, sive honorum vel
laudis humanae. Quomodolibet volentes accipere
munera evangelizant, et non tam salutem ejus quaerunt
cui annuntiant, quam commodum suum. Ille
autem qui audit salutem ab eo qui non habet salutem
si ei crediderit quem ille annuntiat, neque in illo
spem posuerit, per quem illi annuntiatur salus: qui
annuntiat, habebit detrimentum; cui annuntiatur,
habebit lucrum.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Dictum Christi in Pharisaeos,
spectare et ad malos de Ecclesia pastores. Ecclesia una
ex Judaeis et Gentibus.</hi> Habes Dominum dicentem de
Pharisaeis, <hi>Cathedram Moysi sedent <note>(Matth. XXIII, 2)</note>
            </hi>.
Non eos solos significabat Dominus: quasi vero eos
qui crederent in Christum, ad Judaeorum scholam
mitteret, ut ibi discerent quemadmodum iter sit ad
regnum coelorum. Nonne ideo Dominus venit, ut institueret
Ecclesiam, ipsosque Judaeos bene credentes
et bene sperantes et bene diligentes segregaret tanquam
frumenta a paleis, et faceret unum parietem
circumcisionis, cui conjungeretur alius paries ex
praeputio Gentium, quibus duobus parietibus de diverso
venientibus esset ipse lapis angularis? Nonne
ergo idem Dominus de duabus istis plebibus in uno
futuris dixit: <hi>Habeo et alias oves, quae non sunt ex
hoc ovili?</hi> Loquebatur autem Judaeis: <hi>Oportet me,</hi> 
inquit, <hi>et eas adducere, ut sit unus grex, et unus
pastor.</hi> Ideo duae naves erant, unde vocaverat discipulos.
Duas ipsas plebes significabant, quando
miserunt retia, et levaverunt tantam vim et tantum
numerum piscium, ita ut pene retia rumperentur: <hi>Et oneraverunt,</hi> 
 inquit, <hi>duas naves <note>(Luc. V, 2-7)</note>
            </hi>.
Duae naves significabant unam Ecclesiam, sed de
duabus plebibus factam, conjunctam in Christo,
quamvis de diverso venientem. Hoc significant etiam
duae uxores, habentes unum virum Jacob, Lia et
Rachel <note>(Gen. XXIX)</note>. Has duas significant etiam duo
caeci, qui sedebant juxta viam, quos Dominus illuminavit <note>(Matth. XX, 30-34)</note>.
Et si advertatis Scripturas,
in multis locis invenietis significari duas Ecclesias,
quae non sunt duae, sed una. Ad hoc enim valet lapis
angularis, ut ex duabus faciat unam. Ad hoc valet
ille pastor, ut de duobus gregibus faciat unum. Ergo
Dominus docturus Ecclesiam, et habiturus scholam
<pb n="0758"/>
suam praeter Judaeos, sicut modo videmus, numquid
credentes in se, ad Judaeos missurus erat, ut discerent?
Sed nomine Pharisaeorum et Scribarum significavit
quosdam in Ecclesia sua futuros, qui dicerent.
et non facerent: se autem figuraverat in persona
Moysi. Etenim personam ejus gerebat Moyses, et velum
ante se ideo ponebat, quando loquebatur populo;
quia quamdiu illi in Lege carnalibus gaudiis et voluptatibus
dediti erant, et regnum terrenum quaerebant,
velamen positum erat contra faciem eorum, ne
viderent Christum in Scripturis. Ablato enim velamine,
posteaquam passus est Dominus, visa sunt
secreta templi. Ideo cum in cruce penderet, scissum
est velum templi a summo usque deorsum <note>(Matth. XXVII,
51)</note>: et aperte dicit apostolus Paulus, <hi>Cum autem
transieris ad Christum, auferetur velamen.</hi> Qui autem
non transierit ad Christum, quamvis legat Moysen, <hi>velamen positum est super cor</hi> 
 ejus, sicut dicit Apostolus <note>(II Cor. III, 16, 15)</note>.
Cum ergo praefiguraret
quosdam tales futuros Dominus in Ecclesia sua, quid
ait? <hi>Scribae et Pharisaei cathedram Moysi sedent:
quae dicunt, facite; sed quae faciunt, facere nolite.</hi> 
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Clerici mali pervertere nitentes Evangelium,
dum exemplo suo laicos ad peccatum trahunt.</hi> 
Quando illud audiunt clerici mali quod in ipsos dicitur,
volunt pervertere. Nam audivi quosdam pervertere
velle istam sententiam. Numquid non, si illis liceret,
non delerent illam de Evangelio? Quia vero delere illam
non possunt, pervertere illam quaerunt. Sed adest Domini
gratia et misericordia, nec sinit eos facere; quia
circumsepsit veritate sua omnes sententias suas, et
libravit; ut quisquis inde aliquid praecidere voluerit,
aut inducere male legendo vel interpretando, ille qui
cor habet, quod praecisum est de Scriptura jungat
Scripturae, et legat superiora vel inferiora, et inveniet
sensum quem volebat ille male interpretari. Quid ergo
putatis dicere istos de quibus dicitur, <hi>Quae dicunt,
facite?</hi> Quia revera laicis dicitur. Laicus enim qui
vult bene vivere, cum attenderit clericum malum,
quid sibi dicit? Dominus dixit, <hi>Quae dicunt, facite;
quae faciunt, facere nolite.</hi> Ambulem viam Domini,
non sequar istius mores. Audiam ab illo, non verba
ipsius, sed Dei. Sequar Deum, sequatur ille cupiditatem
suam. Quia si voluero apud Deum sic me defendere,
ut dicam, Domine, vidi male viventem illum
clericum tuum, et ideo male vixi: nonne mihi dicturus
est, Serve nequam, non a me audieras, <hi>Quae dicunt,
facite; quae autem faciunt, facere nolite?</hi> Malus
autem laicus, infidelis, non pertinens ad gregem
Christi, non pertinens ad frumentum Christi, qui
tanquam palea in area toleratur, quid sibi dicit,
quando coeperit illum arguere verbum Dei? Exi: quid
mihi loqueris? Ipsi episcopi, ipsi clerici non illud faciunt,
et me cogis ut faciam? Quaerit sibi non patronum
ad causam malam, sed comitem ad poenam. Nam
nunquam eum ille defensurus est in die judicii, quemeumque
malum voluerit imitari. Quomodo enim diabolus
<pb n="0759"/>
omnes quos seducit, non seducit cum quibus
regnet, sed cum quibus damnetur: sic omnes qui sequuntur
malos, comites sibi ad gehennam quaerunt,
non patrocinia ad regnum coelorum.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Perversa interpretatio Evangelii.</hi> 
Quomodo ergo pervertunt isti hanc sententiam, quando
illis dicitur male viventibus, Merito dictum est a Domino, <hi>Quae dicunt, facite; quae faciunt, facere nolite?</hi> 
 Recte
dictum est, inquiunt. Dictum est enim vobis, ut quae
dicimus, faciatis; quae autem nos facimus, vos non faciatis.
Nos enim offerimus sacrificium, vobis non licet. Videte
versutias hominum: quid dicam? mercenariorum.
Nam si pastores essent, ista non dicerent. Ideo Dominus
ut os illis clauderet, secutus est, et dixit, <hi>Cathedram
Moysi sedent: quae dicunt, facite; quae autem faciunt,
facere nolite: dicunt enim, et non faciunt.</hi> Quid est
ergo, fratres? Si diceret de sacrificio offerendo; diceret, <hi>Dicunt enim, et non faciunt?</hi> 
 Faciunt enim sacrificium,
Deo offerunt. Quid est quod dicunt, et non
faciunt? Audi quid sequatur: <hi>Alligant enim onera
gravia et importabilia, et imponunt ea super cervices hominum,
quae ipsi uno digito nolunt tangere <note>(Matth. XXIII,
2-4)</note>
            </hi>. Aperte exprobravit, descripsit et ostendit. Sed
illi quando sic volunt pervertere sententiam, ostendunt
quia nihil quaerunt in Ecclesia, nisi commoda
sua; nec Evangelium legerunt: si enim nossent ipsam
paginam, et totum legissent, nunquam hoc dicere auderent.</p>
          </div3>
<div3>
            <head>9.</head>
            <p>
 <hi>Malos pastores esse in Ecclesia similes Pharisaeorum.
Pastor quis mercenarius, quis castus. Uxor casta.</hi> 
Sed apertius attendite, quia habet tales Ecclesia. Ne
quis dicat nobis: Prorsus de Pharisaeis dixit, de
Scribis dixit, de Judaeis dixit: nam tales non habet
Ecclesia. Qui sunt ergo illi, de quibus omnibus
Dominus dicit: <hi>Non omnis qui mihi dicit, Domine,
Domine, intrabit in regnum coelorum?</hi> Et addidit: <hi>Multi dicent mihi in illa die, Domine, Domine,
nonne in tuo nomine prophetavimus, et in nomine tuo
virtutes multas fecimus, et in nomine tuo manducavimus
et bibimus?</hi> 
 Numquid in nomine Christi, Judaei faciunt
ista? Certe manifestum est quia de his dicit qui
nomen Christi habent. Sed quid sequitur? <hi>Tunc dicam
illis: Nunquam vos cognovi. Recedite a me, omnes qui
operamini iniquitatem <note>(Id. VII, 21-23)</note>
            </hi>. Audi Apostolum
gementem de talibus. Dicit alios annuntiare
Evangelium per charitatem, alios per occasionem: de
quibus dicit, <hi>Annuntiant Evangelium non recte <note>(Philipp.
I, 17)</note>
            </hi>. Rem rectam, sed ipsi non recti. Quod
annuntiant, rectum est; sed qui annuntiant, non sunt
recti. Quare non est rectus? Quia aliud quaerit in Ecclesia,
non Deum quaerit. Si Deum quaereret, castus
esset; quia legitimum maritum anima Deum habet.
Quisquis a Deo praeter Deum aliquid quaerit, non caste
Deum quaerit. Videte, fratres: si uxor amet maritum
quia dives est; non est casta. Non enim maritum
amat, sed aurum mariti. Si autem maritum amat,
et nudum amat, et pauperem amat. Si enim propterea
amat, quia dives est; quid, si (quomodo sunt casus
humani) proscribatur et subito egens remaneat?
<pb n="0760"/>
Renuntiat illi forte; quia quod amabat, non maritus
erat, sed res ejus. Si autem vere maritum amat, etiam
pauperem plus amat; quia cum misericordia amat.
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Deus caste quaerendus.</hi> Et tamen,
fratres, Deus noster nunquam pauper esse potest.
Dives est, ipse fecit omnia, coelum et terram, mare
et Angelos. Quidquid videmus, quidquid non videmus
in coelo, ipse fecit. Sed tamen non divitias amare debemus,
sed eum qui fecit illas. Non enim tibi promisit
nisi se. Inveni aliquid pretiosius, et hoc tibi
dabit. Pulchra est terra, coelum et Angeli: sed pulchrior
est qui fecit haec. Qui ergo annuntiant Deum,
amantes Deum; qui annuntiant Deum, propter Deum,
pascunt oves, et non sunt mercenarii. Ipsam castitatem
exigebat ab anima Dominus noster Jesus Christus,
quando dicebat Petro, <hi>Petre, amas me?</hi> Quid
est, <hi>Amas me?</hi> Castus es? Non est cor tuum adulterum?
Non tua quaeris in Ecclesia, sed mea? Si ergo talis
es, et amas me, <hi>pasce oves meas <note>(Joan. XXI, 15)</note>
            </hi>.
Non enim eris mercenarius, sed eris pastor.</p>
          </div3>
<div3>
            <head>11.</head>
            <p>
 <hi>Mercenarii quomodo utiles. Pastores pauci, mercenarii
multi.</hi> Illi autem non caste annuntiabant, de
quibus gemit Apostolus. Sed quid dicit? <hi>Quid enim?
dum omni modo, sive occasione, sive veritate Christus
annuntietur <note>(Philipp. I, 18)</note>
            </hi>. Permisit ergo esse mercenarios.
Pastor veritate Christum annuntiat, mercenarius
occasione Christum annuntiat, aliud quaerens.
Tamen et ille Christum annuntiat, et ille Christum.
Audi vocem pastoris Pauli: <hi>Sive occasione, sive veritate
Christus annuntietur.</hi> Ipse pastor voluit habere
mercenarium. Faciunt enim ubi possunt, utiles sunt
quantum possunt. Quando autem ad alios usus quaerebat
Apostolus, cujus vias imitarentur infirmi: <hi>Misi
vobis,</hi> inquit, <hi>Timotheum, qui vos commonefaciat vias
meas <note>(I Cor. IV, 17)</note>
            </hi>. Et quid ait? Misi pastorem qui
vos commoneret vias meas: id est, qui quomodo ego
ambulo, et ipse ambulat. Et mittens pastorem, quid
ait? <hi>Neminem enim habeo tam unanimem, qui sincera
affectione pro vobis sollicitus sit.</hi> Nonne cum illo erant
multi? Sed quid sequitur? <hi>Omnes enim sua quaerunt, non
quae sunt Jesu Christi <note>(Philipp. II, 20, 21)</note>
            </hi>: id est, Ego
vobis pastorem mittere volui; nam multi mercenarii
sunt: sed non oportuerat ut mercenarius mitteretur.
Ad alias res et negotia peragenda mittitur mercenarius:
ad illas autem quas tunc volebat Paulus, pastor erat
necessarius. Et vix invenit unum pastorem inter multos
mercenarios: quia pauci pastores, multi mercenarii.
Sed quid dicitur de mercenariis? <hi>Amen dico vobis,
perceperunt mercedem suam <note>(Matth. VI, 2)</note>
            </hi>. De
pastore autem quid ait Apostolus? <hi>Quisquis autem
mundaverit se ab hujusmodi, erit vas in honorem sanctificatum,
et utile Domino, ad omne opus bonum paratum
semper <note>(II Tim. II, 21)</note>
            </hi>. Non ad quasdam res paratum,
et ad quasdam non paratum; sed <hi>ad omne bonum
opus paratum.</hi> Haec de pastoribus dixi.
</p>
          </div3>
        </div2>

<div2>
          <head>CAPUT X.</head>
<div3>
            <head>12.</head>
            <p>
 <hi>Mercenarius fugiens, Donatistae,
lupi et latrones.</hi> De mercenariis autem jam dicemus. <hi>Mercenarius quando videt lupum insidiantem ovibus,
fugit.</hi> 
 Hoc Dominus dixit. Quare? <hi>Quia non est ei
<pb n="0761"/>
cura de ovibus.</hi> Tamdiu ergo est utilis mercenarius,
quamdiu non videt lupum, quamdiu non videt furem
et latronem: cum autem viderit, fugit. Et quis est de
mercenariis, qui non fugit de Ecclesia, quando videt
lupum et latronem? Abundant lupi, abundant latrones.
Ipsi sunt qui ascendunt per alteram partem. Qui sunt
isti qui ascendunt? Qui de parte Donati volunt depraedari
oves Christi, ipsi per alteram partem ascendunt. Non
per Christum intrant: quia non sunt humiles. Quia
superbi sunt, ascendunt. Quid est, ascendunt? Extolluntur.
Unde ascendunt? Per alteram partem:
unde de parte dici volunt. Qui in unitate non sunt,
de altera parte sunt, et de ipsa parte ascendunt, id
est, extolluntur, et volunt tollere oves. Quomodo
ascendunt, videte. Nos, inquiunt, sanctificamus, nos
justificamus, nos facimus justos. Ecce quo ascenderunt.
Sed qui se exaltat, humiliabitur <note>(Luc. XIV, 11)</note>.
Potens est Dominus Deus noster humiliare eos. Lupus
autem diabolus est: insidiatur ut decipiat, et qui illum
sequuntur; nam dictum est, quod induti quidem
pellibus ovium, intus autem sunt lupi rapaces <note>(Matth. VII, 15)</note>.
Si viderit mercenarius aliquem loqui
prava, aut sentire secundum perniciem animae
suae, aut aliquid facere sceleratum et obscoenum, et
tamen quia videtur habere alicujus momenti personam
in Ecclesia, unde si sperat commoda, mercenarius
est.: et cum videt hominem perire in peccato, videt
illum sequi lupum, videt illius guttur morsu trahi ad
supplicium; non illi dicit, Peccas; non illum objurgat,
ne perdat commoda sua. Hoc est ergo, <hi>Cum
viderit lupum, fugit:</hi> non illi dicit, Scelerate facis. Non
corporis, sed animae haec fuga est. Quem vides corpore
stare, fugit animo, cum videt peccatorem, et
non illi dicit, Peccas; cum etiam consilium cum illo
habet.
</p>
          </div3>
        </div2>

<div2>
          <head>CAPUT XI.</head>
<div3>
            <head>13.</head>
            <p>
 <hi>Uva de spinis quomodo legatur.</hi> 
Fratres mei, numquid non ascendit aliquando aut
presbyter aut episcopus, et non dicit aliud de superiore
loco, nisi ne rapiantur res alienae, ne fraudes
fiant, ne scelera admittantur? Non possunt dicere
aliud, qui cathedram Moysi sedent, et ipsa de illis
loquitur, non ipsi. Quid est ergo, <hi>Numquid colligunt
de spinis uvas, aut de tribulis ficus?</hi> et, <hi>Omnis arbor
ex fructu cognoscitur <note>(Ibid. 16)</note>
            </hi>? Pharisaeus potest
bona loqui? Pharisaeus spina est: quomodo de spina
lego uvam? Quia tu, Domine, dixisti, <hi>Quae dicunt,
facite; quae autem faciunt, facere nolite.</hi> De spinis me
jubes uvam decerpere, cum dixeris, <hi>Numquid colligunt
de spinis uvam?</hi> Respondet tibi Dominus: Non
jussi te de spinis uvam legere; sed vide, attende
bene, ne forte, ut fieri solet, vitis cum circumerrat
per terram, involuta sit in spinis. Nam aliquando
invenimus illud, fratres mei, vitem positam super caricem,
quia ibi habet sepem spinosam, extendit palmites
suos, et inserit in sepem spinosam, et pendet
<pb n="0762"/>
inter spinas botrus; et qui videt botrum carpit, non
tamen de spinis, sed de vite, quae circumplexa est
spinis. Sic ergo illi spinosi sunt: sed sedendo
in cathedra Moysi, involvit eos vitis, et pendent ad
eos botri, id est, verba bona, praecepta bona. Tu
lege uvam, non te pungit spina, quando legis, <hi>Quae
dicunt, facite; sed quae faciunt, facere nolite.</hi> Pungit
autem te spina, si quod faciunt facis. Ut ergo legas
uvam, et non inhaereas spinis, <hi>Quae dicunt, facite;
sed quae faciunt, facere nolite.</hi> Facta ipsorum spinae
sunt, verba ipsorum uva est, sed de vite, id est, de
cathedra Moysi.</p>
          </div3>
<div3>
            <head>14.</head>
            <p>
 <hi>Mercenarii fugientes, dum iniquis favent. Augustinus
non mercenarius.</hi> Fugiunt ergo isti, quando vident
lupum, quando vident latronem. Hoc autem dicere
coeperam, quia de loco superiore non possunt dicere
isti, nisi, Bene facite, nolite perjurare, nolite fraudare,
nolite aliquem circumvenire. Aliquando autem
sic vivunt, ut de tollenda aliena villa, cum episcopo
consilium habeatur, et petatur ab ipso tale consilium.
Aliquando nobis contigit, experti dicimus:
nam non crederemus. Multi a nobis consilia mala
petunt, consilia mentiendi, circumveniendi; putantes
quia placent nobis. Sed in nomine Christi, si
Domino placet quod dicimus, nullus talis nos tentavit,
et invenit quod volebat in nobis. Quia si vult
ipse qui nos vocavit, pastores sumus, non mercenarii.
Sed quid ait Apostolus? <hi>Mihi minimum est ut a vobis
judicer, aut ab humano die: sed neque ego meipsum
judico. Nihil enim mihi conscius sum; sed non in hoc
justificatus sum. Qui autem judicat me, Dominus est <note>(I Cor. IV, 3, 4)</note>
            </hi>.
Non ideo bona est conscientia mea,
quia vos illam laudatis. Quid enim laudatis, quod non
videtis? ille laudet, qui videt: ille etiam corrigat,
si quid ibi videt quod ejus oculos offendit. Quia et
nos non dicimus perfecte nos sanos: sed tundimus
pectus nostrum, et dicimus Deo, Propitius esto, ne
peccem. Tamen puto, coram illo enim loquor, nihil
aliud a vobis quaerens nisi salutem vestram; et gemimus
plerumque in peccatis fratrum nostrorum, et
vim patimur, et torquemur animo, et aliquando
corripimus illos: imo nunquam non corripimus. Testes
sunt omnes qui recordantur quod dico, quoties
sunt a nobis correpti fratres peccantes, et vehementer
correpti.
</p>
          </div3>
        </div2>

<div2>
          <head>CAPUT XII.</head>
<div3>
            <head>15.</head>
            <p>
 <hi>De ovibus quae ratio reddenda
a pastore.</hi> Modo consilium nostrum tracto cum Sanctitate
vestra. In nomine Christi plebs Dei estis, plebs
catholica estis, membra Christi estis: Non estis divisi
ab unitate. Communicatis membris Apostolorum,
communicatis memoriis sanctorum martyrum, diffusorum
per orbem terrarum, et pertinetis ad curam
nostram, ut rationem de vobis bonam reddamus.
Tota autem ratio nostra quae est, scitis. Domine, scis
quia dixi, scis quia non tacui, scis quo animo dixi,
scis quia flevi tibi, cum dicerem, et non audirer.
<pb n="0763"/>
Ipsa puto quod integra ratio nostra est. Securos
enim nos fecit Spiritus sanctus per Ezechielem prophetam.
Nostis ipsam lectionem de speculatore: <hi>Fili,</hi> 
 ait, <hi>hominis, speculatorem posui te domui Israel:
si me dicente ad impium, Impie, morte morieris, non
dixeris:</hi> hoc est, ergo enim tibi dico, ut dicas; si
non annuntiaveris: <hi>veneritque gladius, et tulerit eum,</hi> 
id est, quod minatus sum peccatori; <hi>ille quidem impius
in impietate sua morietur, sanguinem autem
ejus de manu speculatoris requiram.</hi> Quare? Quia non
dixit. <hi>Si autem speculator viderit gladium venientem,
et cecinerit tuba, ut fugiat; et non se observaverit;</hi> id
est, non se correxerit, ut non eum inveniat in supplicio,
quod minatur Deus; <hi>veneritque gladius, et
tulerit aliquem; ille quidem impius in iniquitate sua mortuus
est: tu autem,</hi> inquit, <hi>animam tuam liberasti <note>(Ezech. XXXIII, 7-9)</note>
            </hi>.
Et in illo loco Evangelii quid
aliud dicit servo? cum diceret, <hi>Domine, sciebam te
molestum sive durum hominem, quia metis ubi non seminasti,
et colligis ubi non sparsisti; et timens abii,
et abscondi talentum tuum in terra: ecce habes quod
tuum est.</hi> Et ille: <hi>Serve,</hi> inquit, <hi>nequam et piger,</hi> 
magis quia <hi>me sciebas molestum et durum esse, metere
ubi non seminavi, et colligere ubi non sparsi,</hi> ipsa
avaritia mea debuit te docere quia lucrum quaero de
pecunia mea. <hi>Oportuit te ergo ut dares pecuniam meam
nummulariis et ego veniens cum usuris exegissem quod
meum est <note>(Luc. XIX, 20-23)</note>
            </hi>. Numquid dixit, Dares et
exigeres? Nos ergo, fratres, damus; veniet ille qui
exigat. Orate, ut paratos nos inveniat.
</p>
          </div3>
        </div2>
      </div1>

<div1>
        <head>SERMO CXXXVIII . <hi>De verbis Evangelii Joannis,</hi> Ego sum pastor bonus. <hi>etc., contra Donatistas. Cap.</hi> X, V\. 11-16.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Bonus pastor cur commendatus
in singulari.</hi> Audivimus Dominum Jesum
commendantem nobis boni pastoris officium. In
qua commendatione admonuit nos utique, ut intelligi
datur, bonos esse pastores. Et tamen ne intelligeretur
perverso modo multitudo pastorum: <hi>Ego
sum,</hi> inquit, <hi>pastor bonus.</hi> Et unde sit pastor bonus,
consequenter ostendit: <hi>Pastor,</hi> inquit, <hi>bonus animam
suam ponit pro ovibus. Mercenarius autem, et qui non
est pastor, videt lupum venientem, et fugit: quoniam
non est ei cura de ovibus; mercenarius est enim.</hi> Pastor
ergo bonus Christus. Quid Petrus? Nonne bonus pastor?
nonne et ipse animam pro ovibus posuit? Quid Paulus?
Quid caeteri Apostoli? Quid eorum tempora consequentes
beuti episcopi martyres? Quid etiam sanctus
iste Cyprianus? Nonne omnes pastores boni; non mercenarii,
de quibus dicitur, <hi>Amen dico vobis, perceperunt
mercedem suam <note>(Matth. VI, 2)</note>
            </hi>. Omnes ergo isti
pastores boni, non solum quia sanguinem fuderunt,
<pb n="0764"/>
sed quia pro ovibus fuderunt. Non enim fuderunt elatione,
sed charitate.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Martyrium sine charitate nihil
prodest.</hi> Nam et apud haereticos, qui propter iniquitates
et errores suos aliquid molestiarum perpessi
fuerint, nomine martyrii se jactant, ut hoc pallio
dealbati facilius furentur, quia lupi sunt. Si autem
scire vultis in quo numero habendi sunt, pastorem
bonum Paulum apostolum audite: quoniam non omnes
qui corpora sua in passione etiam ignibus tradunt,
aestimandi sunt sanginem fudisse pro ovibus,
sed potius contra oves. <hi>Si linguis,</hi> inquit, <hi>hominum
loquar et Angelorum, charitatem autem non habeam,
factus sum velut aeramentum sonans, aut cymbalum
tinniens. Si sciero omnia sacramenta, et habuero omnem
prophetiam, et omnem fidem, ita ut montes transferam,
charitatem autem non habeam, nihil sum.</hi> 
Magna ergo res est postremo fides montes transferens.
Illa quidem magna sunt: sed si ego haec sine
charitate habeam, inquit, non illa, sed ego nihil
sum. Sed adhuc istos non tetigit, qui falso martyrii
nomine in passionibus gloriantur. Audite ut eos tangat,
imo potius ut transfodiat. <hi>Si distribuero,</hi> inquit, <hi>omnia mea pauperibus, et tradidero corpus meum ut
ardeam.</hi> 
 Jam ipsi sunt. Sed vide quid sequitur: <hi>Charitatem autem non habeam, nihil mihi prodest 
 <note>(I
Cor. XIII, 1-3)</note>
            </hi>. Ecce venitur ad passionem, ecce
venitur et ad sanguinis fusionem, venitur et ad corporis
incensionem: et tamen nihil prodest, quia
charitas deest. Adde charitatem, prosunt omnia:
detrahe charitatem, nihil prosunt caetera.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Charitas quantum bonum.</hi> Quale
bonum est charitas ista, fratres? Quid pretiosius?
quid luminosius? quid firmius? quid utilius? quid securius?
Multa sunt Dei dona, quae tamen habent et
mali, qui dicturi sunt, <hi>Domine, in nomine tuo prophetavimus,
in nomine tuo daemonia ejecimus, in nomine
tuo virtutes multas fecimus.</hi> Nec respondebit ille,
Non fecistis. Non enim in conspectu tanti judicis
mentiri audebunt, aut jactare quae non fecerunt. Sed
quia charitatem non habuerunt, respondebit omnibus
illis: <hi>Non novi vos <note>(Matth. VII, 22, 23)</note>
            </hi>. Quomodo
autem habet vel exiguam charitatem, qui etiam
convictus non amat unitatem? Hanc Dominus unitatem
commendans pastoribus bonis, noluit multos
appellare pastores. Neque enim, ut dixi jam, non
erat pastor bonus Petrus, Paulus, Apostoli caeteri,
et posteriores sancti episcopi, beatusque Cyprianus.
Omnes hi pastores boni: et tamen ille pastoribus
bonis non commendavit pastores bonos,
sed pastorem bonum. <hi>Ego sum,</hi> inquit, <hi>pastor
bonus.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Petrum aliosque existere pastores
bonos.</hi> Interrogemus Dominum qualicumque sensu,
et humillima disceptatione cum tanto patrefamilias
colloquamur. Quid dicis, Domine, bone pastor?
<pb n="0765"/>
Tu enim bonus pastor, qui bonus agnus; idem
pastor et pascua, idem agnus et leo. Quid dicis? Audiamus,
et adjuva ut intelligamus. <hi>Ego sum,</hi> inquit, <hi>pastor bonus.</hi> 
 Quid Petrus? Aut non pastor, aut malus?
Videamus si non pastor. <hi>Amas me?</hi> Tu ei dixisti,
Domine, <hi>Amas me?</hi> et respondit, <hi>Amo.</hi> Et tu
ei, <hi>Pasce oves meas.</hi> Tu, tu Domine, interrogatione
tua, firmamento oris tui, amatorem fecisti pastorem.
Pastor est ergo, cui pascendas oves credidisti. Ipse
commendasti, pastor est. Videamus jam utrum non
bonus. Ipsa id interrogatione et responsione ejus invenimus.
Quaesisti, utrum amet te: respondit, <hi>Amo.</hi> 
Vidisti cor, quia verum respondit. Non est ergo
bonus, qui amat tantum bonum? Unde illa responsio
ex intimis prolata visceribus? Unde ille Petrus testes
oculos tuos habens in corde suo, contristatus
quod eum non solum semel, sed iterum et tertio interrogasti,
ut trina confessione amoris, deleret trinum
peccatum negationis; unde ergo contristatus,
quod saepe interrogatus esset ab eo qui sciret quod
interrogabat, et donaverat quod audiebat; unde
contristatus, talia verba retulit: <hi>Domine, tu scis omnia,
ipse nosti quoniam te amo <note>(Joan. XXI, 15-17)</note>
            </hi>?
Itane ille talia confitens, imo profitens mentiretur?
Veraciter ergo respondit amorem tuum, et de intimo
corde protulit amantis vocem. Tu autem dixisti: <hi>Bonus homo de bono thesauro cordis sui profert bona <note>(Matth. XII, 35)</note>
            </hi>.
Ergo et pastor, et bonus pastor:
nihil quidem ad potestatem ac bonitatem pastoris
pastorum; sed tamen etiam ipse et pastor, et bonus:
et caeteri tales pastores boni.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Unus tamen bonus pastor Christus.</hi> 
Quid est ergo, quod pastoribus bonis commendas
unum pastorem, nisi quia in uno pastore doces unitatem?
Ex exponit apertius ipse Dominus per ministerium
nostrum, ex ipso Evangelio commemorans Charitatem
vestram, et dicens, Audite quid commendavi, <hi>Ego sum pastor bonus,</hi> 
 dixi: quia omnes caeteri, omnes
pastores boni membra mea sunt. Unum caput, unum
corpus, unus Christus. Ergo et pastor pastorum, et
pastores pastoris, et oves cum pastoribus sub pastore.
Quid sunt haec, nisi quod dicit Apostolus: <hi>Sicut
enim corpus unum est, et membra habet multa;
omnia autem membra corporis cum sint multa, unum
est corpus: sic et Christus <note>(I Cor. XII, 12)</note>
            </hi>? Ergo si
sic et Christus, merito Christus in se habens omnes
pastores bonos, unum commendat dicens, <hi>Ego sum
pastor bonus.</hi> Ego sum, unus sum, mecum omnes in
unitate unum sunt. Qui extra me pascit, contra me
pascit. Qui mecum non colligit, spargit. Ergo audite
ipsam unitatem vehementius commendatam: <hi>Habeo,</hi> 
inquit, <hi>alias oves, quae non sunt de hoc ovili.</hi> Loquebatur
enim primo ovili de genere carnis Israel. Erant
autem alii de genere fidei ipsius Israel, et extra
erant adhuc, in Gentibus erant, praedestinati, nondum
congregati. Hos noverat qui praedestinaverat:
<pb n="0766"/>
noverat qui redimere sanguine suo fuso venerat. Videbat
eos, nondum videntes eum: noverat eos, nondum
credentes in eum. <hi>Habeo,</hi> inquit, <hi>alius oves,
quae non sunt de hoc ovili:</hi> quia non sunt de genere
carnis Israel. Sed tamen non erunt extra hoc ovile,
quia <hi>oportet me eas adducere, ut sit unus grex et unus
pastor.</hi> 
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Sponsae ad Christum affectus.</hi> 
Merito huic pastori pastorum, amata ejus, sponsa
ejus, pulchra ejus, sed ab ipso pulchra facta, prius
peccatis foeda, post indulgentia et gratia formosa,
loquitur amans et ardens in eum, et dicit ei, <hi>Ubi
pascis?</hi> Et videte quemadmodum, quo affectu hic
erigatur amor spiritualis. Melius multo isto affectu
delectantur, qui aliquid ex hujus amoris dulceduine
gustaverunt. Illi hoc bene audiunt, qui amant Christum.
In ipsis enim hoc, et de ipsis cantat Ecclesia
in Canticis canticorum: qui amant Christum, quasi
foedum, et solum formosum. <hi>Vidimus</hi> enim <hi>eum,</hi> inquit, <hi>et non habebat speciem neque decorem 
 <note>(Isai. LIII,
2)</note>
            </hi>. Talis in cruce apparuit, talem se spinis coronatus
exhibuit, foedum et sine decore, quasi amissa
potentia; quasi non Filium Dei. Talis visus est caecis.
Ex persona quippe Judaeorum hoc dixit Isaias, <hi>Vidimus eum, et non habebat speciem neque decorem.</hi> 
Quando dicebatur, <hi>Si Filius Dei est, descendat de
cruce. Alios salvos fecit, se ipsum non potest.</hi> Et percutientes
de calamo in caput, <hi>Prophetiza nobis,
Christe, quis te percussit <note>(Matth. XXVII, 40, 41;
XXVI, 68)</note>
            </hi>? Quia non habebat speciem neque decorem.
Talem, Judaei, videbatis. Quia caecitas ex parte
Israel facta est, donec plenitudo Gentium intraret <note>(Rom. XI, 25)</note>,
donec aliae oves venirent. Quia ergo
caecitas facta est, ideo decorum sine decore vidistis.
Si enim cognovissetis, nunquam Dominum gloriae
crucifixissetis <note>(I Cor. II, 8)</note>. Fecistis autem, quia
non cognovistis. Et tamen ille qui vos quasi foedos
toleravit; pro vobis formosus oravit: <hi>Pater,</hi> inquit, <hi>ignosce illis, quia nesciunt quid faciunt 
 <note>(Luc. XXIII,
34)</note>
            </hi>. Si enim sine decore, quid est quod amat ista,
quae dicit, <hi>Annuntia mihi, quem dilexit anima mea?</hi> 
Quid est quod amat? quid est quod ardet, quid est
quod tantum ne ab illo aberret, timet? quid est
quod tantum delectatur in ipso, cui sola poena est
esse sine ipso? Quid esset unde amaretur, nisi formosus
esset? Verum quomodo illa sic amaret, si
ille illi sic appareret, quomodo caecis persequentibus,
et quid faciant nescientibus? Qualem ergo illa
amavit? Speciosum forma prae filiis hominum. <hi>Speciosus
forma prae filiis hominum, diffusa est gratia in
labiis tuis <note>(Psal. XLIV, 3)</note>
            </hi>. Ergo de ipsis labiis tuis <hi>annuntia mihi, quem dilexit anima mea. Annuntia,</hi> 
 inquit, <hi>mihi, o quem dilexit,</hi> 
 non caro mea, sed <hi>anima
mea. Annuntia mihi ubi pascis, ubi cubas in meridie: ne
forte fiam sicut operta super greges sodalium tuorum</hi>.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Sponsae verba ut intelligenda. Sodales,
quasi simul edales.</hi> Obscurum videtur, obscurum
est: quia thalami sacri mysterium est. Ipsa enim
<pb n="0767"/>
dicit, <hi>Introduxit me rex in cubiculum suum.</hi> Talis cubiculi
hoc secretum est. Sed vos qui ab isto cubiculo
profani non estis, audite quod estis, et dicite cum illa,
si amatis cum illa: amatis autem cum illa, si estis
in illa. Dicite omnes, et tamen una dicat, quia unitas
dicit: <hi>Annuntia mihi, quem dilexit anima mea.</hi> 
Erat enim illis in Deum una anima et cor unum <note>(Act. IV, 32)</note>.
 <hi>Annuntia mihi ubi pascis, ubi cubas in
meridie.</hi> Quid significat meridies? Magnum fervorem
magnumque splendorem. Ergo notum fac mihi qui
sint sapientes tui, spiritu ferventes, et doctrina fulgentes. <hi>Dexteram tuam notam fac mihi, et eruditos
corde in sapientia 
 <note>(Psal. LXXXIX, 12)</note>
            </hi>. Ipsis inhaeream
in corpore tuo, ipsis socier, cum ipsis te fruar. Dic
mihi ergo, <hi>annuntia mihi ubi pascis, ubi cubas in meridie;</hi> 
ne incurram in eos qui alia de te dicunt, alia
de te sentiunt; alia de te credunt, alia de te praedicant:
et greges suos habent, et sodales tui sunt;
quia de mensa tua vivunt, et mensae tuae Sacramenta
pertractant. Sodales enim dicti sunt, quod simul
edant, quasi simul edales. Tales exprobrantur in
Psalmo: <hi>Si enim inimicus meus super me magna locutus
fuisset, abscondissem me utique ab eo: et si is
qui oderat me, super me magna locutus fuisset absconderem
me utique ab eo. Tu vero, unanimis meus, dux
meus, et notus meus, qui simul mecum dulces capiebas
cibos, in domo Dei ambulavimus cum consensu <note>(Psal.
LIV, 13-15)</note>
            </hi>. Quare contra domum Domini modo cum
dissensu, nisi quia ex nobis exierunt, sed non erant
ex nobis <note>(I Joan. XII, 19)</note>? Ideo, o tu, <hi>quem dilexit
anima mea,</hi> ne in tales incidam, sodales tuos, sed
quales fuerunt sodales Samson, non servantes amico
fidem, sed volentes ejus corrumpere uxorem <note>(Jud.
XIV)</note>. Ergo ne in tales incurram, <hi>ne fiam super
eos,</hi> id est, incidam in eos, <hi>velut operta,</hi> velut latens
et obscura, non velut in monte constituta. <hi>Annuntia</hi> 
ergo <hi>mihi, o quem dilexit anima mea, ubi pascis,
ubi cubas in meridie;</hi> qui sunt sapientes et fideles,
in quibus maxime requiescis: ne forte sicut
latens incurram in greges, non tuos, sed sodalium
tuorum. Nam tu Petro non dixisti, Pasce oves tuas;
sed, <hi>Pasce oves meas <note>(Joan. XXI, 15)</note>
            </hi>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Sponsi responsum.</hi> Respondeat
ergo amatae huic pastor bonus, et speciosus forma
prae filiis hominum: respondeat ei quam formosam
fecit ex filiis hominum. Audite quid respondeat, intelligite;
cavete quod terret, amate quod monet.
Quid ergo respondet? Quam non blande, sed blanditiis
severitatem reddit. Corripit, ut constringat, ut
servet. <hi>Nisi cognoveris temetipsam,</hi> inquit, <hi>o pulchra
inter mulieres:</hi> quamtumlibet enim sint aliae pulchrae
donis viri tui, haereses sunt; ornatu non visceribus
pulchrae sunt, foris et extrinsecus nitent, nomine
justitiae se dealbant: <hi>Omnis</hi> autem <hi>pulchritudo filiae
regis intrinsecus <note>(Psal. XLIV, 14)</note>
            </hi>. <hi>Nisi</hi> ergo <hi>cognoveris
temetipsam,</hi> quia una es, quia per omnes gentes es,
quia casta es, quia colloquio perverso malorum sodalium
corrumpi non debes. <hi>Nisi cognoveris temetipsam,</hi> 
quia recte te mihi desponsavit ille virginem
<pb n="0768"/>
castam exhibere Christo; recteque mihi te ipsam
exhibeas, ne malis colloquiis, sicut serpens Evam
seduxit astutia sua, sic et tui sensus corrumpantur a
castitate mea <note>(II Cor. XI, 2, 3)</note>. <hi>Nisi</hi> ergo talem <hi>cognoveris
temetipsam, exi tu; exi.</hi> Aliis enim dicturus
sum, <hi>Intra in gaudium Domini tui <note>(Matth. XXV, 21,
23)</note>
            </hi>. Tibi non dicam, Intra: sed, <hi>Exi;</hi> ut sis inter eos
qui ex nobis exierunt. <hi>Exi tu.</hi> Sed <hi>nisi cognoveris temetipsam,</hi> 
tunc <hi>exi.</hi> Si autem cognoveris temetipsam,
intra. <hi>Si</hi> autem <hi>non cognoveris, exi tu in vestigiis gregum,
et pasce haedos tuos in tabernaculis pastorum <note>(Cant. I, 6, 7)</note>
            </hi>.
 <hi>Exi in vestigiis,</hi> non gregis, sed <hi>gregum:
et pasce,</hi> non sicut Petrus oves meas, sed <hi>haedos
tuos: in tabernaculis,</hi> non pastoris, sed <hi>pastorum;</hi> 
non unitatis, sed dissensionis; non ibi posita, ubi est
unus grex et unus pastor. Confirmata est, aedificata
est, amata fortior facta est, parata mori pro viro, et
vivere cum viro.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Sponsae verba prave usurpata a
Donatistis.</hi> Haec verba quae commemoravimus de
sanctis Canticis canticorum, de sponsi et sponsae epithalamio
quodam: spirituales enim nuptiae sunt, in
quibus nobis magna castitate vivendum est; quia
Ecclesiae concessit Christus in spiritu, quod mater
ejus habuit in corpore, ut et mater et virgo sit: haec
ergo verba Donatistae accipiunt ad sensum suum perversum
multo aliter. Et quemadmodum non tacebo,
et quid eis respondeatis, adjuvante Domino, quantum
potero, breviter admonebo. Cum eos urgere coeperimus
luce unitatis Ecclesiae diffusae toto orbe
terrarum, et poposcerimus ut ostendant ipsi de Scripturis
aliquod testimonium, ubi Deus praedixit in
Africa futuram Ecclesiam, quasi perditis caeteris
gentibus; hoc solent testimonium in ore habere, et
dicere: Africa in meridie est; interrogans ergo, inquiunt,
Ecclesia Dominum ubi pascat, ubi cubet;
respondet ille, <hi>In meridie:</hi> ut quasi vox interrogantis
sit, <hi>Annuntia mihi, quem dilexit anima mea, ubi pascas,
ubi cubes;</hi> et vox quasi respondentis, <hi>In meridie,</hi> hoc
est, in Africa. Si ergo quae interrogat, Ecclesia est,
et Dominus ubi pascit respondet, in Africa, quia in
Africa erat Ecclesia: quae interrogat, non erat in
Africa. <hi>Annuntia,</hi> inquit, <hi>mihi, quem dilexit anima
mea, ubi pascas, ubi cubes;</hi> et respondet ille cuidam
Ecclesiae praeter Africam, <hi>In meridie,</hi> in Africa cubo,
in Africa pasco, quasi in te non pasco. Porro si quae
interrogat, Ecclesia est, quod nullus ambigit, quod
nec ipsi contradicunt; et audiunt nescio quid de
Africa: haec ergo quae interrogat praeter Africam est;
et quia Ecclesia est, est praeter Africam Ecclesia.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Refelluntur Donatistae.</hi> Ecce
accipio in meridie esse Africam: quanquam magis in
meridie sub sole medii diei Aegyptus quam Africa.
Illic autem in Aegypto, quomodo pastor est iste, qui
norunt agnoscunt: qui non norunt, requirant quam
magnam illic gregem colligat, quantam numerositatem
<pb n="0769"/>
sanctorum atque sanctarum habeat contemnentium
penitus mundum. Grex ille tantum crevit, ut
etiam inde superstitiones expulerit. Ut ergo omittam,
quomodo inde omnem idolorum superstitionem, quae
illic valida fuerat, crescendo fugaverit: accipio
quod dicitis, o sodales mali; accipio prorsus, assentio
Africam in meridie esse, et Africam significatam in
eo quod dictum est, <hi>Ubi pascis, ubi cubas in meridie?</hi> 
Sed et vos aeque attendite adhuc ista verba sponsae
esse, nondum sponsi. Adhuc sponsa dicit, <hi>Annuntia
mihi, quem dilexit anima mea ubi pascis, ubi cubas in
meridie, ne forte fiam sicut operta.</hi> Surde, caece, si in
meridie vides Africam, quare in operta non intelligis
feminam? <hi>Annuntia mihi,</hi> dicit, <hi>quem dilexit anima
mea.</hi> Utique virum alloquitur, cum dicit, <hi>quem dilexit.</hi> 
Quomodo si diceret, Annuntia mihi, quam dilexit
anima mea; intelligeremus sponsum haec loqui ad
sponsam: sic cum audis, <hi>Annuntia mihi, quem dilexit
anima mea ubi pascis, ubi cubas;</hi> illuc adde, ad hujus
verba pertinent et quae sequuntur, <hi>in meridie.</hi> Quaero <hi>ubi pascas in meridie, ne forte fiam sicut operta super
greges sodalium tuorum.</hi> 
 Audio prorsus, accipio de
Africa quod intelligis; <hi>in meridie,</hi> ipsa significata est.
Sed Ecclesia Christi, sicut intelligis, transmarina alloquitur
sponsum suum, timens errorem incidere
Africanum. <hi>O quem dilexit anima mea, annuntia mihi,</hi> 
doce me. Audio enim in meridie, id est, in Africa,
duas esse partes, imo multas concisiones. <hi>Annuntia</hi> 
ergo <hi>mihi ubi pascis,</hi> quae oves ad te pertinent, quod
ovile illic me jubes amare, cui me debeo sociare. <hi>Ne
forte fiam velut operta.</hi> Illudunt enim quasi latenti,
insultant quasi perditae, quasi nusquam alibi existenti. <hi>Ne</hi> 
 ergo <hi>quasi operta,</hi> quasi latens <hi>fiam super greges,</hi> 
id est, super congregationes haereticorum, <hi>sodalium
tuorum,</hi> Donatistarum, Maximianistarum, Rogatistarum,
caeterarumque pestium extra colligentium; et
ideo spargentium; rogo te, annuntia mihi, si illic
pastorem meum requiram, ut non in gurgitem rebaptizationis
incurram. Hortor vos, obsecro vos per
sanctitatem talium nuptiarum, amate hanc Ecclesiam,
estote in tali Ecclesia, estote talis Ecclesia: amate
pastorem bonum, virum tam pulchrum, neminem
fallentem, neminem perire cupientem. Orate et pro
dispersis ovibus: veniant et ipsi, agnoscant et ipsi,
ament et ipsi; ut sit unus grex et unus pastor. Conversi
ad Dominum, etc.
</p>
          </div3>
        </div2>
      </div1>

<div1>
        <head>SERMO CXXXIX . <hi>De verbis Evangelii Joannis,</hi> Ego et Pater unum sumus. <hi>Cap.</hi> X, V\. 30.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christus quomodo Dei
Patris Unicus.</hi> Dominus Deus, Jesus Christus, Filius
De. unicus, natus de Deo Patre sine aliqua
matre, et natus de virgine matre sine homine patre,
<pb n="0770"/>
audistis quid dixerit: <hi>Ego et Pater unum sumus.</hi> Sic
accipite hoc, sic credite, ut mereamini intelligere.
Fides enim debet praecedere intellectum, ut sit intellectus
fidei praemium. Propheta enim apertissime
dixit, <hi>Nisi credideritis, non intelligetis <note>(Isai. VII, 9, sec.
LXX)</note>
            </hi>. Quod ergo simpliciter praedicatur, credendum
est: quod subtiliter disputatur, intelligendum est.
Primitus ergo ad imbuendas vestras mentes per fidem
praedicamus vobis Christum Dei Patris unicum. Quare
additur, Unicum? Quia cujus est Unicus multos filios
habet gratia. Caeteri ergo omnes sancti filii Dei sunt
gratia, solus ille natura. Qui gratia filii sunt, non sunt
quod Pater. Denique nullus sanctorum ausus est dicere,
quod ille Unicus ait, <hi>Ego et Pater unum sumus.</hi> 
Numquid non Pater est et noster? Si non est Pater
noster, quomodo dicimus orantes, <hi>Pater noster qui
es in coelis <note>(Matth. VI, 9)</note>
            </hi>? Sed nos filii sumus, quos
voluntate sua filios fecit, non ex natura sua filios genuit.
Genuit quidem et nos, sed quomodo dicitur,
adoptatos, adoptantis generatos beneficio, non natura.
Denique et hoc dicti sumus, quia vocavit nos Deus
in adoptionem filiorum <note>(Ephes. I, 5)</note>: homines adoptati
sumus. Ille dicitur Unicus, Unigenitus; quia
hoc est quod Pater: nos autem homines sumus, Deus
est Pater. Quia ergo ille hoc est quod Pater, dixit,
et verum dixit, <hi>Ego et Pater unum sumus?</hi> Quid est, <hi>unum sumus?</hi> 
 Unius naturae sumus. Quid est, <hi>unum
sumus?</hi> Unius substantiae sumus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Filius Dei et Pater sunt unius substantiae.</hi> 
Forte minus intelligitis quid est unius substantiae.
Laboremus, ut intelligatis adjuvet Deus et me
loquentem, et vos audientes: me, ut ea dicam quae
vera sunt et apta sunt vobis; vos autem, ante omnia
et praecipue ut credatis; deinde ut quomodo potestis
intelligatis. Quid est ergo, unius substantiae? Similitudines
vobis adhibeam, ut quod minus intelligitur,
exemplo clarescat. Utputa, aurum est Deus, aurum
est et Filius ejus. De terrenis si ad coelestia non sunt
dandae similitudines, quomodo scriptum est, <hi>Petra
autem erat Christus <note>(I Cor. X, 4)</note>
            </hi>? Ergo quidquid est
Pater, hoc est et Filius: sicut dixi, verbi gratia, Aurum
est Pater, aurum est Filius. Nam qui dicit, Non
est ipsius substantiae Filius cujus est Pater: quid
aliud dicit nisi, Aurum est Pater, argentum est Filius?
Si aurum est Pater, argentum est Filius; degeneravit
a Patre unicus Filius. Homo hominem generat:
cujus substantiae est pater qui generat, ipsius
substantiae? est filius qui generatur. Quid est, ipsius
substantiae, Homo est ille, homo et ille: animam habet
ille, animam et ille: carnem habet ille, carnem
et ille: quod est ille, hoc et ille.</p>
          </div3>
<div3>
            <head>3.</head>
            <p>
 <hi>Arianorum objectio.</hi> Sed respondet mihi et dicit
haeresis Ariana. Quid mihi dicit? Attende quod dixisti.
Quid dixi? Quia filius hominis comparandus est Filio
Dei. Plane comparandus: sed non, ut putas, ad proprietatem;
sed ad similitudinem. Tu autem quidvis
hinc facere, dic. Non vides, dicit, quia major est pater
qui genuit, et minor est filius qui generatus est?
Quomodo ergo vos dicitis, dicite mihi: quomodo
<pb n="0771"/>
ergo vos dicitis quia aequales sunt Pater et Filius,
Deus et Christus; cum videatis quia homo quando
generat filium, minor est filius, et major est pater?
Homo sapiens, in aeternitate tempora inquiris; ubi
non sunt tempora, quaeris aetates, Quando major est
pater, minor est filius, ambo temporales sunt: ille
crescit, quia ille senescit. Nam per naturam homo
pater, per naturam, ut dixi, non genuit minorem;
sed per aetatem. Vis nosse quia per naturam non genuit
minorem? Exspecta, crescat, et patri erit aequalis.
Puer enim parvulus vel crescendo pervenit ad
magnitudinem patris sui. Tu autem sic dicis minorem
Dei Filium natum, ut nunquam crescat et ad sui
Patris magnitudinem vel crescendo perveniat. Jam
ergo filius hominis natus ex homine, meliore conditione
natus est quam Filius Dei. Quomodo? Quia ipse
crescit, et pervenit ad magnitudinem patris sui. Christus
autem, sicut dicitis, ideo minor natus est, ut
remaneat minor, et non sit exspectandus saltem aetatis
accessus. Sic ergo dicis, quia est in natura diversitas.
Sed quare hoc dicis, nisi quia non vis ejusdem
substantiae credere Filium, cujus substantiae est Pater?
Postremo prius confitere ipsius esse substantiae,
et dic minorem. Attende hominem, homo est. Quae
est substantia ejus? Homo est. Quid ille quem generat?
Minor est, sed homo est. Aetas dispar est, aequalis
natura est. Dic et tu: Quod est Pater, hoc est Filius,
sed minor est Filius. Dic, fac gradum, dic ejusdem
substantiae, sed minorem, et pervenis ad aequalem.
Non enim parum accedis, non parum propinquas
veritati, qua confitearis aequalem, si ejusdem
substantiae confessus fueris et minorem. Sed non est
ejusdem substantiae, hoc dicis. Ergo quia hoc dicis,
Aurum est et argentum: tale est quod dicis, quale si
homo generaret equum. Alterius enim substantiae est
homo, alterius equus. Si ergo Filius alterius substantiae
est quam Pater, monstrum generavit Pater. Quando
enim creatura, id est, mulier parit quod non est
homo, monstrum dicitur. Ut autem non sit monstrum,
hoc est qui natus est, quod est ille qui genuit;
id est, homo et homo, equus et equus, columba
et columba, passer et passer.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Quanta blasphemia dicere Filium
Dei alterius substantiae.</hi> Creaturis suis dedit, ut quod
sunt, hoc generent. Creaturis suis dedit Deus, creaturis
mortalibus, terrenis dedit, donavit, ut hoc quod
sunt generent; et putas quia hoc sibi non potuit ipse
servare, qui est ante saecula? Qui non habet initium
temporis, generaret filium non hoc quod ipse est, generaret
degenerem? Audite quanta blasphemia sit
dicere, unicum Dei Filium alterius esse substantiae.
Prorsus si ita est, degener est. Si dicas alicui filio
hominis, Degener es; quanta injuria est? Et quomodo
dicitur filius hominis degener? Utputa, pater
ipsius fortis est, ille timidus et ignavus. Quicumque
illum viderit, et vult corripere, attendens patrem
ipsius virum fortem, quid ei dicit? Porro vade, degener.
<pb n="0772"/>
Quid est, degener? Fortis vir fuit pater tuus,
et tu timore contremiscis. Ille cui hoc dicitur, vitio
degener est, natura par est. Quid est, natura par est?
Homo est, quod est et pater ipsius. Sed ille fortis,
ille ignavus; ille audax, ille timidus: tamen homo et
homo. Vitio ergo degener est, non natura. Tu quando
dicis unicum Filium, unum Patris Filium degenerem
esse, non aliud dicis, nisi quia non hoc est quod Pater:
et non jam natus, degener factus est dicis; sed
generatus est. Istam blasphemiam quis ferat? Qualibuscumque
oculis si istam blasphemiam videre possent,
fugerent eam, et catholici fierent.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Ariani per Filii injuriam Patrem
falso honorant.</hi> Sed quid dicam, fratres? Non eis irascamur:
sed pro eis oremus ut det eis Dominus intellectum;
quia forte hoc nati sunt. Quid est, hoc
nati sunt? Hoc acceperunt a parentibus suis, quod
tenent. Praeponunt genus veritati. Fiant quod non
sunt, ut possint servare quod sunt: hoc est fiant catholici,
ut possint servare quod homines sunt: ut non
in illis pereat Dei creatura, accedat Dei gratia. Putant
enim quia Patrem honorent per contumeliam Filii.
Quando illi dixeris, Blasphemas: respondet, Quare
blasphemo? Quia dicis Filium non hoc esse, quod
Pater est. Et ille mihi: Imo tu blasphemas. Quare?
Quia aequare vis Patri Filium. Aequare volo Patri Filium,
numquid extraneum? Gaudet Pater, quando
illi aequo Filium unicum: gaudet, quia non invidet.
Et Deus quia Filio unico non invidet, ideo hoc quod
ipse est generavit. Tu et Filio facis injuriam, et ipsi
Patri, in cujus honorem vis contumeliam facere Filio.
Certe enim ideo dicis non esse ejusdem substantiae
Filium, ne injuriam facias Patri ipsius. Ego tibi cito
ostendo quia injuriam facis ambobus. Quomodo, inquit?
Si dicam filio alicujus, Degener, non est similis
patri tuo: degener, non hoc es quod pater. Audit illud
filius, et irascitur, et dicit: Ergo degener natus
sum? Audit illud pater, et plus irascitur. Iratus autem
quid dicit? Ergo ego filium degenerem generavi?
Ergo si aliud sum, aliud generavi, monstrum generavi.
Quid est, quia cum vis uni deferre per alterius
injuriam, ambobus facis injuriam? Filium offendis,
sed Patrem non propitiabis. Cum de Filii contumelia
honoras Patrem, et Filium offendis et Patrem.
A quo fugis? ad quem fugis? Numquid irascente tibi
Patre fugis ad Filium? Quid tibi dicit? Ad quem fugis,
quem degenerem fecisti? Numquid offenso Filio curris
ad Patrem? Dicit et ipse tibi: Ad quem fugis, quem
degenerem genuisse dixisti? Sufficiat vobis; hoc
tenete, hoc memoriae commendate, hoc in vestra
fide conscribite. Hoc autem ut intelligatis, ad
Deum Patrem et Filium, qui unum sunt, preces fundite.
</p>
          </div3>
        </div2>
      </div1>

<div1>
        <head>SERMO CXL . <hi>De verbis Evangelii Joannis, cap.</hi> XII, 44-50, Qui credit in me, non credit in me, sed in eum qui me misit <hi>Contra quoddam dictum Maximini Arianorum episcopi, qui cum Segisvulto comite constitutus in Africa blasphemabat</hi>.</head>

<pb n="0773"/>
<div3>
          <head>1.</head>
          <p>
 <hi>Fides in Christum.</hi> Quid est quod audivimus,
fratres, dicentem Dominum, <hi>Qui credit in
me, non credit in me, sed in eum qui me misit?</hi> Bonum
est nobis credere in Christum; maxime quia ipse
aperte etiam dixit istud quod audistis, hoc est, quoniam
ipse lux venerat in mundum, et qui credit in
eum, non ambulabit in tenebris, sed habebit lumen
vitae <note>(Joan. VIII, 12)</note>. Bonum est ergo credere in
Christum. Magnum bonum est credere in Christum:
et magnum malum est non credere in Christum.
Sed quia Christus Filius de Patre est quidquid est,
Pater autem non est de Filio, sed Pater est Filii;
commendat quidem in se fidem, sed honorem revocat
ad auctorem.</p>
        </div3>
<div3>
          <head>2.</head>
          <p>
 <hi>Nativitates Christi duae.</hi> Hoc enim firmum et
fixum tenete, si vultis perseverare catholici, quia
Deus Pater Deum Filium genuit sine tempore, et
fecit ex Virgine in tempore. Nativitas illa excedit
tempora: nativitas ista illuminat tempora. Ambae
tamen nativitates mirabiles: illa sine matre, ista sine
patre. Quando genuit Deus Filium, de se genuit, non
de matre: quando genuit mater filium, virgo genuit,
non de viro. De Patre natus est sine initio: de matre
natus est hodie certo initio. De Patre natus
fecit nos: de matre natus refecit nos. De Patre natus
est, ut essemus: de matre natus est, ne periremus.
Genuit autem Pater aequalem sibi, et totum quidquid
est Filius, habet de Patre. Quod autem Deus Pater
est, non habet de Filio. Itaque dicimus Patrem Deum
de nullo, Filium Deum de Deo. Propterea omne quod
Filius facit mirabiliter, omne quod dicit veraciter, ei
tribuit de quo est; nec esse potest aliud, quam ille
de quo est. Adam factus est homo: potuit esse aliud,
quam est factus. Factus est enim justus, et potuit
esse injustus. Unigenitus autem Dei Filius, quod est,
hoc mutari non potest: in aliud converti non potest,
minui non potest, quod erat non esse non potest,
non esse Patri aequalis non potest. Sed plane ille, qui
omnia Filio dedit nascenti, dedit non indigenti; sine
<pb n="0774"/>
dubio et ipsam aequalitatem cum Patre Pater dedit
Filio. Quomodo Pater dedit? numquid minorem genuit,
et addidit illi ad formam, ut faceret aequalem?
Si hoc fecisset, indigenti dedisset. Jam vero dixi vobis,
quod firmissime tenere debetis, id est, totum
quod est Filius Pater dedit, sed nascenti, non indigenti.
Si nascenti dedit, non indigenti, et aequalitatem
sine dubio dedit, et aequalitatem dando aequalem
genuit. Et licet alius sit ille, alius iste; non
tamen aliud est ille, aliud iste: sed quod ille, hoc
et iste. Non qui ille, hic et iste: sed quod ille, hoc
et iste.</p>
        </div3>
<div3>
          <head>3.</head>
          <p>
 <hi>Verus Filius Dei cur dictus Christus.--Qui me misit,</hi> 
inquit, audistis: <hi>Qui me misit,</hi> inquit, <hi>ipse mihi
mandatum dedit quid dicam, et quid loquar: et scio
quia mandatum ejus vita aeterna est.</hi> Joannis Evangelium
est, tenete. <hi>Qui me misit, ipse mihi mandatum
dedit quid dicam, et quid loquar: et scio quia mandatum
ejus vita aeterna est.</hi> O si donet ut dicam quod
volo? Facit enim mihi angustias inopia mea, et copia
illius. <hi>Ipse,</hi> inquit, <hi>mandatum mihi dedit quid
dicam, et quid loquar: et scio quia mandatum ejus
vita aeterna est.</hi> Quaere in Epistola Joannis hujus evangelistae
quid de Christo dixit. <hi>Credamus,</hi> inquit, <hi>in
verum Filium ejus Jesum Christum. Ipse est verus
Deus, et vita aeterna <note>(I Joan. V, 20)</note>
          </hi>. Quid est, <hi>Verus
Deus, et vita aeterna?</hi> Verus Filius Dei, verus Deus
est, et vita aeterna. Quare dixit, <hi>in verum Filium ejus?</hi> 
Quia multos filios habet Deus, propterea discernendus
erat, addendo quod verus esset Filius. Non tantum
dicendo quod est Filius; sed addendo, ut dixi,
quod est verus Filius: ideo discernendus erat, propter
multos filios, quos habet Deus. Nos enim filii
sumus gratia, ille natura. Nos facti a Patre per ipsum:
ille quod Pater, hoc et ipse est: numquid quod Deus
est, sumus et nos?</p>
        </div3>
<div3>
          <head>4.</head>
          <p>
 <hi>Unum se esse cum Patre nemo praeter Christum
dicere ausit.</hi> Sed quidam de transverso, nesciens quid
loquatur ait: Propterea, dictum est, <hi>Ego et Pater
unum sumus <note>(Joan. X, 30)</note>
          </hi>, quia habent inter se concordem
voluntatem, non quia ipsa est natura Filii,
quae est natura Patris. Nam et Apostoli (et hoc ille
dixit, non ego), nam et Apostoli unum sunt cum
Patre et Filio. Horrenda blasphemia! Et Apostoli,
inquit, unum sunt cum Patre et Filio, quia obediunt
voluntati Patris et Filii. Hoccine ausus est dicere?
Dicat ergo Paulus: Ego et Deus unum sumus. Dicat
Petrus, dicat quilibet propheta: Ego et Deus unum
sumus. Non dicit: absit ut dicat. Novit se aliam esse
naturam, salvandam naturam: novit se aliam esse
naturam, illuminandam naturam. Nemo dicit: Ego
et Deus unum sumus. Quantumcumque proficiat,
quantumcumque sanctitate praepolleat, quantolibet
culmine virtutis excellat, nunquam dicit, Ego et
Deus unum sumus: quia si habet virtutem, et ideo
hoc dicit; hoc dicendo, quod habebat, amisit.</p>
        </div3>
<div3>
          <head>5.</head>
          <p>
 <hi>Aequalitas Filii cum Patre.</hi> Aequalem ergo Patri
<pb n="0775"/>
credite Filium, sed tamen de Patre Filium, Patrem
vero non de Filio. Origo apud illum, aequalitas apud
istum. Nam si aequalis non est, verus Filius non est.
Quid enim dicimus, fratres? Si aequalis non est, minor
est: si minor est, interrogo salvandam naturam
male credentem, quomodo minor natus est. Responde:
minor crescit, an non? Si crescit, ergo et
Pater senescit. Si autem quod natus est, hoc erit;
si minor natus est, et minor erit: cum detrimento
suo perfectus erit, cum detrimento formae Patris perfectus
natus, nunquam perventurus est ad formam
Patris. Sic impii addicitis Filium: sic haeretici blasphematis
Filium. Quid ergo catholica fides dicit?
Filius Deus de Patre Deo: Pater Deus non de Filio
Deus. Sed Filius Deus aequalis Patri, aequalis natus,
non minor natus; non aequalis factus, sed aequalis
natus. Quod est ille, hoc et iste qui natus est. Aliquando
fuit Pater sine Filio? Absit. Tolle Aliquando,
ubi tempus non est. Semper Pater, semper Filius.
Sine initio temporis Pater, sine initio temporis Filius:
nunquam Pater ante Filium, nunquam Pater
sine Filio. Sed tamen quia Filius Deus de Deo Patre,
Pater autem Deus, sed non de Deo Filio; non nobis
displiceat honorificentia Filii in Patre. Honorificentia
enim Filii Patri tribuit honorem, non suam minuit
divinitatem.</p>
        </div3>
<div3>
          <head>6.</head>
          <p>
 <hi>Verbum Dei mandatum Patris.</hi> Quia ergo dicebam,
quod proposueram, <hi>Et scio,</hi> ait, <hi>quia mandatum
ejus vita aeterna est.</hi> Intendite, fratres, quod dico: <hi>Scio quia mandatum ejus vita aeterna est.</hi> 
 Et legimus
apud ipsum Joannem de Christo, <hi>Ipse est verus Deus,
et vita aeterna.</hi> Si mandatum Patris vita aeterna est,
et Christus Filius ipse est vita aeterna; mandatum
Patris ipse Filius est. Quomodo enim non est mandatum
Patris, quod est Verbum Patris? Aut si mandatum
a Patre Filio datum carnaliter accipitis, tanquam
dixerit Pater Filio, Hoc mando tibi, hoc illud
volo facias: quibus verbis locutus est unico Verbo?
Numquid quando mandatum dabat ad Verbum, verba
quaerebat? Quia ergo vita aeterna est Patris mandatum,
et ipse Filius est vita aeterna, credite et accipite,
credite et intelligite, quia Propheta dicit, <hi>Nisi
credideritis, non intelligetis <note>(Isai. VII, 9, sec. LXX)</note>
          </hi>.
Non capitis? dilatamini. Apostolum audite: <hi>Dilatamini,
ne sitis jugum ducentes cum infidelibus <note>(II Cor.
VI, 13, 14)</note>
          </hi>. Qui hoc nolunt credere antequam capiant,
infideles sunt. Quia vero infideles esse voluerunt,
imperiti remanebunt. Credant ergo, ut intelligant.
Prorsus mandatum Patris vita aeterna est. Ergo
mandatum Patris ipse Filius est, qui hodie natus
est: mandatum non a tempore datum, sed mandatum
natum. Exercet mentes Evangelium Joannis,
limat et excarnat, ut de Deo non carnaliter, sed
spiritualiter sapiamus. Sufficiant ergo ista, fratres,
vobis: ne in longitudine disputationis subrepat somnus
oblivionis.
</p>
        </div3>
      </div1>

<div1>
        <head>SERMO CXLI . <hi>De verbis Evangelii Joannis,</hi> Ego sum via, et veritas, et vita. <hi>Cap.</hi> XIV, V\. 6.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0776"/> <hi>Veritas a philosophis
hujus saeculi inventa, non via.</hi> Inter caetera, cum
sanctum Evangelium legeretur, audistis quod ait Dominus
Jesus: <hi>Ego sum via, et veritas, et vita.</hi> Veritatem
et vitam omnis homo cupit: sed viam non omnis
homo invenit. Deum esse quamdam vitam aeternam,
immutabilem, intelligibilem, intelligentem, sapientem,
sapientes facientem, nonnulli etiam hujus saeculi
philosophi viderunt. Veritatem fixam, stabilem,
indeclinabilem, ubi sunt omnes rationes rerum
omnium creatarum, viderunt quidem, sed de longinquo;
viderunt, sed in errore positi: et idcirco ad
eam tam magnam et ineffabilem et beatificam possessionem,
qua via perveniretur, non invenerunt.
Nam quia viderunt etiam ipsi (quantum videri ab
homine potest) creatorem per creaturam, factorem
per facturam, fabricatorem mundi per mundum, Paulus
apostolus testis est, cui utique debent credere
Christiani. Ait enim, cum de talibus loqueretur: <hi>Revelatur ira Dei de coelo super omnem impietatem.</hi> 
Ista, sicut recognoscitis, Pauli apostoli verba sunt. <hi>Revelatur ira Dei de coelo super omnem impietatem et
injustitiam hominum, qui veritatem iniquitate detinent.</hi> 
Numquid dixit eos non detinere veritatem?
Sed, <hi>veritatem in iniquitate detinent.</hi> Bonum est quod
tenent: sed malum est ubi tenent. <hi>Veritatem in iniquitate
detinent.</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Unde ab illis inventa veritas.</hi> Occurrebat
autem, ut diceretur ei: Unde illi impii veritatem
detinent? Numquid Deus ad quemquam eorum
locutus est? Numquid legem acceperunt, sicut Israelitarum
populus per Moysen? Unde ergo detinent veritatem,
vel in ipsa iniquitate? Audite quod sequitur,
et ostendit. <hi>Quia quod notum est Dei,</hi> inquit, <hi>manifestum
est in illis: Deus enim illis manifestavit. Manifestavit
illis</hi> quibus legem non dedit? Audi quomodo <hi>manifestavit. Invisibilia enim ejus, per ea quae facta
sunt, intellecta conspiciuntur.</hi> 
 Interroga mundum, ornatum
coeli, fulgorem dispositionemque siderum,
solem diei sufficientem, lunam noctis solatium: interroga
terram fructificantem herbis et lignis, animalibus
plenam, hominibus exornatam: interroga
mare, quantis et qualibus natatilibus plenum: interroga
aera, quantis volatilibus viget: interroga omnia,
et vide si non sensu suo tanquam tibi respondent,
Deus nos fecit. Haec et philosophi nobiles quaesierunt,
et ex arte artificem cognoverunt. Quid ergo? quare
revelatur ira Dei super ipsam impietatem? Quia <hi>veritatem
in iniquitate detinent?</hi> Veniat, ostendat quomodo.
Jam enim dixit, quomodo cognoverunt. <hi>Invisibilia
<pb n="0777"/>
ejus,</hi> id est, Dei, <hi>per ea quae facta sunt, intellecta
conspiciuntur; sempiterna quoque ejus virtus et divinitas;
ut sint inexcusabiles. Quia cum cognovissent Deum,
non sicut Deum honorificaverunt, aut gratias egerunt;
sed evanuerunt in cogitationibus suis, et obscuratum
est insipiens cor eorum.</hi> Apostoli verba sunt, non
mea: <hi>Et obscuratum est insipiens cor eorum; dicentes
enim se esse sapientes, stulti facti sunt.</hi> 
Quod curiositate invenerunt, superbia perdiderunt. <hi>Dicentes se esse sapientes,</hi> 
 id est, donum Dei sibi tribuentes, <hi>stulti facti sunt.</hi> 
 Verba, inquam, Apostoli
sunt: <hi>Dicentes se esse sapientes, stulti facti sunt.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Stultitia colentium idola.</hi> Ostende,
proba stultitiam ipsorum. Ostende, Apostole, et sicut
ostendisti nobis unde potuerunt pervenire ad cognitionem
Dei, quoniam <hi>invisibilia ejus, per ea quae facta
sunt, intellecta conspiciuntur:</hi> ita nunc ostende quomodo <hi>dicentes se esse sapientes, stulti facti sunt.</hi> 
 Audi:
Quia <hi>immutaverunt,</hi> ait, <hi>gloriam incorruptibilis Dei in
similitudinem imaginis corruptibilis hominis, et volucrum,
et quadrupedum, et serpentium <note>(Rom. I, 18-23)</note>
            </hi>.
Figuras enim istorum animalium, sibi deos Pagani
fecerunt. Invenisti Deum, et colis idolum. Invenisti
veritatem, et ipsam veritatem in injustitia detines.
Et quod per Dei opera cognovisti, per opera hominis
perdis. Totum considerasti; coeli, terrae, maris,
elementorumque omnium ordinem collegisti: istud
non vis attendere, quod mundus opus est Dei, idolum
opus est fabri. Si faber idolo, sicut dedit figuram,
daret et cor; ab ipso idolo faber adoraretur.
Quomodo enim, o homo, faber tuus Deus est, sic
homo idoli faber est. Quis est Deus tuus? Qui te fecit.
Quis est Deus fabri? Qui illum fecit. Quis est Deus
idoli? Qui fecit illud. Ergo si idolum cor haberet,
nonne fabrum adoraret qui illud fecit? Ecce in qua
iniquitate veritatem tenuerunt, et ad possessionem
illam quam viderunt, viam perducentem non invenerunt.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Christus factus via.</hi> Christus autem,
quia ipse est apud Patrem veritas et vita, Verbum
Dei, de quo dictum est, <hi>Vita erat lux hominum <note>(Joan. I, 4)</note>
            </hi>:
quia ergo ipse est apud Patrem veritas
et vita, et non habebamus qua iremus ad veritatem;
Filius Dei qui semper in Patre veritas et vita est, assumendo
hominem factus est via. Ambula per hominem,
et pervenis ad Deum. Per ipsum vadis, ad
ipsum vadis. Noli quaerere qua ad illum venias, praeter
ipsum. Si enim via esse ipse noluisset, semper
erraremus. Factus ergo via est qua venias. Non tibi
dico, quaere viam. Ipsa via ad te venit: surge et ambula.
Ambula moribus, non pedibus. Multi enim
bene ambulant pedibus, et male ambulant moribus.
Aliquando enim ipsi bene ambulantes, praeter viam
currunt. Invenies quippe homines bene viventes, et
non christianos. Bene currunt: sed in via non currunt.
Quanto plus currunt, plus errant; quia a via recedunt.
Si autem tales homines perveniant ad viam, et
teneant viam, o quanta securitas est, quia et bene
<pb n="0778"/>
ambulant, et non errant! Si autem non tenent viam,
quantumvis bene ambulent, heu quam dolendum est!
Melius est enim in via claudicare, quam praeter viam
fortiter ambulare. Haec satis sint Charitati vestrae.
Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CXLII . <hi>De iisdem verbis Evangelii Joannis,</hi> Ego sum via, <hi>etc., cap.</hi> XIV, V\. 6.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Via tuta Christus.</hi> Erigunt
nos divinae lectiones, ne desperatione frangamur:
et rursus terrent, ne superbia ventilemur. Tenere
autem viam mediam, veram, rectam, tanquam
inter sinistram desperationis et dexteram praesumptionis,
difficillimum esset nobis, nisi Christus diceret, <hi>Ego sum,</hi> 
 inquit, <hi>via, et veritas, et vita.</hi> Tanquam
diceret, Qua vis ire? <hi>Ego sum via.</hi> Quo vis ire? <hi>Ego
sum veritas.</hi> Ubi vis permanere? <hi>Ego sum vita.</hi> Securi
ergo ambulemus in via: sed insidias timeamus juxta
viam. Inimicus insidiari non audet in via; quia Christus
est via: sed juxta viam plane non desinit. Unde
et in Psalmo dicitur: <hi>Juxta semitas scandala posuerunt
mihi <note>(Psal. CXXXIX, 6)</note>
            </hi>. Dicit et alia Scriptura: <hi>Memento quia in medio laqueorum ingrederis 
 <note>(Eccli. IX,
20)</note>
            </hi>. Isti laquei inter quos ingredimur, non sunt in
via: sed tamen sunt juxta viam. Quid formidas, quid
metuis, si in via ambulas? Tunc time, si deseris
viam. Nam ideo etiam permittitur inimicus ponere
juxta viam laqueos, ne securitate exsultationis via
deseratur, et in insidias incidatur.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Via Christus humilis. Fornicari a
Domino.</hi> Via Christus humilis: Christus veritas et vita,
Christus excelsus et Deus. Si ambules in humili,
pervenies ad excelsum. Si infirmus humilem non asperneris,
in excelso fortissimus permanebis. Quae
enim causa humilitatis Christi, nisi infirmitas tua?
Valde enim et irremediabiliter te obsidebat infirmitas
tua, et haec res fecit ut veniret ad te tantus medicus. Si
enim vel sic aegrotares, ut tu posses ire ad medicum,
poterat tolerabilis videri ipsa infirmitas. Sed quia tu
ire non potuisti ad eum, ille venit ad te. Venit docens
humilitatem, qua redeamus: quia superbia nos
redire non sinebat ad vitam; et ipsa fecerat nos a
vita recedere. Exaltatum enim humanum cor adversus
Deum, et negligens in ipsa sanitate praecepta salutaria,
decidit anima in infirmitatem: discat audire
<pb n="0779"/>
infirma quem contempsit fortis. Audiat ut surgat,
quem sprevit ut caderet. Audiat tandem experimento
edocta, quod praecepto noluit obtinere. Docuit enim
eam miseria sua, quid mali sit a Domino fornicari.
Recedere enim ab illo simplici et singulari bono, in
istam multitudinem voluptatum, in amorem saeculi
corruptionemque terrenam, fornicari est a Domino.
Et quodam modo fornicantem allocutus est, ut rediret:
saepissime per Prophetas increpat tanquam fornicariam,
non tamen desperatam; quia in manu
habet etiam mundationem fornicariae, qui increpat
fornicariam.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Objurgatio peccatoris, ut salubriter
confundatur.</hi> Non enim sic increpat, ut insultet:
sed ad confusionem vult perducere, ut sanet. Exclamavit
Scriptura vehementer, nec palpavit adulando,
quos voluit reparare sanando. <hi>Adulteri, nescitis
quia amicus hujus mundi inimicus Deo constituitur (Jacobi
IV, 4)</hi> Amor mundi adulterat animam, amor
fabricatoris mundi castificat animam: sed nisi de
corruptione erubuerit, ad amplexus illos castos redire
non concupiscit. Confundatur ut redeat, quae se
jactabat ne rediret. Superbia ergo impediebat animae
reditum. Qui autem increpat, non facit peccatum,
sed ostendit peccatum. Quod nolebat anima videre,
ponitur ei ante oculos; et quod post dorsum habere
cupiebat, ad faciem illi admovetur. Vide te in te. <hi>Quid vides stipulam in oculo fratris tui, trabem autem
in oculo tuo non vides 
 <note>(Matth. VII, 3)</note>
            </hi>? Revocatur ad
se anima, quae ibat a se. Sicut a se ierat, sic a Domino
suo ibat. Se enim respexerat, sibique placuerat,
suaeque potestatis amatrix facta fuerat. Recessit ab
illo, et non remansit in se: et a se repellitur, et a
se excluditur, et in exteriora prolabitur. Amat mundum,
amat temporalia, amat terrena: quae si se ipsam
amaret, neglecto a quo facta est, jam minus
esset, jam deficeret amando quod minus est. Minus
est enim ipsa quam Deus; et longe minus, tantoque
minus, quanto minus est res facta quam factor. Ergo
amandus erat Deus; et amandus est Deus ita, ut,
si fieri potest, nos ipsos obliviscamur. Quis ergo est
iste transitus? Oblita est anima se ipsam, sed amando
mundum: obliviscatur se, sed amando artificem
<pb n="0780"/>
mundi. Pulsa ergo et a se, quodam modo perdidit se,
nec facta sua novit videre, justificat iniquitates
suas: effertur et superbit in petulantia, in luxuria,
in honoribus, in potestatibus, in divitiis, in potentia
vanitatis. Arguitur, corripitur, ostenditur sibi, displicet
sibi, confitetur foeditatem, desiderat pulchritudinem,
et quae ibat effusa, redit confusa.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Odium peccatoris cum ejus amore.</hi> 
Contra illam videtur orare, an pro illa, qui dicit: <hi>Imple
facies eorum ignominia?</hi> Adversarius apparet, inimicus
apparet. Audi quod sequitur, et vide utrum
orare possit amicus. <hi>Imple,</hi> inquit, <hi>facies eorum ignominia,
et quaerent nomen tuum, Domine <note>(Psal. LXXXII,
17)</note>
            </hi>. Oderat eos, quorum facies ignominia impleri cupiebat?
Vide quemadmodum amat eos, quos vult quaerere
nomen Domini. Amat tantum, an odit tantum?
an et odit et amat? Imo et odit et amat. Odit tua,
amat te. Quid est, Odit tua, amat te? Odit quod fecisti,
amat quod fecit Deus. Quae sunt enim tua nisi
peccata? Et quid es tu, nisi quod fecit Deus hominem
ad imaginem et similitudinem suam? Negligis quod
factus es, diligis quod fecisti. Amas extra te opera
tua, negligis in te opus Dei. Merito is, merito laberis,
merito et a te ipso pergis: merito audis, <hi>Spiritus ambulans,
et non revertens <note>(Psal. LXXVII, 39)</note>
            </hi>. Audi potius
vocantem, et dicentem, <hi>Convertimini ad me, et
convertar ad vos <note>(Zach. I, 3)</note>
            </hi>. Non enim Deus advertitur,
et convertitur: manens corripit, incommutabilis
corripit. Aversus est, quia tu te avertisti. Tu ab illo
fecisti casum, non ipse a te fecit occasum. Ergo
audi dicentem tibi, <hi>Convertimini ad me, et convertar
ad vos.</hi> Hoc est enim, Convertor ad vos, quia convertimini
ad me. Fugientis dorsa persequitur, faciem
redeuntis illuminat. Quo enim fugies a Deo fugiens? Quo
fugies fugiens ab illo qui nullo loco continetur, et
nusquam absens est? Qui conversum liberat, punit
aversum. Habes judicem fugiens, patrem habeto rediens.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Tumor humilitatis medicamento
sanandus. Christus et via et janua.</hi> Tumuerat autem superbia,
et ipso tumore per angustum redire non poterat.
Clamat ille qui factus est via: <hi>Intrate per angustam
portam <note>(Matth. VII, 13)</note>
            </hi>. Conatur ingredi, impedit
tumor: et tanto magis perniciose conatur, quanto
magis impedit tumor. Tumidum enim vexat angustia;
vexatus autem amplius tumebit; amplius tumens
quando intrabit? Ergo detumescat. Unde detumescit?
Accipiat humilitatis medicamentum: bibat contra
tumorem poculum amarum, sed salubre; bibat poculum
<pb n="0781"/>
humilitatis. Quid se arctat? Non sinit moles, non
magna, sed tumida. Magnitudo enim soliditatem habet,
tumor inflationem. Non sibi magnus tumidus videatur:
detumescat, ut magnus sit, ut certus, ut solidus.
Non ista desideret, non de ista pompa rerum
labentium corruptibiliumque glorietur: audiat eum
ipsum qui dixit, <hi>Intrate per angustam portam,</hi> decentem, <hi>Ego sum via.</hi> 
 Quasi enim quaereret tumidus, Qua
intrabo? <hi>Ego sum via,</hi> inquit; per me intra: non nisi
per me ambulas, ut intres per januam. Nam sicut
dixit, <hi>Ego sum via;</hi> ita etiam, <hi>Ego sum janua <note>(Joan.
X, 7)</note>
            </hi>. Quid quaeris qua redeas, quo redeas, qua intres?
Ne alicubi erres, ipse tibi omnia factus est.
Breviter ergo dicit: Humilis esto, mitis esto. Audiamus
hoc apertissime dicentem, ut videas qua sit via,
quae sit via, quo sit via. Quo vis venire? Certe forte
avaritia omnia vis possidere. <hi>Omnia mihi tradita sunt
a Patre meo,</hi> inquit <note>(Matth. XI, 27)</note>. Fortasse dicturus
es: Christo sunt tradita, numquid mihi? Audi
Apostolum dicentem: audi, ut dixi jamdudum, ne
desperatione frangaris; audi quomodo amatus es non
amandus, audi quomodo amatus es turpis, foedus, antequam
esset in te quod amari dignum esset. Amatus
es prius, ut dignus fieres qui amareris. <hi>Etenim Christus,</hi> 
sicut ait Apostolus, <hi>pro impiis mortuus est <note>(Rom.
V, 6)</note>
            </hi>. An forte impius amari merebatur? Quaero quid
merebatur impius? Damnari, respondes. <hi>Christus</hi> tamen <hi>pro impiis mortuus est.</hi> 
 Ecce quid tibi praestitum
est impio, jam pio quid servatur? Quid praestitum est
impio? <hi>Christus pro impiis mortuus est.</hi> Desiderabas
autem omnia possidere: noli per avaritiam; per pietatem
hoc quaere, per humilitatem hoc quaere. Si
enim ita quaesieris, possidebis. Tenebis enim eum per
quem facta sunt omnia, et cum ipso omnia possidebis
.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Christus medicus poculum prior
aegroto bibit.</hi> Non haec nos quasi ratiocinando dicimus.
Ipsum audi Apostolum dicentem: <hi>Qui Filio proprio
non pepercit, sed pro nobis omnibus tradidit illum;
quomodo non et cum illo omnia nobis donavit <note>(Id. VIII,
32)</note>
            </hi>? Avare, ecce habes omnia. Omnia quae amas, ut
non impediaris a Christo, contemne, et ipsum tene
in quo possis omnia possidere. Ipse ergo medicus nihil
tali indigens medicamento, tamen ut exhortaretur
aegrotum, bibit quod opus ei non erat: tanquam
recusantem alloquens, et trepidum erigens bibit prior. <hi>Calicem,</hi> 
 inquit, <hi>quem ego bibiturus sum <note>(Matth. XX,
22)</note>
            </hi>: qui in me non habeo quod ab illo calice sanetur,
bibiturus sum tamen, ne tu dedigneris bibere,
cui opus est ut bibas. Jam videte, fratres, si amplius
aegrotare debet genus humanum accepta tanta medicina.
Jam humilis Deus et adhuc superbus homo?
<pb n="0782"/>
Audiat, discat. <hi>Omnia mihi,</hi> inquit, <hi>tradita sunt a Patre
meo.</hi> Si desideras omnia, mecum habebis: si desideras
Patrem, per me habebis, et in me habebis. <hi>Nemo cognoscit Patrem, nisi Filius.</hi> 
 Noli desperare:
veni ad Filium. Audi quod sequitur: <hi>Et cui voluerit
Filius revelare.</hi> Dicebas, Non possum. Per angustum
me vocas: non possum intrare per angustum. <hi>Venite,</hi> 
inquit, <hi>ad me, omnes qui laboratis et onerati estis.</hi> 
Sarcina vobis tumor vester est. <hi>Venite ad me, omnes
qui laboratis et onerati estis, et ego vos reficiam. Tollite
jugum meum super vos, et discite a me.</hi> 
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Christus a se vult, non mirabilia facere,
sed humiles esse discamus.</hi> Clamat magister Angelorum,
clamat Verbum Dei, quo rationales omnes
mentes sine defectu pascuntur, cibus reficiens et integer
permanens, clamat, et dicit, <hi>Discite a me.</hi> Exaudiat
populus dicentem, <hi>Discite a me.</hi> Respondeat,
Quid discimus a te? A magno enim artifice nescio
quid audituri sumus, cum dicit, <hi>Discite a me.</hi> Quis est
qui dicit, <hi>Discite a me?</hi> Qui formavit terram, qui divisit
mare et aridam, qui creavit volatilia, qui creavit
animalia terrena, qui creavit omnia natantia, qui posuit
in coelo sidera, qui distinxit diem et noctem, qui
firmavit ipsum firmamentum, qui lucem a tenebris
separavit, ipse dicit, <hi>Discite a me.</hi> Numquid forte hoc
nobis dicturus est, ut ista cum illo faciamus? Quis
hoc potest? Solus Deus facit. Noli, inquit, timere, non
te onero. Hoc a me disce, quod propter te factus sum.
Discite a me, inquit, non formare creaturam, quae
per me facta est. Nec illa quidem dico discatis, quae
quibusdam donavi quibus volui, non omnibus, suscitare
mortuos, illuminare caecos, aperire aures surdorum:
nec ista pro magno velitis discere a me. Gavisi
discipuli et exsultantes redierunt, dicentes: <hi>Ecce in
nomine tuo et daemonia nobis subjecta sunt.</hi> Ait illis
Dominus: <hi>Nolite in hoc gaudere, quia daemonia vobis
subjecta sunt: gaudete potius, quia nomina vestra scripta
sunt in coelo <note>(Luc. X, 17, 20)</note>
            </hi>. Quibus voluit donavit
expellere daemonia, donavit quibus voluit mortuos
suscitare. Facta sunt haec miracula et ante incarnationem
Domini: suscitati sunt mortui, mundati sunt
leprosi; legimus haec <note>(IV Reg. IV, V)</note>. Et quis fecit
tunc, nisi ille qui postea homo Christus post David,
sed Deus Christus ante Abraham? Ipse donavit haec
omnia, ipse per homines fecit: nec omnibus tamen
haec dedit. Numquid quibus non dedit desperare debent,
et dicere se ad eum non pertinere, quia haec
dona accipere non meruerunt? In corpore membra
sunt: aliud potest illud membrum, aliud illud. Compegit
corpus Deus, non tribuit auri ut videat, nec
oculo ut audiat, nec fronti ut olfaciat, nec manui ut
gustet; non dedit haec: sed omnibus membris sanitatem
dedit, compagem dedit, unitatem dedit, spiritu
omnia pariter vivificavit et univit. Sic ergo non dedit
quibusdam mortuos suscitare, aliis non dedit disputare:
omnibus tamen quid dedit? <hi>Discite a me quoniam
mitis sum et humilis corde <note>(Matth. XI, 27-29)</note>
            </hi>.
Quoniam audivimus dicentem, <hi>Mitis sum et humilis
<pb n="0783"/>
corde:</hi> fratres mei, tota medicina nostra ista est, <hi>Discite
a me quoniam mitis sum et humilis corde.</hi> Quid prodest,
si miracula faciat, et sit superbus, non sit mitis
et humilis corde? Nonne in illo numero deputabitur
eorum, qui venturi sunt in fine et dicturi, <hi>Nonne in
nomine tuo prophetavimus, et in nomine tuo virtutes
multas fecimus?</hi> Sed quid audient? <hi>Non novi vos. Recedite
a me, omnes qui operamini iniquitatem <note>(Matth.
VII, 22, 23)</note>
            </hi>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Charitas sine inflatione.</hi> Quid ergo
prodest ut discamus? <hi>Quoniam mitis sum,</hi> inquit, <hi>et
humilis corde.</hi> Charitatem inserit, et germanissimam
charitatem, sine confusione, sine inflatione, sine elatione,
sine fallacia: hoc inserit qui dicit, <hi>Discite a me
quoniam mitis sum et humilis corde.</hi> Quando potest habere
sincerissimam charitatem superbus et inflatus?
Necesse est ut invideat. An forte qui invidet, amat, et
nos erramus? Absit ut quisquam sic erret, ut invidum
dicat habere charitatem. Ergo quid dicit Apostolus? <hi>Charitas non aemulatur.</hi> 
 Quare non aemulatur? <hi>Non inflatur <note>(I Cor. XIII, 4)</note>
            </hi>:
causam statim subjecit, unde
abstulerit aemulationem charitati. Quia non inflatur,
non aemulatur. Primo quidem illud dixit, <hi>Charitas non
aemulatur:</hi> sed quasi tu quaereres, Quare non aemulatur?
addidit, <hi>Non inflatur.</hi> Si ergo ideo aemulatur,
quia inflatur; si non inflatur, non aemulatur. Si charitas
non inflatur, et ideo non aemulatur; charitatem
inserit qui ait, <hi>Discite a me quoniam mitis sum et humilis
corde.</hi> </p>
          </div3>
<div3>
            <head>9.</head>
            <p>
 <hi>Sine charitate non prosunt alia Dei munera.</hi> Jam
quilibet habeat quod vult, jactet se unde vult. <hi>Si linguis
hominum loquar et Angelorum, charitatem autem
non habeam, factus sum ut aeramentum sonans aut cymbalum
tinniens.</hi> Quid sublimius munere linguarum diversarum?
Aeramentum est, cymbalum tinniens est,
si auferas charitatem. Audi alia munera: <hi>Si sciam
omnia sacramenta.</hi> Quid excellentius? quid magnificentius?
Audi adhuc aliud: <hi>Si habeam omnem prophetiam
et omnem fidem, ita ut montes transferam, charitatem
autem non habeam, nihil sum.</hi> Accessit ad ampliora,
fratres. Quid aliud dixit? <hi>Si distribuam omnia
mea pauperibus.</hi> Quid potest fieri perfectius? Quandoquidem
diviti propter perfectionem hoc Dominus imperavit,
dicens: <hi>Si vis esse perfectus, vade, vende omnia
quae habes, et da pauperibus.</hi> Jam ergo perfectus
est, quia vendidit omnia sua, et dedit pauperibus?
Non: ideo addidit, <hi>Et veni, sequere me. Vende omnia,</hi> 
inquit, <hi>da pauperibus, et veni, sequere me.</hi> Quare
te sequor? Jam venditis omnibus, distributis pauperibus,
nonne perfectus sum? Quid opus est ut te sequar?
Sequere me, ut discas quoniam mitis sum et
humilis corde. Potest enim quisquam vendere omnia
sua, et dare pauperibus, nondum mitis, nondum humilis
corde? Certe potest. Si enim omnia mea distribuero
pauperibus. Et adhuc audi. Nam quidam relictis
omnibus quae haberent, jam secuti Dominum,
sed nondum ad perfectum secuti (ad perfectum enim
sequi, est imitari), non potuerunt ferre tentationem
<pb n="0784"/>
passionis. Jam Petrus, fratres, ex his erat qui dimiserant
omnia, et secuti erant Dominum. Nam divite illo
cum tristitia recedente, ubi conturbati discipuli interrogaverunt
quo quis tandem posset esse perfectus, et
eos consolatus est Dominus, dixerant Domino: <hi>Ecce
nos dimisimus omnia, et secuti sumus te; quid ergo nobis
erit <note>(Matth. XIX, 21-29)</note>
            </hi>? Et dixit Dominus quid
eis hic daret, quid in futurum reservaret. Tamen iste
jam ex eorum numero erat, qui haec fecerant. At ubi
ventum est ad articulum passionis, ad vocem unius
ancillae ter negavit eum, cum quo se moriturum esse
promiserat.
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Ad perfectionem et ad charitatem imitatione
Christi pervenitur.</hi> Intendat ergo Charitas vestra: <hi>Vade,</hi> 
 inquit, <hi>omnia tua vende, da pauperibus, et habebis
thesaurum in coelo; et veni, sequere me.</hi> Perfectus est Petrus,
jam Domino in coelo sedente ad dexteram Patris,
tunc perfectus est et maturus factus. Ad passionem
ergo cum sequeretur Dominum, non erat perfectus:
at ubi coepit non esse in terra quem sequeretur, tunc
perfectus est. Imo vero semper ante te habes quem
sequaris: Dominus exemplum in terra posuit, cum
Evangelium tibi reliquit, in Evangelio tecum est. Non
enim mentitus est, dicens: <hi>Ecce ego vobiscum sum omnibus
diebus, usque ad consummationem saeculi <note>(Id. XXVIII,
20)</note>
            </hi>. Ergo sequere Dominum. Quid est, sequere Dominum:
Imitare Dominum. Quid est, Imitare Dominum! <hi>Discite a me quoniam mitis sum et humilis corde.</hi> 
 Quia <hi>si
distribuero omnia mea pauperibus, et tradidero corpus
meum ut ardeam, charitatem autem non habeam, nihil
mihi prodest <note>(I Cor. XIII, 1-3)</note>
            </hi>. Exhortor ergo Charitatem
vestram ad ipsam charitatem: non autem exhortarer
ad charitatem, nisi aliqua charitate. Quod
ergo inchoatum est, exhortor ut impleatur; et quod
coeptum est, rogo ut perficiatur. Et pro me a vobis
rogari quaeso, ut et in me perficiatur quod vos moneo.
Omnes enim imperfecti sumus, et ibi perficiemur ubi
perfecta sunt omnia. Paulus apostolus dicit: <hi>Fratres,
ego me non arbitror apprehendisse.</hi> Ipse dicit: <hi>Non
quia jam acceperim, aut jam perfectus sim <note>(Philipp. III,
13, 12)</note>
            </hi>. Et quisquam hominum se audet de perfectione
jactare? Imo confiteamur imperfectionem, ut
mereamur perfectionem.
</p>
          </div3>
        </div2>
      </div1>

<div1>
        <head>SERMO CXLIII . <hi>De verbis Evangelii Joannis,</hi> Ego veritatem dico vobis, expedit vobis ut ego vadam, <hi>etc. Cap.</hi> XVI V\. 7-11.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Fides in Christum ad justificationem
necessaria.</hi> Medicina omnium animae vulnerum,
et una propitiatio pro delictis hominum est,
credere in Christum: nec omnino quisquam mundari
potest, sive ab originali peccato, quod ex Adam traxit,
in quo omnes peccaverunt, et filii irae naturaliter facti
sunt; sive a peccatis quae ipsi non resistendo carnali
<pb n="0785"/>
concupiscentiae, sed eam sequendo, eique serviendo
in flagitiis et facinoribus, addiderunt; nisi per fidem
coadunentur et compaginentur corpori ejus, qui sine
ulla illecebra carnali et mortifera delectatione conceptus
est, nec eum in delictis mater in utero aluit,
et peccatum non fecit, nec inventus est dolus in ore
ejus <note>(I Petr. II, 22)</note>. In eum quippe credentes, filii
Dei fiunt; quia ex Deo nascuntur per adoptionis gratiam,
quae est in fide Jesu Christi Domini nostri. Quapropter,
charissimi, merito idem Dominus et Salvator
noster hoc unum peccatum dicit, de quo arguit mundum
Spiritus sanctus, quia non credit in eum. <hi>Ego,</hi> 
inquit, <hi>veritatem dico vobis, expedit vobis ut ego vadam.
Si enim ego non abiero, Paracletus non veniet ad vos:
si autem abiero, mittam eum ad vos. Et cum venerit ille,
arguet mundum de peccato, et de justitia, et de judicio.
De peccato quidem, quia non crediderunt in me: de
justitia vero, quia ad Patrem vado, et jam non videbitis
me: de judicio autem, quia princeps hujus mundi judicatus
est.</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Peccatum infidelitatis in Christum
cur solum arguitur.</hi> De hoc ergo uno peccato voluit
mundum argui, quod non credunt in eum: videlicet
quia in eum credendo cuncta peccata solvuntur, hoc
unum imputari voluit, quo caetera colligantur. Et
quia credendo nascuntur ex Deo, et filii Dei fiunt: <hi>Dedit</hi> 
 enim, inquit, <hi>illis potestatem filios Dei fieri,
credentibus in eum <note>(Joan. I, 12)</note>
            </hi>. Qui ergo credit in Filium
Dei, in quantum adhaeret illi, et fit etiam ipse
per adoptionem filius et haeres Dei, cohaeres autem
Christi, in tantum non peccat. Unde dicit Joannes: <hi>Qui natus est ex Deo, non peccat 
 <note>(I Joan. III, 9)</note>
            </hi>. Et
ideo peccatum unde mundus arguitur hoc est, quod
non credunt in eum. Hoc est peccatum de quo itidem
dicit: <hi>Si non venissem, peccatum non haberent <note>(Joan. XV,
22)</note>
            </hi>. Numquid enim alia innumerabilia peccata non
habebant? Sed adventu ejus hoc unum peccatum accessit
non credentibus, quo caetera tenerentur. In
credentibus autem quia hoc unum defuit, factum est
ut cuncta dimitterentur credentibus. Nec ob aliud
apostolus Paulus, <hi>Omnes,</hi> inquit, <hi>peccaverunt, et egent
gloria Dei <note>(Rom. III, 23)</note>
            </hi>; ut qui crediderit in eum,
non confundatur <note>(Id. IX, 33)</note>: sicut et Psalmus dicit, <hi>Accedite ad eum, et illuminamini, et vultus vestri
non confundentur 
 <note>(Psal. XXXIII, 6)</note>
            </hi>. Qui ergo in se
gloriatur, confundetur: non enim sine peccatis invenietur.
Ille itaque tantummodo non confundetur, qui
in Domino gloriatur. <hi>Omnes enim peccaverunt, et egent
gloria Dei.</hi> Itaque cum de Judaeorum infidelitate loqueretur,
non ait: Etenim si quidam illorum peccaverunt,
numquid peccatum eorum fidem Dei evacuabit?
Quomodo enim diceret, Si quidam illorum peccaverunt;
cum ipse dixerit, <hi>Omnes enim peccaverunt?</hi> Sed
ait, <hi>Si quidam illorum non crediderunt, numquid incredulitas
eorum fidem Dei evacuabit <note>(Rom. III, 3)</note>
            </hi>? Ut
hoc peccatum expressius demonstraret, quo uno clauditur
adversus caetera, ne per Dei gratiam relaxentur.
De quo uno peccato per adventum Spiritus sancti, hoc
est, per donum ipsius gratiae quod fidelibus datur,
<pb n="0786"/>
mundus arguitur, dicente Domino, <hi>De peccato quidem,
quia non crediderunt in me.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Spiritus sancti magnum munus
post Christi ascensionem.</hi> Non autem esset meritum
grande credentium et beatitudo gloriosa, si semper
Dominus in resuscitato corpore humanis oculis appareret.
Spiritus ergo sanctus hoc magnum munus attulit
credituris, ut eum quem carnalibus oculis non viderent,
a carnalibus cupiditatibus mente sobria et spiritualibus
desideriis ebria suspirarent. Unde et ille
discipulus, qui se dixerat non crediturum, nisi cicatrices
ejus manu tetigisset, cum contrectacto corpore
Domini quasi evigilans exclamasset, <hi>Dominus meus et
Deus meus!</hi> ait illi Dominus, <hi>Quia vidisti me, credidisti;
beati qui non viderunt et crediderunt <note>(Joan. XX,
25-29)</note>
            </hi>. Hanc beatitudinem Spiritus sanctus paracletus
attulit, ut ab oculis carnis servi forma remota,
quam de virginis utero accepit, in ipsam Dei formam,
in qua Patri aequalis etiam cum in carne apparere dignatus
est permansit, purgata mentis acies tenderetur:
ut eodem Spiritu repletus Apostolus diceret, <hi>Et si noveramus Christum secundum carnem, sed nunc
jam non novimus 
 <note>(II Cor. V, 16)</note>
            </hi>. Quia et carnem
Christi non secundum carnem, sed secundum spiritum
novit, qui virtutem resurrectionis ejus, non palpando
curiosus, sed credendo certus agnoscit: non dicens
in corde suo, <hi>Quis ascendit in coelum? hoc est Christum
deducere; aut, Quis descendit in abyssum? hoc est Christum
a mortuis reducere. Sed prope est,</hi> inquit, <hi>verbum
in ore tuo,</hi> quia Dominus est Jesus: et <hi>si credideris in
corde tuo quia Deus illum suscitavit a mortuis, salvus
eris. Corde enim creditur ad justitiam, ore autem confessio
fit ad salutem <note>(Rom. X, 6-10)</note>
            </hi>. Haec, fratres,
Apostoli verba sunt, ipsius sancti Spiritus sancta
ebrietate ructuantis.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Justitia fidei a spiritu sancto post
recessum Christi.</hi> Cum ergo hanc beatitudinem, qua
non videmus et credimus, nullo modo haberemus,
nisi eam a Spiritu sancto acciperemus; merito dictum
est, <hi>Expedit vobis ut ego vadam. Si enim non abiero,
Paracletus non veniet ad vos: si autem abiero, mittam
illum ad vos.</hi> Semper quidem divinitate nobiscum
est: sed nisi corporaliter abiret a nobis, semper ejus
corpus carnaliter videremus, et nunquam spiritualiter
crederemus; qua fide justificati et beatificati, idipsum
Verbum Deum apud Deum, per quod facta sunt omnia,
et quod caro factum est, ut habitaret in nobis, corde
mundato contemplari mereremur. Et si non manu
tangendo, sed corde creditur ad justitiam; recte de
justitia nostra mundus arguitur, qui non vult credere
nisi quod videt. Ut autem nos haberemus justitiam
fidei, de qua mundus argueretur incredulus, propterea
Dominus ait, <hi>De justitia, quia ad Patrem vado, et
jam non videbitis me.</hi> Tanquam diceret: Haec erit justitia
vestra, ut credatis in me mediatorem, quem resuscitatum
ad Patrem isse certissime habebitis,
quamvis eum carnaliter non videatis; ut per ipsum
<pb n="0787"/>
reconciliati, Deum spiritualiter videre possitis. Unde
figuram Ecclesiae gestanti mulieri, cum ei post resurrectionem
ad pedes caderet: <hi>Noli me tangere,</hi> inquit; <hi>nondum enim ascendi ad Patrem 
 <note>(Joan. XX, 17)</note>
            </hi>. Quod
mystice dictum intelligitur. Noli me per corporeum
contactum carnaliter credere: spiritualiter autem
credes, id est, fide spirituali me tanges, cum ascendero
ad Patrem. Quia beati qui non vident, et credunt.
Et haec est justitia fidei, qua mundus carens,
de nobis qui ea non caremus, arguitur: quia justus
ex fide vivit <note>(Habac. II, 4; Rom. I, 17)</note>. Sive ergo
quia in illo resurgentes, et in illo ad Patrem venientes
invisibiliter et in justificatione perficimur; sive quia
non videntes et credentes ex fide vivimus, quoniam
justus ex fide vivit: propterea dixit, <hi>De justitia, quia
ad Patrem vado, et jam non videbitis me.</hi> 
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Inexcusabilis infidelitas mundi.</hi> Nec
inde se mundus excuset, quod a diabolo impeditur,
ne credat in Christum. Credentibus enim princeps
mundi mittitur foras <note>(Joan. XII, 31)</note>, ut jam non operetur
in cordibus hominum, quos Christus per fidem
coeperit possidere; sicut operatur in filiis diffidentiae <note>(Ephes. II, 2)</note>,
quos ad tentandos et tribulandos justos
plerumque concitat. Quia enim missus est foras, qui
intrinsecus dominabatur, extrinsecus praeliatur. Etsi
ergo per ejus persecutiones Dominus dirigit mites in
judicio <note>(Psal. XXIV, 9)</note>; tamen jam ipse hoc ipso quo
foras missus est, judicatus est. Et de hoc judicio
mundus arguitur: quia frustra de diabolo queritur,
qui non vult credere in Christum, quem judicatum,
id est, foras missum, et propter nostram exercitationem
forinsecus oppugnare permissum, non solum
viri, sed etiam mulieres, et pueri, et puellae martyres
vicerunt. Sed in quo vicerunt, nisi in illo in quem crediderunt,
et quem non videntes dilexerunt, et quo
dominante in cordibus suis pessimo dominatore caruerunt?
Et hoc totum per gratiam, hoc est, per donum
Spiritus sancti. Recte itaque idem Spiritus arguit
mundum, et <hi>de peccato,</hi> quia non credit in Christum: <hi>et de justitia,</hi> 
 quia qui voluerunt crediderunt,
quamvis in quem crediderunt non viderunt; et per
ejus resurrectionem se quoque in resurrectione perfici
speraverunt: <hi>et de judicio,</hi> quia ipsi si vellent
credere, a nullo impedirentur, <hi>quoniam princeps hujus
mundi jam judicatus est.</hi> 
</p>
          </div3>
        </div2>
      </div1>

<div1>
        <head>SERMO CXLIV . <hi>De verbis eisdem Evangelii Joannis,</hi> Ipse arguet mundum de peccato, et de justitia, et de judicio. <hi>Cap.</hi> XVI, V\. 8-11.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Peccatum incredulitatis
cur solum arguitur. Spiritus sanctus, gratia Dei
dicitur.</hi> Cum Dominus et Salvator noster Jesus Christus
<pb n="0788"/>
de adventu Spiritus sancti, quem se missurum
esse promisit et misit, multa diceret; ait inter caetera: <hi>Ipse arguet mundum de peccato, et de justitia,
et de judicio.</hi> 
 Neque hoc cum dixisset, sermonem trajecit
in aliud: sed ipsa aliquanto expressius insinuare
dignatus est. <hi>De peccato quidem,</hi> inquit, <hi>quia non crediderunt
in me: de justitia autem, quia ad Patrem
vado: de judicio vero, quia princeps hujus mundi jam
judicatus est.</hi> Oboritur ergo nobis intelligendi desiderium,
cur peccatum hominum quasi solum esset, non
credere in Christum, ita de hoc solo dixit, quod mundum
Spiritus sanctus argueret: si autem manifestum
est praeter hanc infidelitatem alia multa hominum
esse peccata, cur de hoc solo mundum Spiritus sanctus
arguat. An quia peccata omnia per infidelitatem
tenentur, per fidem dimittuntur; propterea hoc unum
prae caeteris imputat Deus, per quod fit ut caetera non
solvantur, dum non credit in humilem Deum homo
superbus? Sic enim scriptum est: <hi>Deus superbis resistit,
humilibus autem dat gratiam <note>(Jacobi IV, 6)</note>
            </hi>. Gratia
quippe Dei, donum Dei est. Donum autem maximum
ipse Spiritus sanctus est; et ideo gratia dicitur.
Cum enim omnes peccassent, et egerent gloria Dei <note>(Rom. III, 23)</note>;
quia per unum hominem peccatum intravit
in mundum, et per peccatum mors, in quo
omnes peccaverunt <note>(Id. V, 12)</note>: ideo gratia, quia
gratis datur. Ideo gratis datur, quia non quasi merces
redditur post discussionem meritorum, sed donum
datur post veniam delictorum.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Credere Christum, et credere in
Christum, differunt.</hi> De peccato igitur arguuntur infideles,
id est, dilectores mundi: nam ipsi significantur
mundi nomine. Cum enim dicitur, <hi>Arguet mundum
de peccato;</hi> non alio quam quod non crediderunt
in Christum. Hoc denique peccatum si non sit, nulla
peccata remanebunt, quia justo ex fide vivente cuncta
solvuntur. Sed multum interest, utrum quisque credat
ipsum Christum, et utrum credat in Christum.
Nam ipsum esse Christum et daemones crediderunt,
nec tamen in Christum daemones crediderunt. Ille
enim credit in Christum, qui et sperat in Christum et
diligit Christum. Nam si fidem habet sine spe ac sine
dilectione, Christum esse credit, non in Christum credit.
Qui ergo in Christum credit, credendo in Christum,
venit in eum Christus, et quodam modo unitur
in eum, et membrum in corpore ejus efficitur. Quod
fieri non potest, nisi et spes accedat et charitas.</p>
          </div3>
<div3>
            <head>3.</head>
            <p>
 <hi>Justitia de qua arguitur mundus.</hi> Quid sibi etiam
vult quod ait, <hi>De justitia, quia ad Patrem vado?</hi> Et
primo quaerendum est, si de peccato mundus arguitur,
cur et de justitia. Quid enim de justitia recte argui
possit? An de peccato quidem suo, de justitia vero
Christi mundus arguitur? Non video quid aliud possit
intelligi: quandoquidem, <hi>De peccato,</hi> inquit, <hi>quia non
crediderunt in me; de justitia vero, quia ad Patrem
vado.</hi> Illi non crediderunt, ipse ad Patrem vadit. Illorum
ergo peccatum, ipsius autem justitia. Sed cur in
eo solo voluit nominare justitiam, quia vadit ad Patrem?
Num non justitia est etiam quod huc venit a
<pb n="0789"/>
Patre? An illa potius misericordia est quod a Patre
ad nos venit, justitia vero quod ad Patrem vadit?
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Justitia quod Christus vadit ad Patrem,
quare.</hi> Ita, fratres, expedire arbitror, ut in
tanta profunditate Scripturarum, in quibus forte verbis
absconditum aliquid latet quod opportune aperiendum
sit, tanquam simul fideliter inquiramus, ut salubriter
invenire mereamur. Cur ergo hanc appellat
justitiam quia vadit ad Patrem, et non etiam quia
venit a Patre? An quia misericordia est quod venit,
ideo justitia est quod vadit: ut et in nobis discamus
impleri non posse justitiam, si pigri fuerimus praerogare
misericordiam, non quae nostra sunt quaerentes,
sed et quae aliorum? Quod cum monuisset Apostolus,
continuo de ipso Domino conjunxit exemplum: <hi>Nihil,</hi> 
inquit, <hi>per contentionem, neque per inanem gloriam;
sed in humilitate mentis alter alterum existimantes
superiorem sibi; non quae sua sunt unusquisque intendentes,
sed et quae aliorum.</hi> Deinde statim addidit: <hi>Singuli quique hoc sentite in vobis, quod et in Christo
Jesu: qui cum in forma Dei esset, non rapinam arbitratus
est esse aequalis Deo; sed semetipsum exinanivit,
formam servi accipiens, in similitudinem hominum factus,
et habitu inventus ut homo: humiliavit se, factus
obediens usque ad mortem, mortem autem crucis.</hi> 
 Haec
est misericordia, qua venit a Patre. Quae igitur justitia
est, qua vadit ad Patrem? Sequitur et dicit: <hi>Propter
quod et Deus eum exaltavit, et donavit illi nomen
quod est super omne nomen, ut in nomine Jesu omne
genu flectatur, coelestium, terrestrium et infernorum, et
omnis lingua confiteatur quia Dominus Jesus Christus in
gloria est Dei Patris <note>(Philipp. II, 3-11)</note>
            </hi>. Haec est justitia,
qua vadit ad Patrem.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Solus Christus ascendit in coelum.
Unus Christus ex capite et membris. Christus aliter est
unum cum Patre, aliter unum nobiscum.</hi> Sed si solus
vadit ad Patrem, quid nobis prodest? Utquid ab Spiritu
sancto de hac justitia mundus arguitur? Et tamen
nisi solus iret ad Patrem, non alio loco diceret: <hi>Nemo ascendit in coelum, nisi qui descendit de coelo,
Filius hominis qui est in coelo 
 <note>(Joan. III, 13)</note>
            </hi>. Sed etiam
Paulus apostolus dicit: <hi>Nostra enim conversatio in
coelis est <note>(Philipp. III, 20)</note>
            </hi>. Sed quare hoc? Quia item
dicit: <hi>Si resurrexistis cum Christo, quae sursum sunt
quaerite, ubi Christus est in dextera Dei sedens; quae
sursum sunt sapite, non quae super terram. Mortui enim
estis, et vita vestra abscondita est cum Christo in Deo <note>(Coloss. III, 1-3)</note>
            </hi>.
Quomodo ergo ille solus? An ideo
solus, quia Christus unus est cum omnibus membris
suis, tanquam caput cum corpore suo? Quae autem
corpus ejus, nisi Ecclesia? Sicut dicit idem doctor: <hi>Vos autem estis corpus Christi, et membra ex parte 
 <note>(I
Cor. XII, 27)</note>
            </hi>. Cum ergo nos ceciderimus, et propter
nos ipse descenderit, quid est, <hi>Nemo ascendit, nisi
qui descendit;</hi> nisi quia nemo ascendit, nisi unum cum
eo factus, et tanquam membrum compactus in ejus
corpore qui descendit? Sic et discipulis dicit: <hi>Quia
<pb n="0790"/>
sine me nihil potestis facere <note>(Joan. XV, 5)</note>
            </hi>. Aliter est
enim unum cum Patre, et aliter unum nobiscum.
Unum cum Patre est, quia una substantia est Patris
et Filii: unum cum Patre est, quia <hi>cum in forma Dei
esset, non rapinam arbitratus est esse aequalis Deo.</hi> 
Unus autem nobiscum factus est, quia <hi>semetipsum exinanivit,
formam servi accipiens:</hi> unus nobiscum factus
est, secundum semen Abrahae, in quo benedicentur
omnes gentes. Quod cum commemorasset, ait Apostolus: <hi>Non dicit, Et seminibus, tanquam in multis;
sed tanquam in uno, Et semini tuo, quod est Christus.</hi> 
Et quia et nos ad id pertinemus quod est Christus,
nobis simul incorporatis et illi capiti cohaerentibus,
unus est Christus: et quia et nobis dicit, <hi>Ergo Abrahae
semen estis, secundum promissionem haeredes <note>(Galat.
III, 16, 29)</note>
            </hi>. Si enim unum est semen Abrahae, et illud
unum semen Abrahae non intelligitur nisi Christus;
hoc autem semen Abrahae etiam nos sumus:
hoc ergo totum, id est, caput et corpus, unus est
Christus.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Justitia Christi quomodo nostra.</hi> Et
ideo nos non debemus ab illa justitia separatos putare,
quam Dominus ipse commemorat, dicens: <hi>De
justitia, quia ad Patrem vado.</hi> Cum Christo enim et
nos resurreximus, et nos cum capite nostro Christo
sumus, interim fide et spe: complebitur autem spes
nostra in ultima resurrectione mortuorum. Cum autem
complebitur spes nostra, tunc complebitur etiam
justificatio nostra. Quam completurus Dominus, quid
sperare debeamus, ostendit in carne sua (hoc est, in
capite nostro), in qua resurrexit et ascendit ad Patrem.
Quia sic scriptum est: <hi>Traditus est propter delicta
nostra, et resurrexit propter justificationem nostram <note>(Rom. IV, 25)</note>
            </hi>.
Arguitur ergo mundus <hi>de peccato,</hi> 
in eis qui non credunt in Christum: <hi>et de justitia,</hi> 
in eis qui resurgunt in membris Christi. Unde
dictum est: <hi>Ut nos simus justitia Dei in ipso <note>(II Cor.
V, 21)</note>
            </hi>. Si enim non in ipso, nullo modo justitia. Si
autem in ipso, totus nobiscum vadit ad Patrem, et
haec implebitur in nobis perfecta justitia. Propter hoc
et <hi>de judicio</hi> mundus arguitur, <hi>quia princeps hujus
mundi jam judicatus est:</hi> id est, diabolus princeps
iniquorum, qui corde non habitant nisi in hoc mundo,
quem diligunt, et ideo mundus vocantur; sicut nostra
conversatio in coelis est, si resurrexerimus cum
Christo. Ergo quemadmodum nobiscum, id est, cum
corpore suo unus est Christus: sic cum omnibus impiis
quibus caput est, cum quodam corpore suo unus
est diabolus. Quapropter sicut nos non separamur a
justitia, de qua Dominus dixit, <hi>Quia ad Patrem vado:</hi> 
sic impii non separantur ab illo judicio, de quo dixit, <hi>Quia princeps hujus mundi jam judicatus est.</hi> 
</p>
          </div3>
        </div2>
      </div1>

<div1>
        <head>SERMO CXLV . <hi>De verbis Evangelii Joannis, cap.</hi> XVI, V\. 24, Usque nunc nihil petiistis in nomine meo. <hi>Et de verbis Lucae, cap.</hi> X, V\ V\. 17, 20, Domine, ecce in nomine tuo et daemonia nobis subjecta sunt.</head>

<pb n="0791"/>
<div3>
          <head>1.</head>
          <p>
 <hi>Locus Joannis quomodo conciliandus cum verbis
Lucae.</hi> Sanctum Evangelium cum legeretur, audivimus
quod modo vere debeat omnem intentam
animam movere ad quaerendum, non ad deficiendum.
Qui enim non movetur, nec mutatur. Sed est motus
periculosus, de quo scriptum est, <hi>Ne des ad movendum
pedes meos <note>(Psal. LXV, 9)</note>
          </hi>. Motus autem alius est
quaerentis, pulsantis, petentis. Quod ergo lectum est
omnes audivimus: sed puto quia non omnes intelleximus.
Commemorat quod mecum quaeratis, mecum
petatis, pro quo accipiendo mecum pulsetis.
Aderit enim, sicut speramus, gratia Domini, ut, cum
volo vobis ministrare, et ego merear accipere. Quid
est, obsecro vos, quod Dominum dixisse modo audivimus
discipulis suis: <hi>Usque nunc nihil petiistis in nomine
meo?</hi> Nonne illis discipulis loquitur, quos cum
misisset, data potestate ad praedicandum Evangelium
et magnalia facienda, reversi sunt gaudentes et dixerunt
ei: <hi>Domine, ecce in nomine tuo et daemonia nobis
subjecta sunt?</hi> Recognoscitis, recolitis, quod de Evangelio
commemoravi, in omni loco et omni sententia
veridico, nusquam falso, nusquam fallente. Quomodo
ergo verum est, <hi>Usque modo nihil petiistis in nomine
meo;</hi> et, <hi>Domine, ecce in nomine tuo et daemonia nobis
subjecta sunt?</hi> Movet certe animum, ad cognoscendum
quaestionis hujus secretum. Ergo petamus, quaeramus,
pulsemus. Hoc in nobis fidelis pietas, non carnis
inquietudo, sed animi subjectio; ut ille nobis aperiat,
qui nos videt pulsantes.</p>
        </div3>
<div3>
          <head>2.</head>
          <p>
 <hi>Timentibus absconditur dulcedo Dei, revelatur sperantibus.</hi> 
Quid ergo det Dominus ministrandum vobis,
intenti, hoc est, esurientes accipite: quod cum dixero,
sine dubio probabitis sanis faucibus cordis quod de
cellario dominico vobis apponatur. Dominus Jesus
sciebat unde posset anima humana, hoc est, mens rationalis
ad imaginem Dei facta satiari, tanquam ipsa
eo ipso satietur. Noverat hoc, et illam ea plenitudine
adhuc carere sciebat. Noverat se apparere, noverat se
latere. Sciebat quid in illo demonstraretur, quid absconderetur.
Noverat hoc. <hi>Quam multa,</hi> inquit Psalmus, <hi>multitudo dulcedinis tuae, Domine, quam abscondisti
timentibus te, perfecisti autem sperantibus in te <note>(Psal. XXX, 20)</note>
          </hi>.
Dulcedinem tuam et magnam et multam
abscondisti timentibus te. Si timentibus te abscondis,
quibus aperis? <hi>Perfecisti sperantibus in te.</hi> 
Quaestio gemina nata est, sed alterutra solvitur ex altera.
Alterum si quis inquirat, quid est hoc, <hi>Abscondisti
timentibus te, perfecisti sperantibus in te?</hi> Alii timent,
alii sperant? non ii ipsi sunt timentes Deum,
sperantes in Deum? Quis in eum sperat, qui non
eum timet? Quis eum pie timet, et in eum spem non
habet? Ergo prius ista solvatur. De sperantibus et timentibus
volo aliquid dicere.</p>
        </div3>
<div3>
          <head>3.</head>
          <p>
 <hi>Timor sub Lege, spes sub gratia.</hi> Lex timorem habet,
gratia spem. Quid autem interest inter Legem et
<pb n="0792"/>
gratiam, quandoquidem unus dator et Legis et gratiae?
Lex terret de se ipso praesumentem, gratia adjuvat
in Deum sperantem. Lex, inquam, terret: nolite
contemnere, quia breve est; appendite, et
magnum est. Videte quid dixerim, sumite quod ministramus,
probate unde sumamus. Lex terret de se
ipso praesumentem, gratia adjuvat in Deum sperantem.
Quid dicit Lex? Multa, et quis enumerat? Unum
praeceptum parvum et modicum inde commemoro,
quod commemoravit Apostolus, valde parvum: videamus
quis supportat. <hi>Non concupisces.</hi> Quid est,
fratres? Audivimus Legem; si gratia non sit, poenam
tuam audisti. Quid mihi jactas, quisquis audiens hoc
de te praesumis, quid mihi jactas innocentiam? Quid
tibi de illa blandiris? Potes dicere, Non rapui res alienas:
audio, credo, fortassis et video; non rapis res
alienas, <hi>Non concupisces,</hi> audisti. Non accedo ad
uxorem alienam: et hoc audio, credo, video. <hi>Non
concupisces,</hi> audisti. Quid te foris circumspicis, et non
intus inspicis? Inspice, et videbis aliam legem in
membris tuis. Intus inspice, quid transis te? Descende
in te. Videbis aliam legem in membris tuis repugnantem
legi mentis tuae, et captivantem te in lege peccati,
quae est in membris tuis. Merito tibi absconditur
dulcedo Dei. Captivat te lex posita in membris tuis,
repugnans legi mentis tuae. De dulcedine illa quae tibi
absconditur, sancti Angeli bibunt: non potes dulcedinem
pati et gustare captivus. <hi>Concupiscentiam</hi> nesciebas, <hi>nisi Lex diceret, Non concupisces.</hi> 
 Audisti,
timuisti; tentasti pugnare, non potuisti superare. <hi>Occasione</hi> 
enim <hi>accepta, peccatum per mandatum operatum
est mortem.</hi> Certe recognoscitis, Apostoli verba
sunt, <hi>Occasione accepta peccatum per mandatum operatum
est in me omnem concupiscentiam.</hi> Quid te jactabas
superbus? Ecce armis tuis te vicit inimicus. Tu certe
mandatum quaerebas ad monitionem: ecce per
mandatum invenit hostis intrandi occasionem. <hi>Occasione
enim accepta, peccatum per mandatum fefellit,</hi> 
inquit, <hi>me, et per eum occidit</hi>. Quid est quod dixi,
Armis tuis te vicit inimicus? Audi eumdem apostolum
sequentem et dicentem: <hi>Itaque Lex quidem sancta, et
mandatum sanctum et justum et bonum.</hi> Jam responde
reprehensoribus Legis: Apostoli auctoritate responde, <hi>Mandatum sanctum, lex sancta, mandatum justum et
bonum. Quod ergo bonum est, mihi factum est mors?
Absit: sed peccatum ut appareat, per bonum mihi operatum
est mortem 
 <note>(Rom. VII, 7-13, 23)</note>
          </hi>. Quare hoc,
nisi quia mandato accepto timuisti, non dilexisti?
Timuisti poenam, non amasti justitiam. Qui timet
poenam, optat si fieri potest, facere quod libeat, et
non habere quod timeat. Prohibet Deus adulterium;
concupisti uxorem alienam, non accedis, non facis,
occasio data est, habes tempus, patet locus, deest
<pb n="0793"/>
conscius, tu tamen non facis; unde? Quia times poenam.
Sed nullus sciet. Numquid nec Deus? Ita plane,
quia scit Deus quod facturus es, non facis: sed et
ipsum Deum minantem tremis, non praecipientem diligis.
Quare non facis? Quia si feceris, in gehennam
mitteris. Ignem times. O si castitatem amares, non
faceres, etsi omni modo impunitus esse deberes. Si
tibi Deus diceret, Ecce fac, non te damnabo; in gehennam
te non damnabo, sed faciem meam tibi negabo.
Si propter hanc comminationem non faceres,
amore Dei non faceres, timore judicii. Sed faceres,
forte enim sic faceres: non enim meum est judicare.
Adjuvat gratia, quae sanctos facit, si sic non facis,
quia horres contaminationem adulterii, quia diligis
praeceptorem, ut exigas promissorem, non quia times
damnatorem: jam gratiae est, hoc tibi noli assumere,
viribus tuis noli tribuere. Delectatione facis, bene;
charitate facis, bene; annuo, consentio. Charitas de
te operatur, quando volens facis. Jam gustas dulcedinem,
si speras in Dominum.</p>
        </div3>
<div3>
          <head>4.</head>
          <p>
 <hi>Charitas non ex nobis, sed ex Deo.</hi> Sed unde tibi ista
charitas? si tamen est: timeo enim ne adhuc timendo
non facias, et magnus tibi videaris. Jam si charitate
non facis, vere magnus es. Habes charitatem? Habeo,
inquis. Unde? A me ipso. Longe es a dulcedine, si a te
ipso habes. Teipsum amabis; quia unde habes amabis.
Sed convinco quod non habes. Quod enim putas a te ipso
habere rem tantam, inde non credo quod habeas. Si
enim haberes, scires unde haberes. Charitatem a te
habes, quasi leve aliquid, quasi breve aliquid? Si linguis
hominum loquereris et Angelorum, charitatem autem
non haberes, aeramentum esses tinniens et cymbalum
concrepans. Si scires omnia sacramenta et omnem
haberes scientiam, omnem prophetiam et omnem fidem,
ita ut montes transferres, charitatem autem
non haberes, prodesse tibi ista non possent. Si distribueres
omnia tua pauperibus, et traderes corpus
tuum ut arderes, charitatem autem non haberes,
nihil esses <note>(I Cor. XIII, 1-3)</note>. Quanta est ista charitas,
quae si defuerit, nihil prosunt omnia? Compara eam
non fidei tuae, non scientiae tuae, non linguae tuae;
minoribus rebus, oculo corporis tui, manui, pedi,
ventri, alicui membro extremo compara charitatem;
numquid ex aliqua parte ista minima charitati sunt
comparanda? Ergo oculum et nasum a Deo habes, et
charitatem a te habes? Si charitatem, quae superat
omnia, tu tibi dedisti, vilem tibi Deum fecisti. Quid
tibi plus potest dare Deus? Quidquid dederit, minus
est. Omnia charitas vincit, quam tu tibi dedisti. Sed
si habes, non tibi dedisti. Quid enim habes, quod
non accepisti <note>(Id. IV, 7)</note>? Quis mihi, quis tibi dedit?
Deus. Agnosce datorem, ne sentias damnatorem.
Credendo de Scripturis Deus tibi dedit charitatem,
magnum bonum, charitatem omnia superantem. Deus
tibi dedit: <hi>quia charitas Dei diffusa est in cordibus nostris;</hi> 
forte a te? absit; <hi>per Spiritum sanctum qui datus
est nobis <note>(Rom. V, 5)</note>
          </hi>.</p>
        </div3>
<div3>
          <head>5.</head>
          <p>
 <hi>Hominis praesumptio per Legem, captivitas per
<pb n="0794"/>
gratiam tollitur.</hi> Redite mecum ad captivum illum, redite
mecum ad propositionem meam. Lex terret de se
praesumentem, gratia adjuvat in Deum sperantem.
Vide enim illum captivum. Videt aliam legem in
membris suis repugnantem legi mentis suae et captivum
se ducentem in lege peccati, quae est in membris
ejus. Ecce vincitur, ecce trahitur, ecce captivatur,
ecce subjugatur. Quid ei profuit, <hi>Non concupisces?</hi> 
Audivit, <hi>Non concupisces,</hi> ut nosset hostem,
non ut vinceret. <hi>Concupiscentiam enim,</hi> id est hostem
suum, nesciebat, <hi>nisi Lex diceret, Non concupisces.</hi> 
Jam vidisti hostem; pugna, libera te, assere te in
libertatem; prematur jucunda suggestio, perimatur
illicita delectatio. Armare, habes legem; procede,
vince, si potes. Quid enim est quod ex aliquantula
jam gratia Dei condelectaris legi Dei secundum interiorem
hominem? Sed vides aliam legem in membris
tuis repugnantem legi mentis tuae: non repugnantem
et nihil valentem, sed captivum te ducentem in lege
peccati. Ecce unde timenti tibi absconditur multitudo
illa dulcedinis: absconditur timenti, quomodo perficitur
speranti? Clama sub hoste, quia habes oppugnatorem,
habes et adjutorem qui te exspectat pugnantem,
sublevat laborantem; sed si inveniat sperantem:
odit enim superbientem. Sub hoste ergo quid
clamas? <hi>Miser ego homo.</hi> Jam videtis, quoniam clamastis.
Sit iste clamor vester, quando forte sub hoste
laboratis, dicite, in intimis praecordiis dicite, sana
fide dicite, <hi>Miser ego homo.</hi> Miser ego, ideo miser
quia ego. Miser ego homo, et quia ego, et quia homo.
Vane enim conturbatur. Quamvis enim in imagine
perambulet homo <note>(Psal. XXXVIII, 7)</note>: <hi>Miser ego homo,
quis me liberabit de corpore mortis hujus?</hi> Numquid tu?
Ubi sunt vires tuae, ubi est praesumptio tua? Certe
aliqua taces: taces, sed taces a te extollendo, non
a Deo invocando. Tace et clama. Quia et ipse Deus tacet
et clamat; tacet a judicio, non tacet a praecepto:
sic et tu tace ab elatione, noli ab invocatione; ne dicat
tibi Deus, <hi>Tacui, numquid semper tacebo <note>(Isai.
XLII, 14)</note>
          </hi>? Exclama ergo, <hi>Miser ego homo.</hi> Agnosce
te victum, vires tuas confunde, et dic, <hi>Miser ego
homo, quis me liberabit de corpore mortis hujus?</hi> Quid
dixeram? Lex terret de se praesumentem. Ecce homo
de se praesumebat, tentavit pugnare, non potuit superare;
victus est, prostratus est, subjugatus est,
captivatus est. Didicit de Deo praesumere, et quem
lex terruit de se praesumentem, restat ut gratia adjuvet
in Deum sperantem. Hoc confidens dicit, <hi>Quis me
liberabit de corpore mortis hujus? Gratia Dei per Jesum
Christum Dominum nostrum <note>(Rom. VII, 22-25)</note>
          </hi>. Jam
vide dulcedinem, gusta, sapiat tibi: audi Psalmum, <hi>Gustate et videte quoniam suavis est Dominus 
 <note>(Psal.
XXXIII, 9)</note>
          </hi>. Factus est tibi suavis, quia liberavit te.
Amarus tibi fuisti, cum praesumeres in te. Bibe dulcedinem,
accipe pignus tanti horrei.</p>
        </div3>
<div3>
          <head>6.</head>
          <p>
 <hi>Discipuli sub Lege nondum a cupiditatibus liberi.
Temporalia a Deo petentes, nihil petunt.</hi> Discipuli
<pb n="0795"/>
ergo Domini Jesu Christi adhuc sub lege mundi,
adhuc nutriendi, adhuc corrigendi, adhuc dirigendi.
Adhuc enim concupiscebant: cum lex dicat, <hi>Non
concupisces <note>(Exod. XX, 17)</note>
          </hi>. Pace dixerim eorum sanctorum
arietum, ducum gregis; pace eorum dixerim,
quia verum dico: Evangelium loquitur: contendebant
quis esset eorum major <note>(Luc. XXII, 24)</note>, et adhuc
in terra Domino constituto, principatus dissensione
fluctuabant. Hoc unde, nisi ex fermento vetere? hoc
unde nisi ex lege in membris, repugnante legi mentis?
Fastigium quaerebant: enimvero cupiebant; quis
major esset cogitabant: ideo altitudo eorum de puero
confunditur. Vocat ad se Jesus humilem aetatem, ut
domet tumidam cupiditatem <note>(Marc. IX, 33-36)</note>. Merito
ergo et quando redierunt, et dixerunt, <hi>Domine,
ecce daemonia subjecta sunt nobis in nomine tuo:</hi> (Gaudebant
de nihilo: quantum erat, quid erat, ad illud
quod Deus promittebat)? Dominus ergo, magister bonus,
sedans timorem, aedificans firmitatem, ait illis: <hi>Nolite in hoc gaudere, quia daemonia vobis subjecta
sunt.</hi> 
 Quare hoc? Quia <hi>multi venient in nomine meo dicentes,
Ecce in nomine tuo daemonia ejecimus; et dicam
eis, Non novi vos <note>(Matth. VII, 22, 23)</note>
          </hi>. <hi>Nolite in hoc
gaudere, sed gaudete quia nomina vestra scripta sunt in
coelis.</hi> Adhuc ibi esse non potestis, et tamen jam ibi
scripti estis, Gaudete ergo. Et illud, <hi>Adhuc nihil petiistis
in nomine meo.</hi> Quod enim petiistis ad quod
volo dare, nihil est. Quid enim petiistis in nomine
meo? Ut daemonia vobis subjecta essent? <hi>In hoc gaudere
nolite,</hi> hoc est, nihil est quod petiistis: si enim
aliquid esset, gaudere juberet. Ergo non omnino nihil
erat, sed quia ad illam magnitudinem praemiorum
Dei exiguum erat. Non enim vere Paulus apostolus
non erat aliquid; et tamen in comparatione Dei, <hi>Neque
qui plantat est aliquid, neque qui rigat <note>(I Cor. III,
7)</note>
          </hi>. Et vobis dicimus, et nobis dicimus, et nobis et
vobis dicimus, quando petimus in nomine Christi
temporalia ista. Certe enim petiistis. Nam quis non
petat? Alius sanitatem petit, si aegrotat; alius liberationem
petit, si in carcere constitutus est; alius portum
rogat, si in navi turbatur; alius victoriam rogat, si
cum hoste confligit; et in nomine Christi totum rogat,
et nihil est quod rogat. Quid ergo rogandum est? <hi>Petite in nomine meo.</hi> 
 Et non dixit quid, sed in verbis
intelligimus quid petere debeamus. <hi>Petite, et accipietis,
ut gaudium vestrum sit plenum. Petite, et accipietis,
in nomine meo.</hi> Sed quid? Non nihil: quid autem? <hi>Ut gaudium vestrum sit plenum:</hi> 
 id est, hoc
petite quod vobis sufficiat. Nam quando petis nihil:
qui bibet de hac aqua, sitiet iterum <note>(Joan. IV, 13)</note>.
Mittit in puteum hydriam cupiditatis, levat unde bibat,
ut iterum sitiat. <hi>Petite ut gaudium vestrum sit
plenum:</hi> id est, ut satiemini, non ut ad tempus delectemini.
Petite quod vobis sufficiat: dicite vocem
Philippi, <hi>Domine, ostende nobis Patrem, et sufficit
nobis.</hi> Dicit vobis Dominus, <hi>Tanto tempore vobiscum
sum, et non cognovistis me? Philippe, qui me videt,
<pb n="0796"/>
videt et Patrem (Joan, XIV, 8, 9)</hi>. Ergo gratias agite
Christo pro vobis infirmantibus, et fauces satiandas
parate Christi divinitati. Conversi ad Dominum, etc.
</p>
        </div3>
      </div1>

<div1>
        <head>SERMO CXLVI . <hi>De verbis Evangelii Joannis,</hi> Simon Joannis diligis me? <hi>etc. Cap.</hi> XXI, V\. 15-17.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Officium pastoris et ovium.
Haereditas nostra, Deus ipse.</hi> Lectione hodierna animadvertit
Charitas vestra, dictum esse Petro a Domino
per interrogationem: <hi>Diligis me?</hi> Cui respondebat
ille: <hi>Scis, Domine, quia amo te.</hi> Hoc secundo,
hoc tertio; et ad singula verba respondentis dicebat
Dominus, <hi>Pasce agnos meos.</hi> Commendabat Petro
Christus agnos suos pascendos, qui pascebat et Petrum.
Quid enim Petrus poterat praestare Domino,
maxime jam immortale corpus gerenti, et in coelum
ascensuro? Tanquam ei diceret, <hi>Amas me?</hi> In hoc
ostende quia amas me, <hi>Pasce oves meas.</hi> Ergo, fratres,
cum obedientia audite oves vos esse Christi: quia et
nos cum timore audimus, <hi>Pasce oves meas.</hi> Si nos
cum timore pascimus et timemus pro ovibus; ipsae
oves quomodo pro se debent timere? Pertineat ergo
ad nos cura, ad vos obedientia; ad nos vigilantia
pastoralis, ad vos humilitas gregis. Quanquam et nos
qui vobis videmur loqui de superiore loco, cum timore
sub pedibus vestris sumus; quoniam novimus
quam periculosa ratio de ista quasi sublimi sede reddatur.
Proinde, charissimi, catholica germina, membra
Christi, cogitate quale caput habeatis. Filii Dei,
cogitate qualem Patrem inveneritis. Christiani, cogitate
quae vobis haereditas promittatur. Non talis qualis
in terra possideri a filiis non potest, nisi cum
mortui fuerint parentes eorum. Nullus enim in terra
possidet haereditatem patris, nisi mortui. Nos vivo
Patre nostro possidebimus quod donabit: quia Pater
noster mori non poterit. Plus addo, plus dico, et verum
dico: ipse Pater erit haereditas nostra.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Recens baptizatos cavere jubet a
malis christianis et a schismaticis.</hi> Congruenter vivite,
maxime vos, candidati Christi, recens baptizati, modo
regenerati, sicut vos ante admonui, et modo dico,
et sollicitudinem meam pronuntio; quia timorem
mihi majorem ingessit praesens evangelica lectio:
observate vos, nolite imitari malos christianos. Nolite
dicere: Faciam hoc, quia multi fideles hoc faciunt.
Hoc non est defensionem parare animae, sed comites
ad gehennam inquirere. Crescite in hac area dominica:
in hac invenietis bonos, qui et vobis placeant,
si et vos boni fueritis. Numquid enim peculium nostrum
estis? Haeretici et schismatici de furtis dominicis
peculia sibi fecerunt, et greges non Christi, sed
<pb n="0797"/>
suos contra Christum pascere voluerunt. Plane in
ipsis depraedationibus suis titulum illius posuerunt,
ut praedae ipsorum quasi defenderentur per titulum
potentis. Quid facit Christus quando tales convertuntur,
qui foris ab Ecclesia titulum ejus Baptismatis acceperunt?
Ejicit praedatorem, titulum non deponit,
et possidet domum: quia invenit ibi titulum suum.
Quid opus est ut mutet nomen suum? Numquid attendunt
quod ait Dominus Petro, <hi>Pasce agnos meos,
pasce oves meas?</hi> Numquid dixit ei, Pasce agnos tuos:
aut, Pasce oves tuas? Exclusis autem, quid dixit in
Canticis canticorum ad Ecclesiam? Loquens sponsus
ad sponsam ait, <hi>Nisi cognoveris temetipsam, pulchra
inter mulieres, exi tu.</hi> Tanquam dicens, Non ego te
ejicio, exi tu, nisi temetipsam cognoveris, pulchra
inter mulieres, nisi cognoveris te in speculo Scripturae
divinae; nisi attenderis, o mulier pulchra, speculum
quod te falso nitore non fallit: nisi cognoveris
quia de te dictum est, <hi>Super omnem terram gloria
tua <note>(Psal. LVI, 12)</note>
            </hi>; quia de te dictum est, <hi>Dabo tibi
gentes haereditatem tuam, et possessionem tuam terminos
terrae <note>(Psal. II, 8)</note>
            </hi>; et alia innumerabilia testimonia,
quae catholicam Ecclesiam commendant. Nisi
ergo cognoveris, partem non habes, haeredem te non
potes facere. Ergo, <hi>exi tu in vestigiis gregum,</hi> non in
societate gregis: <hi>et pasce haedos tuos <note>(Cant. I, 7)</note>
            </hi>, non
quomodo Petro dictum est, <hi>oves meas.</hi> Petro dicitur, <hi>oves meas;</hi> 
 schismaticis dicitur, <hi>haedos tuos.</hi> Hic <hi>oves,</hi> 
ibi <hi>haedos:</hi> hic <hi>meas,</hi> ibi <hi>tuos.</hi> Recolite dexteram et
sinistram judicis nostri: recolite ubi stabunt haedi,
et ubi oves <note>(Matth. XXV, 33)</note>: et apparebit vobis ubi
dextera, ubi sinistra, candida et nigra, luminosa et
tenebrosa, pulchra et deformis, acceptura regnum et
inventura supplicium sempiternum.
</p>
          </div3>
        </div2>
      </div1>

<div1>
        <head>SERMO CXLVII . <hi>De eisdem verbis Evangelii Joannis,</hi> Simon Joannis, diligis me plus his? <hi>etc. Cap.</hi> XXI, V\ 15-19.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Petri praesumptio et negatio.</hi> 
Apostolum Petrum primum omnium Apostolorum
meministis in Domini passione fuisse turbatum.
A se turbatum, sed a Christo innovatum. Fuit enim
prius audax praesumptor, et postea factus est timidus
negator. Promiserat se pro Domino moriturum, cum
prius pro illo esset Dominus moriturus. Quando ergo
dicebat, <hi>Tecum ero usque ad mortem;</hi> et, <hi>Animam
meam pro te ponam:</hi> respondit ei Dominus, <hi>Animam
tuam pro me pones? Amen dico tibi, priusquam gallus
cantet, ter me negabis <note>(Luc. XX, 33, 34, 55-61, et Joan.
XIII, 37, 38, XVII, 25-27)</note>
            </hi>. Ventum est ad horam:
et quia Deus erat Christus, homo autem Petrus, impleta
est Scriptura, <hi>Ego dixi in pavore meo, Omnis
homo mendax <note>(Psal. CXV, 11)</note>
            </hi>. Dicit autem Apostolus,
<pb n="0798"/>
Quoniam <hi>Deus verax,</hi> omnis <hi>autem homo mendax <note>(Rom.
III, 4)</note>
            </hi>. Verax Christus, mendax Petrus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Petri amor in Christum verus. Unitas
omnium pastorum in Petro figurata.</hi> Modo quid?
Interrogat eum Dominus, sicut audistis cum Evangelium
legeretur, et dicit ei: <hi>Simon Joannis, diligis me
plus his?</hi> Respondit ille, et dixit: <hi>Etiam, Domine, tu
scis quia amo te.</hi> Et iterum Dominus hoc interrogavit,
et tertio hoc interrogavit. Et respondenti dilectionem,
commendavit gregem. Per singula enim dicebat Dominus
Jesus Petro dicenti, <hi>Amo te: Pasce agnos meos,
pasce oviculas meas.</hi> In uno Petro figurabatur unitas
omnium pastorum, sed bonorum, qui sciant oves
Christi pascere Christo, non sibi. Numquid modo Petrus
mendax erat, aut amare se Dominum mendaciter
respondebat? Veraciter hoc respondebat: hoc
enim respondebat, quod in corde suo videbat. Quando
autem dixerat, <hi>Animam meam pro te ponam,</hi> de futuris
voluit praesumere viribus. Omnis autem homo
qualis sit tunc cum loquitur, forte scit; qualis crastino
futurus sit, quis scit? Revocabat ergo oculos suos
ad cor suum Petrus, quando interrogabatur a Domino,
et fidens respondebat quod ibi videbat: <hi>Etiam, Domine,
tu scis quia amo te.</hi> Quod tibi dico, tu scis: quod
hic video in corde meo, vides et tu. Non ausus est
tamen dicere quod Dominus interrogaverat. Non enim
simpliciter Dominus dixerat, <hi>Diligis me?</hi> sed addiderat, <hi>Plus his diligis me?</hi> 
 id est, Plus me diligis quam isti?
De aliis discipulis dicebat: ille non potuit dicere nisi, <hi>Amo te:</hi> 
 non ausus est dicere, Plus his. Noluit iterum
esse mendax. Suffecerat ei testimonium perhibere
cordi suo: non debuit esse judex cordis alieni.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Petrus desertus a Christo, et post
roboratus.</hi> Verax ergo Petrus, an verax in Petro Christus?
Quando autem voluit Dominus Jesus Christus,
deseruit Petrum, et inventus est homo Petrus: quando
autem placuit Domino Jesu Christo, implevit Petrum,
et inventus est Petrus verax. Veracem Petrum
petra fecerat: Petra enim erat Christus <note>(I Cor. X, 4)</note>.
Et quid ei nuntiavit, quando tertio respondit amare
se Christum, et tertio Dominus Petro suas oviculas
commendavit? Praenuntiavit ei passionem suam. <hi>Cum
esses,</hi> inquit, <hi>junior, cingebas te, et ibas quo volebas:
cum autem senueris, extendes manus tuas, et alter te
cinget, et feret quo tu non vis.</hi> Evangelista nobis exposuit
quid dixerit Christus. <hi>Hoc autem dicebat,</hi> inquit, <hi>significans qua morte clarificaturus esset Deum:</hi> 
 id est,
quia pro Christo fuerat crucifigendus; hoc est enim, <hi>Extendes manus tuas.</hi> 
 Ubi est ille negator? Deinde
post haec ait Dominus Christus: <hi>Sequere me <note>(Joan.
XXI, 15-19)</note>
            </hi>. Non sic quomodo prius, quando vocavit
discipulos. Nam et tunc dixit, <hi>Sequere me:</hi> sed tunc
ad doctrinam, modo ad coronam, Numquid non quando
negavit Christum, occidi timuit? Hoc timuit pati,
quod passus est Christus. Sed jam timere non debuit.
Videbat enim in carne viventem, quem viderat in ligno
<pb n="0799"/>
pendentem. Resurgendo Christus abstulit mortis
timorem: et quoniam abstulerat mortis timorem,
merito interrogabat Petri amorem. Ter negaverat timor,
ter confessus est amor. Trinitas negationis, desertio
veritatis: trinitas confessionis, testimonium
dilectionis.
</p>
          </div3>
        </div2>
      </div1>

<div1>
        <head>SERMO CXLVIII . <hi>De verbis Actuum Apostolorum, cap.</hi> V, V\. 4, Nonne manens tibi manebat, <hi>etc., die dominico octavarum Paschae dictus ad sanctos Martyres viginti.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Ananiae et Sapphirae non
severior correptio, mors temporalis.</hi> Cum lectio legeretur
de libro qui inscribitur Actus Apostolorum, animadvertistis
quid contigerit eis, qui cum villam vendidissent,
subtraxerunt de pretio villae, et ante pedes
Apostolorum, quasi totum pretium, posuerunt. Continuo
correpti exspiraverunt ambo, vir et uxor ejus.
Nonnullis videtur nimis severa ista fuisse correptio,
ut propter pecuniam de re sua subtractam, homines
morerentur. Non hoc Spiritus sanctus avaritia fecit,
sed Spiritus sanctus mendacium sic punivit. Nam
verba audistis beatissimi Petri, dicentis: <hi>Nonne manens
tibi manebat, et venditum in tua erat potestate?</hi> Si
nolles vendere, quis te cogeret? Si velles offerre dimidium,
quis exigeret totum? Si enim dimidium offerendum
erat, dimidium dicendum erat. Pro toto dimidium,
hoc est puniendum mendacium. Non tamen
videatur, fratres, severa correptio, mors temporalis.
Atque utinam hecusque vindicta processerit. Quid
enim magnum mortalibus contigit quandocumque
morituris? Sed per illorum temporalem poenam Deus
sciri voluit disciplinam. Credendum est autem quod
post hanc vitam eis pepercerit Deus: magna est enim
ejus misericordia. De mortibus autem quae contingunt
ex vindicta, ait quodam loco apostolus Paulus, corripiens
eos qui male tractabant corpus et sanguinem
Christi, et dicens, <hi>Propterea in vobis multi infirmi et
aegri, et dormiunt sufficientes:</hi> id est, quantum sufficit
ad disciplinam imponendam. <hi>Multi in vobis dormiunt,</hi> 
hoc est, moriuntur. Flagello enim Domini corripiebantur;
aegrotabant, et moriebantur. Et subjecit post
haec verba, et ait: <hi>Si enim nos ipsos judicaremus, a
Domino non judicaremur. Cum judicamur autem, a Domino
corripimur, ne cum mundo damnemur <note>(I Cor. XI,
30-32)</note>
            </hi>. Quid si ergo huic viro et uxori ejus tale aliquid
contigit? Correpti sunt mortis flagello, ne supplicio
punirentur aeterno.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Vota Deo reddenda.</hi> Hoc tantum
attendat Charitas vestra, quia si Deo displicuit detrahere
de pecunia quam voverant Deo, et utique illa
pecunia usibus hominum fuerat necessaria: quomodo
irascitur Deus, quando vovetur castitas, et non exhibetur;
quando vovetur virginitas, et non exhibetur?
Vovetur enim ad usus Dei, et non ad usus hominum.
Quid est quod dixi, ad usus Dei? Quia de sanctis Deus
<pb n="0800"/>
facit sibi domum, facit sibi templum, in quo habitare
dignetur: et utique sanctum vult permanere templum
suum. Potest ergo virgini sanctimoniali nubenti dici,
quod ait Petrus de pecunia: Virginitas tua numquid
non manens tibi manebat, et antequam eam voveres,
in tua fuerat potestate? Quaecumque autem hoc fecerint,
voverint talia, et non reddiderint; non se putent
temporalibus mortibus corripi, sed aeterno igne damnari.
</p>
          </div3>
        </div2>
      </div1>

<div1>
        <head>SERMO CXLIX . <hi>In quo quaestiones propositae ex Actibus Apostolorum, cap.</hi> X, <hi>et ex Evangelio, solvuntur; seu de quatuor quaestionibus: prima, de visione Petri. Secunda, de verbis Evangelii,</hi> Luceat lumen vestrum coram hominibus, ut videant bona facta vestra, <hi>etc. Et paulo post,</hi> Cavete facere justitiam vestram coram hominibus, ut videamini ab eis, <hi>etc. Tertia, de verbis Evangelii,</hi> Nesciat sinistra tua quid faciat dextera tua. <hi>Quarta, de dilectione inimici</hi>. <hi>Matth. cap.</hi> V, V\. 16, <hi>cap.</hi> VI, V\. 1-4, <hi>et cap.</hi> V, V\. 43-48.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Quaestiones solvendae: prima
quaestio, de visione Petri.</hi> Ante diem dominicum superiorem,
memini me propositarum de Scripturis quarumdam
quaestionum factum esse debitorem Sanctitati
vestrae. Est autem, quantum Dominus dare
dignatur, solvendi tempus, ne diutius debeamus, nisi
solam charitatem, quae semper redditur, et semper
debetur. De visione Petri dixeramus quaerendum esse,
quid sibi velit <hi>vas</hi> illud, <hi>tanquam linteum submissum de
coelo quatuor lineis, in quo erant omnia quadrupedia
terrae, et serpentia, et volatilia coeli:</hi> et quod dictum est
Petro voce divina, <hi>Occide et manduca:</hi> et quod ter factum
est et assumptum.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Voracitas non imperata Petro.</hi> Adversus
eos quidem qui voracitatem a Domino Deo imperatam
Petro arbitrantur, facile est disputare. Primo,
quia etiamsi ad litteram velimus accipere quod dictum
est, <hi>Occide, et manduca:</hi> non occidere et manducare
peccatum est, sed immoderate uti donis Dei, quae tribuit
ad usus homini.</p>
          </div3>
<div3>
            <head>3.</head>
            <p>
 <hi>Judaeorum abstinentia ab immundis animalibus figurativa
erat.</hi> Judaei enim acceperant certa animalia quae
manducarent, et certa a quibus abstinerent: quod in
significatione rerum futurarum eos accepisse, manifestat
apostolus Paulus, dicens: <hi>Nemo ergo vos judicet in
cibo, aut in potu, aut in parte diei festi, aut neomeniae,
aut sabbatorum, quod est umbra futurorum <note>(Coloss. II,
16, 17)</note>
            </hi>. Itaque jam temporibus Ecclesiae dicit alio
<pb n="0801"/>
loco: <hi>Omnia munda mundis, sed malum est homini qui
per offensionem manducat <note>(Tit. I, 5, et Rom. XIV, 20)</note>
            </hi>.
Erant enim qui tempore illo, quo ista scribebat Apostolus,
carnibus vescebantur, in offensionem quorumdam
infirmorum. Immolatitia enim caro eorum pecorum
quae aruspices immolabant, tunc in macello vendebatur,
et multi fratres abstinebant se ab edendis
carnibus, ne vel ignari incurrerent in eas carnes de
quibus sacrificium idolis factum erat. Unde alio loco
idem apostolus, ne timore conscientia trepidaret, ait: <hi>Omne quod in macello venit, manducate, nihil interrogantes
propter conscientiam. Domini est enim terra et
plenitudo ejus.</hi> 
 Et iterum: <hi>Si quis autem vos vocaverit
ex infidelibus, et volueritis ire; omnia quae apponuntur
vobis manducate, nihil dijudicantes propter conscientiam.
Si quis autem vobis dixerit, quod immolatitium est; nolite
manducare, propter illum qui indicavit, et propter
conscientiam <note>(I Cor. X, 25-28)</note>
            </hi>. Omne ergo in his rebus
sive mundum sive immundum, non in contactu carnis,
sed in conscientiae puritate, aut in macula constitutum
est.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Animalia Judaeis prohibita, signa
sunt. Fissa ungula. Ruminatio.</hi> Unde data est licentia
Christianis, quae Judaeis non est data. Omnia enim
animalia quae Judaeis prohibita sunt manducare, signa
sunt rerum, et sicut dictum est, umbrae futurorum.
Sicut illa circumcisio significat circumcisionem cordis,
quam illi in carne gestabant, et in corde repudiabant:
sic et epulae illae praecepta mysteriorum sunt, et signa
futurorum. Veluti quod scriptum est eis, ut quae sunt
ruminantia et fissa ungula, ipsa manducent; quibus
autem vel utrumque vel unum horum defuerit, non
manducent <note>(Deut. XIV)</note>: homines quidam significantur,
non pertinentes ad societatem sanctorum. Fissa
enim ungula ad mores, ruminatio vero ad sapientiam
pertinet. Quare ad mores fissa ungula? Quia difficile
labitur. Lapsus enim peccati signum est. Ruminatio
autem ad sapientiae doctrinam quomodo pertinet?
Quia dixit Scriptura, <hi>Thesaurus desiderabilis requiescit
in ore sapientis, vir autem stultus glutit illum <note>(Prov.
XXI, 20, sec. LXX)</note>
            </hi>. Qui ergo audit, et negligentia fit
obliviosus, quasi glutit quod audivit; ut jam in ore
non sapiat, auditionem ipsam oblivione sepeliens. Qui
autem in lege Domini meditatur die et nocte, tanquam
ruminat, et in quodam quasi palato cordis verbi sapore
delectatur. Hoc ergo quod praeceptum est Judaeis,
significat quod ad Ecclesiam, id est, ad corpus Christi,
ad gratiam societatemque sanctorum non pertinent
illi, qui aut negligentes auditores sunt, aut malos mores
habent, aut in utroque vitio reprehenduntur.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Judaicarum observationum praecepta
cur legantur Christianis.</hi> Sic caetera quae ad hunc
modum praecepta sunt data Judaeis, umbraticae sunt
significationes futurorum. Posteaquam venit lux mundi
Dominus noster Jesus Christus, tantummodo ut intelligantur,
non etiam ut observentur, leguntur. Data
est ergo licentia Christianis, ut secundum hanc vanam
consuetudinem non faciant, sed manducent quod velint,
<pb n="0802"/>
cum moderatione, cum benedictione, cum gratiarum
actione. Fortassis ergo et Petro ita dictum est, <hi>Occide, et manduca;</hi> 
 ut non jam teneret observationes
Judaeorum: non tamen ei quasi gurges ventris et foeda
voracitas imperata est.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Visio Petri figurativa. Vas. Lineae
quatuor.</hi> Sed tamen ut intelligatis hoc in figura
esse monstratum, erant in illo vase serpentia. Numquidnam
poterat manducare serpentes? Quid ergo sibi
vult ista significatio? Vas illud Ecclesiam significat:
quatuor lineae quibus dependebat, quatuor partes orbis
terrarum, per quas tenditur Ecclesia catholica,
quae ubique diffusa est. Quicumque ergo voluerit in
partem ire, et ab universo conscindi, non pertinet ad
quatuor linearum sacramentum. Si autem ad visionem
Petri non pertinet, nec ad claves quae datae sunt
Petro. A quatuor enim ventis dicit Deus congregari
sanctos suos in fine <note>(Matth. XXIV, 31)</note>: quia nunc per
omnes istos quatuor cardines fides evangelica dilatatur.
Animalia ergo illa, Gentes sunt. Omnes enim
Gentes quae immundae erant, in erroribus et superstitionibus
et concupiscentiis suis, antequam veniret
Christus, illo adveniente donatis sibi peccatis mundae
sunt factae. Unde jam post remissionem peccatorum,
quare non recipiantur in corpus Christi, quod est Ecclesia
Dei, cujus personam Petrus gestabat?
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Petrus personam gerit Ecclesiae.</hi> 
Petrus enim in multis locis Scripturarum apparet quod
personam gestet Ecclesiae; maxime illo in loco ubi
dictum est, <hi>Tibi trado claves regni coelorum. Quaecumque
ligaveris in terra, erunt ligata et in coelo; et quaecumque
solveris in terra, erunt soluta et in coelo <note>(Id.
XVI, 19)</note>
            </hi>. Numquid istas claves Petrus accepit, et
Paulus non accepit? Petrus accepit, et Joannes et Jacobus
non accepit, et caeteri Apostoli? Aut non sunt
istae in Ecclesia claves, ubi peccata quotidie dimittuntur?
Sed quoniam in significatione personam Petrus
gestabat Ecclesiae, quod illi uni datum est, Ecclesiae
datum est. Ergo Petrus figuram gestabat Ecclesiae;
Ecclesia corpus est Christi. Recipiat igitur jam mundatas
Gentes, quibus peccata donata sunt; unde miserat
ad illum Cornelius gentilis homo, et qui cum
illo gentiles erant. Hujus eleemosynae acceptae mundaverant
eum ad quemdam modum: restabat ut tanquam
cibus mundus incorporaretur Ecclesiae, hoc est,
corpori Domini. Petrus autem trepidabat tradere Gentibus
Evangelium: quia illi qui crediderant ex circumcisione,
prohibebant Apostolos tradere incircumcisis
christianam fidem; et dicebant non eos debere
accedere ad participationem Evangelii, nisi suscepissent
circumcisionem, quae tradita erat patribus
eorum.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Gentium receptio intra Ecclesiam.</hi> 
Vas ergo illud dubitationem istam sustulit: et ideo
post illam visionem admonitus est ab Spiritu sancto,
ut descenderet et iret cum eis qui venerant a Cornelio,
et perrexit. Cornelius enim et qui cum illo erant, tanquam
ex illis animalibus habebantur, quae in vase fuerant
demonstrata: quos tamen jam mundaverat Deus,
<pb n="0803"/>
quia eleemosynas eorum inde acceptaverat. Occidendi
ergo erant et manducandi, id est, ut interficeretur in
eis vita praeterita, qua non noverant Christum; et
transirent in corpus ejus, tanquam in novam vitam
societatis Ecclesiae. Nam et ipse Petrus cum ad eos
venisset, commemoravit breviter quid sibi in illa visione
monstratum sit. Ait enim: <hi>Et vos scitis quam
illicitum sit viro Judaeo conjungi, aut accedere ad alienigenam:
sed mihi Deus ostendit, neminem communem
aut immundum hominem dicere.</hi> Quod utique tunc
ostendit Deus, cum vox illa sonuit: <hi>Quae Deus mundavit,
tu ne immunda dixeris.</hi> Et postea veniens ad
fratres in Jerosolymam, cum quidam tumultuarentur,
quod Gentibus Evangelium traderetur, reprimens eorum
commotionem, etiam ipsum visum commemoravit <note>(Act. XI)</note>:
quod nisi ad eamdem intelligentiam pertineret,
commemorandum non esset.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Linteum.</hi> Fortassis quaeratur
etiam illud, quare linteum erat, in quo erant illa animalia.
Non utique sine causa. Novimus enim quod
linteum tinea non consumit, quae vestes alias corrumpit.
Excludat unusquisque de corde suo corruptiones
malarum concupiscentiarum, atque ita incorruptibiliter
firmetur in fide, ut pravis cogitationibus tanquam
tineis non penetretur, si vult ad sacramentum illius
lintei pertinere, quo figuratur Ecclesia.
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Trina submissio.</hi> Quare ter de
coelo submissum est? Quia ipsae omnes Gentes, quae
pertinent ad quatuor partes orbis terrae, qua disseminatur
Ecclesia, quam significabant quatuor lineae,
quibus vas illud connectebatur, in nomine Trinitatis
baptizantur. In nomine Patris et Filii et Spiritus sancti
credentes innovantur, ut pertineant ad societatem
communionemque sanctorum. Quatuor ergo lineae et
trina submissio, etiam duodenarium Apostolorum numerum
ostendit: tanquam ternis per quatuor deputatis.
Quater enim tria, duodecim fiunt. Satis, ut arbitror,
de ista visione tractatum est.
</p>
          </div3>
        </div2>

<div2>
          <head>CAPUT X.</head>
<div3>
            <head>11.</head>
            <p>
 <hi>Quaestio secunda, ex Evangelio.</hi> 
Alia quaestio a nobis dilata erat, quare Dominus in
ipso sermone quem in monte habuit, dixit discipulis
suis: <hi>Luceant opera vestra coram hominibus, ut videant
bona facta vestra, et glorificent Patrem vestrum, qui in
coelis est.</hi> Et paulo post in eo ipso sermone ait, <hi>Cavete
facere justitiam vestram coram hominibus, ut videamini
ab eis;</hi> et, <hi>Sit eleemosyna tua in abscondito, et Pater
tuus qui videt in abscondito, reddet tibi.</hi> Fluctuat plerumque
operator inter haec duo praecepta, et cui obtemperet
nescit: quando utique Domino vult obtemperare,
qui utrumque praecepit. Quomodo lucebunt
opera nostra coram hominibus, ut videant bona facta
nostra; et quomodo rursus erit eleemosyna nostra in
abscondito? Si hoc observare voluero, in illud offendo:
si illud observavero, hinc pecco. Ergo uterque
Scripturae locus ita temperandus est, ut ostendantur
divina praecepta adversa sibi esse non posse. Nam ista
quae videtur pugna in verbis, pacem intellectoris inquirit.
<pb n="0804"/>
Habeat quisque cum Dei verbo in corde concordiam,
et Scripturae nulla discordia est.
</p>
          </div3>
        </div2>

<div2>
          <head>CAPUT XI.</head>
<div3>
            <head>12.</head>
            <p>
 <hi>Locorum prava interpretatione
discordia. Virgines oleum non ferentes.</hi> Propone ergo
hominem eleemosynam facientem, sic ut omnino nesciat
aliquis, si fieri potest, nec ille cui datur; ut ejus
etiam oculos vitans ponat potius quod inveniat, quam
porrigat quod accipiat. Quid potest facere amplius,
ut abscondat eleemosynam suam? Iste utique incurrit
in illam sententiam, et non facit quod Dominus ait, <hi>Luceant opera vestra coram hominibus, ut videant bona
facta vestra.</hi> 
 Nemo videt facta ejus bona, non invitat
ad imitandum. Erunt caeteri steriles, quantum in ipso
est, dum putant a nemine fieri quod praecepit Deus,
si hoc homines agant, ut non videantur bona opera eorum:
cum major misericordia in eum fiat, cui proponitur
bonae imitationis exemplum, quam cui porrigitur
reficiendi corporis alimentum. Propone alterum
eleemosynas suas apud populum ventilantem atque
jactantem, nihil aliud in eis quam velle laudari: luceant
opera ejus coram hominibus. Videtis quia non
offendit in illud praeceptum: sed offendit in alterum
dicentis Domini, <hi>Sit eleemosyna tua in abscondito.</hi> 
Talis qui fuerit, etiam pigrescit, si existant aliqui
impii, qui forte reprehendant quod facit. Pendet ex
lingua laudantium: similis est autem virginibus quae
non portant oleum secum. Nostis enim quinque virgines
stultas, quae oleum secum non portaverunt;
alias autem sapientes, quae oleum secum portaverunt.
Omnium lampades lucebant: sed aliae non habebant
secum unde illam pascerent lucem, et ab eis quae habebant
ita distinguebantur, ut illae stultae, illae sapientes
dicerentur <note>(Matth. XXV, 1-13)</note>. Quid est ergo,
ferre oleum secum, nisi habere conscientiam placendi
Deo de bonis operibus, et non ibi finem gaudii
sui ponere, si homines laudent, qui conscientiam videre
non possunt? Quia facit enim, potest videre homo:
quo autem animo faciat, Deus videt.
</p>
          </div3>
        </div2>

<div2>
          <head>CAPUT XII.</head>
<div3>
            <head>13.</head>
            <p>
 <hi>Conciliantur loca in speciem
contraria.</hi> Proponamus ergo aliquem praeceptum
utrumque servantem, utrique obedientem. Porrigit
panem esurienti, et porrigit coram illis quos vult facere
imitatores suos; imitatus etiam Apostolum dicentem, <hi>Imitatores mei estote, sicut et ego Christi 
 <note>(I
Cor. IV, 16, et XI, 1)</note>
            </hi>. Porrigit ergo pauperi panem,
manifestus in opere, devotus in corde. Utrum laudem
suam ibi quaerat, an gloriam Dei nullus hominum videt,
nullus hominum judicat: sed tamen illi qui studio
benevolo ad imitandum parati sunt, quod bonum
fieri vident, etiam pio animo fieri credunt; et laudant
Deum, cujus praecepto et dono talia fieri vident. Apparet
ergo opus ejus, ut videant homines, et glorificent
Patrem qui in coelis est: ipse autem effectus ejus
in corde est, ut sit eleemosyna ejus in abscondito, et
Pater qui videt in abscondito, reddat ei. Servavit iste
modum quem debuit, nullius praecepti contemptor,
sed utriusque perfector. Cavit enim ne fieret justitia
ejus coram hominibus, id est, ne ibi haberet finem,
ut ab hominibus laudaretur, quando non se ipsum,
<pb n="0805"/>
sed Deum voluit in opere suo bono laudari. Ea vero
voluntas quia intus est in ipsa conscientia, facta est
eleemosyna illa in abscondito, ut ille retribuat, cui
nihil absconditur. Quis enim potest cor suum hominibus
demonstrare cum facit, ut ostendat qua intentione
animi faciat?
</p>
          </div3>
        </div2>

<div2>
          <head>CAPUT XIII.</head>
<div3>
            <head>14.</head>
            <p>
 <hi>Sensus legitimus utriusque loci
ex ipsis Christi verbis eruitur.</hi> Nam et ipsa verba, fratres,
satis perpense a Domino dicta sunt, Attendite
quomodo dicat: <hi>Cavete facere justitiam vestram coram
hominibus, ut videamini,</hi> inquit, <hi>ab eis.</hi> Si ibi posuit
finem, ubi dixit, <hi>ut videamini ab eis;</hi> iste finis est
reprehensibilis atque culpabilis, usque ad hominum
laudem velle benefacere, nihil amplius inde quaerere.
Quisquis ergo ideo tantum facit, ut videatur
ab hominibus, reprehenditur a Domino in ista sententia.
Illic vero ubi jubet videri bona facta nostra,
non ibi finem posuit, ut tantummodo homines hominem
videant, et hominem laudent: sed transit ad
gloriam Dei, ut usque ad illam perducatur operantis
intentio. <hi>Luceant,</hi> inquit, <hi>opera vestra coram hominibus,
ut videant bona facta vestra:</hi> sed non hoc debes
quaerere. Quid ergo? Addit et dicit: <hi>et glorificent,</hi> 
inquit, <hi>Patrem vestrum qui in coelis est.</hi> Hoc si quaeris,
ut glorificetur Deus, noli timere ne videaris ab hominibus.
Etiam sic intus est eleemosyna tua in abscondito;
ubi solus ille cujus gloriam quaeris, te videt
hoc quaerere. Unde apostolus Paulus posteaquam
Evangelii persecutor prostratus est, et erectus est
praedicator, dicit:  « Eram autem ignotus facie Ecclesiis
Judaeae, quae erant in Christo. Tantum autem audientes
erant, quia qui aliquando nos persequebatur,
nunc evangelizat fidem quam aliquando vastabat; et
in me, inquit, magnificabant Deum. »  Non gaudebat
quia homo qui acceperat, cognoscebatur; sed quia
Deus qui dederat, laudabatur. Ipse enim dixit: <hi>Si
adhuc hominibus placerem, Christi servus non essem <note>(Galat. I, 22, 23, 24, 10)</note>
            </hi>.
Et tamen alio loco dicit: <hi>Sicut et ego omnibus per omnia placeo.</hi> 
 Et ista similis
quaestio est. Sed quid adjungit? <hi>Non quaerens,</hi> inquit, <hi>quod mihi prodest, sed quod multis, ut salvi fiant 
 <note>(I Cor.
X, 33)</note>
            </hi>. Hoc est, quod illo loco ait, <hi>Et in me magnificabant
Deum:</hi> quod etiam Dominus dicit, <hi>Ut glorificent
Patrem vestrum qui in coelis est.</hi> Tunc enim salvi
fiunt, cum in operibus quae fieri per homines vident,
eum glorificant a quo haec homines acceperunt.
</p>
          </div3>
        </div2>

<div2>
          <head>CAPUT XIV.</head>
<div3>
            <head>15.</head>
            <p>
 <hi>Quaestio tertia, de Evangelio,
ut sinistra nesciat opus dextrae.</hi> Restant duae quaestiones:
sed vereor ne oneri sim jam fastidientibus, item
timeo ne fraudem adhuc esurientes. Memini tamen
quid solverim, et quid debeam. Restat enim videre
quid sit, <hi>Nesciat sinistra tua quid faciat dextera tua:</hi> 
et de dilectione inimici, eur antiquis videbatur data
licentia ut odissent inimicos, quorum nobis imperatur
dilectio. Sed quid facio? Si breviter de his disseram,
fortassis non ita ut oportet intelligar: si diutius,
timeo ne plus gravem vos onere sermonis, quam fructu
expositionis sublevem. Sed certe si minus quam
satis est, intellexeritis; adhuc me tenete debitorem,
<pb n="0806"/>
ut alio tempore ista plenius disserantur. Tamen nunc
non oportet ea sic relinqui, ut omnino nihil inde dicatur.
Sinistra est animi cupiditas carnalis, dextera
est animi charitas spiritualis. Si ergo cum quisque
facit eleemosynam, miscet cupiditatem temporalium
commodorum, ut in opere illo aliquid tale conquirat;
miscet sinistrae conscientiam operibus dexterae. Si
autem simplici charitate et pura coram Deo conscientia
homini subvenit, nihil aliud intuens, nisi ut illi
placeat qui haec jubet, nescit sinistra quid facit dextera.
</p>
          </div3>
        </div2>

<div2>
          <head>CAPUT XV.</head>
<div3>
            <head>16.</head>
            <p>
 <hi>Quaestio quarta, de inimici dilectione
et odio.</hi> De dilectione autem inimici difficilior
est quaestio, nec ea brevitate solvi potest. Sed cum
auditis, orate pro nobis; et forte Dominus Deus cito
dabit quod putamus esse difficile. Ex uno enim horreo
vivimus; quia in una familia sumus. Quod ergo
nos putamus esse valde intus in abdito, forte ipse qui
promittit ponit in limine, ut facillime dari possit petentibus.
Dilexit inimicos ipse Dominus Christus:
pendens enim in cruce ait, <hi>Pater, ignosce illis quia
nesciunt quid faciunt <note>(Luc. XXIII, 34)</note>
            </hi>. Secutus est ejus
exemplum Stephanus, cum lapides in eum jacerentur;
et ait: <hi>Domine, ne statuas illis hoc delictum <note>(Act.
VII, 59)</note>
            </hi>. Dominum imitatus est servus, ut nemo servorum
sit piger, et putet hoc esse factum quod a solo
Domino fieri poterat. Si ergo multum est ad nos
imitari Dominum, imitemur conservum. Ad eamdem
quippe gratiam vocati omnes sumus. Quare ergo antiquis
dictum est, <hi>Diliges proximum tuum, et oderis
inimicum tuum?</hi> Quia fortassis et ipsis verum dictum
est; sed nobis apertius pro temporum distributione,
per ejus praesentiam qui videbat quid quibus vel tegendum
esset vel aperiendum. Si enim habemus inimicum,
quem nunquam diligere jubemur; est autem
diabolus: <hi>Diliges proximum tuum,</hi> hominem; <hi>et oderis
inimicum tuum,</hi> diabolum. Sed quia in ipsis hominibus
saepe existunt inimicitiae, in animis eorum qui
per infidelitatem dant locum diabolo, et ejus vasa
fiunt, ut operetur in filiis diffidentiae; potest autem
fieri ut relinquat homo malitiam suam, et convertatur
ad Dominum; et dum adhuc saevit, dum adhuc
persequitur, diligendus est, et orandum pro illo, et
bene illi faciendum: ita et primum praeceptum implebis,
ut diligas proximum tuum hominem, et oderis inimicum
tuum diabolum; et secundum, ut diligas inimicos
tuos homines, et ores pro eis qui te persequuntur.
</p>
          </div3>
        </div2>

<div2>
          <head>CAPUT XVI.</head>
<div3>
            <head>17.</head>
            <p>
 <hi>Orandum pro persequentibus.</hi> 
Nisi forte putas non orasse Christianos illo tempore
pro Saulo persecutore Christianorum. Fortassis ad
ejus conversionem vox illa Stephani martyris exaudita
est. In illo enim persecutorum ejus numero fuit,
et lapidantium vestimenta servavit <note>(Ibid., 57)</note>. Idem
etiam ad Timotheum scribens ait:  « Obsecro primum
omnium fieri deprecationes, adhorationes, interpellationes,
gratiarum actiones, pro omnibus hominibus,
pro regibus et omnibus qui in sublimitate sunt, ut
quietam et tranquillam vitam agamus »  <hi>(I Tim. II,
<pb n="0807"/>
1, 2)</hi>. Jubebat ergo orari pro regibus: et tunc reges
persequebantur Ecclesias. Sed quas tunc pro se orantes
persequebantur, nunc pro se exauditas defendunt.
</p>
          </div3>
        </div2>

<div2>
          <head>CAPUT XVII.</head>
<div3>
            <head>18.</head>
            <p>
 <hi>Proximi nomine inimicus etiam
diligendus praecipitur.</hi> Vis ergo et illud antiquorum custodire
praeceptum? Dilige proximum tuum, hoc est
omnem hominem. Ex duobus enim primis parentibus
omnes nati, omnes utique proximi sumus. Certe enim
ipse Dominus Jesus Christus qui diligi praecipit inimicos,
in duobus illis praeceptis totam Legem et Prophetas
pendere testatus est: <hi>Diliges Dominum Deum tuum
ex toto corde tuo, et ex tota anima tua, et ex tota mente
tua;</hi> et, <hi>Diliges proximum tuum tanquam te ipsum <note>(Matth.
XXII, 37-40)</note>
            </hi>. Nihil ibi praecepit de dilectione inimici.
Non ergo totum haec duo praecepta continent? Absit.
Quia cum dicit, <hi>Diliges proximum tuum,</hi> ibi sunt omnes
homines, etiamsi fuerint inimici: quia etiam secundum
spiritualem propinquitatem nescis quid tibi sit
in praescientia Dei homo, qui tibi ad tempus videtur
inimicus. Quia enim patientia Dei ad poenitentiam eum
adducit, fortassis cognoscet et sequetur ducentem. Si
enim Deus ipse qui novit qui sint in peccatis perseveraturi,
qui relicturi justitiam et irrevocabiliter ad
iniquitatem lapsuri, tamen facit solem suum oriri super
bonos et malos, et pluit super justos et injustos,
invitans utique ad poenitentiam per patientiam, ut qui
neglexerint ejus bonitatem, experiantur in fine severitatem;
quanta sollicitudine placabilem oportet esse
hominem, ne forte nesciens qualis futurus sit, cum
praesentes ejus inimicitias attenderit, oderit eum cum
quo in aeterna felicitate regnabit? Imple ergo praeceptum
primum, Dilige proximum tuum, omnem hominem;
et oderis inimicum tuum, diabolum. Imple et
secundum. Dilige inimicos tuos, sed homines: ora pro
eis qui te persequuntur, sed pro hominibus: bene fac
eis qui te oderunt, sed hominibus.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>19.</head>
            <p>
 <hi>Explicatur Apostoli locus, de
carbonibus congerendis super caput inimici. Si esurierit
inimicus tuus, ciba illum; si sitit, potum da illi: hoc enim
faciens, carbones ignis congeres super caput ejus <note>(Rom.
XII, 20)</note>
            </hi>. Et hic quaestio est. Quomodo enim quisque
diligit, quem vult ardere carbonibus? Sed si intelligatur,
nulla contentio est. De illis enim vastatoribus carbonibus
dicitur, qui dantur homini adversus linguam
subdolam <note>(Psal. CXIX, 3, 4)</note>. Cum enim quisque benefecerit
inimico, et non victus malo ejus, vicerit in
bono malum; plerumque illum inimicitiarum suarum
poenitebit, et irascetur sibi, quod tam bonum hominem
laeserit. Ipsa vero ustio, poenitentia est, quae tanquam
carbones ignis inimicitias ejus malitiasque consumit.
</p>
          </div3>
        </div2>
      </div1>

<div1>
        <head>SERMO CL . <hi>De verbis Actuum Apostolorum,</hi> Quidam autem Epicurei et Stoici philosophi disserebant cum eo, <hi>etc. cap.</hi> XVII, V\. 18-34. Habitus Carthagini.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0808"/> <hi>Paulus apud Athenienses
praedicans.</hi> Advertit nobiscum Charitas vestra,
cum legeretur liber Actuum Apostolorum, Paulum
locutum esse Atheniensibus, et ab eis qui praedicationem
veritatis irridebant, dictum fuisse verborum seminatorem.
Dictum est quidem ab irridentibus, sed non
respuendum est a credentibus. Erat enim revera ille
seminator verborum, sed messor morum. Et nos licet
tantilli et nequaquam illius excellentiae comparandi,
in agro Dei, quod est cor vestrum, verba Dei
seminamus, et uberem messem de vestris moribus
exspectamus. Verumtamen unde admonemur loqui
Charitati vestrae, quod ipsa lectione continetur, hortamur
attentius advertatis, si quomodo adjuvante Domino
Deo nostro dicimus aliquid, quod nec facile,
nisi dicatur, ab omnibus possit intelligi; neque cum
intellectum fuerit, debeat ab ullo contemni.</p>
          </div3>
<div3>
            <head>2.</head>
            <p>
 <hi>Fides Christianorum.</hi> Apud Athenas loquebatur.
Athenienses in omni litteratura atque doctrina per
alios populos magna fama pollebant. Ipsa erat patria
magnorum philosophorum. Inde se per caeteras Graeciae
atque alias orbis terras varia et multiplex doctrina
diffuderat. Ibi Apostolus loquebatur, ibi annuntiabat <hi>Christum crucifixum: Judaeis quidem scandalum, Gentibus
autem stultitiam; ipsis vero vocatis Judaeis et Graecis
Christum Dei Virtutem et Dei sapientiam 
 <note>(I Cor. I,
23, 24)</note>
            </hi>. Hoc annuntiare inter superbos et doctos
quanti periculi fuerit, vestrum est cogitare. Denique
sermone finito, audita illi resurrectione mortuorum,
quae praecipua fides est Christianorum, alii irridebant;
dicebant autem alii, <hi>Audiemus te de hoc iterum.</hi> Nec
defuerunt qui crediderunt, atque in eis nominatur
quidam Dionysius Areopagites, id est Atheniensium
principalis (Areopagos enim Atheniensium curia vocabatur);
et mulier quaedam nobilis, et alii. Facta est
ergo loquente Apostolo tripartita illa multitudo, per
quosdam gradus mira distinctione disposita; irridentium,
dubitantium, credentium. <hi>Quidam</hi> enim, ut
scriptum esse audivimus, <hi>irridebant, quidam dicebant,
Audiemus te de hoc iterum;</hi> isti dubitantes erant: aliqui
crediderunt. Inter irridentes et credentes, medii
sunt dubitantes. Qui irridet, cadit: qui credit, stat:
qui dubitat, fluctuat. <hi>Audiemus te de hoc iterum,</hi> inquiunt:
incertum an casuri essent cum irridentibus,
an staturi cum credentibus.
</p>
          </div3>
        </div2>

<div2>
          <head>CAPUT II.</head>
<p>Numquid tamen inaniter laboravit
seminator ille verborum? Ille vero si formidaret irridentes,
non perveniret ad credentes: quomodo seminator
ille evangelicus, quem commemorat Dominus
(nam utique hoc erat Paulus), si trepidaret mittere
semina, ne aliud caderet in via, aliud inter spinas,
aliud in loca petrosa; nunquam semen posset etiam
ad terram optimam pervenire. Et nos seminemus,
spargamus: corda praeparate, fructum date.</p>
<div3>
            <head>3. </head>
<p>
              <pb n="0809"/>
              <hi>Epicurei et Stoici cum Apostolo conferentes.</hi> Hoc
quoque, si meminit Charitas vestra, cum legeretur audivimus,
quod quidam ex philosophis Epicureis et
Stoicis conferebant cum Apostolo. Qui sint vel fuerint
philosophi Epicurei et Stoici, id est, quid senserint,
quid verum esse putaverint, quid philosophando
sectati sint, procul dubio multi vestrum nesciunt: sed
quoniam Carthagini loquimur, multi sciunt. Adjuvent
ergo modo nos dicturos vobis. Ad rem quippe valde
pertinet, quod puto esse dicendum. Audiant nos et
nescientes et scientes: nescientes instruantur, scientes
commoneantur; illi cognoscant, illi recognoscant.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Beata vita ab omnibus appetitur.</hi> 
Primo generaliter audite omnium philosophorum commune
studium, in quo studio communi habuerunt
quinque divisiones et differentias sententiarum propriarum.
Communiter omnes philosophi studendo,
quaerendo, disputando, vivendo appetiverunt apprehendere
vitam beatam. Haec una fuit causa philosophandi:
sed puto quod etiam hoc philosophi nobiscum
commune habent. Si enim a vobis quaeram quare in
Christum credideritis, quare christiani facti fueritis;
veraciter mihi omnis homo respondet: Propter vitam
beatam. Appetitio igitur beatae vitae philosophis
Christianisque communis est. Sed res tam consona
ubi inveniri possit, inde quaestio est, deinde discretio.
Nam vitam beatam appetere, vitam beatam velle, vitam
beatam concupiscere, desiderare, sectari, omnium
hominum esse arbitror. Unde me video parum dixisse
hunc appetitum beatae vitae philosophis Christianisque
communem: debui enim dicere, omnium hominum,
prorsus omnium bonorum et malorum. Nam et qui
bonus est, ideo bonus est ut beatus sit; et qui malus
est, malus non esset, nisi inde se beatum esse posse
speraret. De bonis facilis quaestio est, quod beatam
vitam quaerant, inde boni sint. De malis forte aliqui
dubitant, utrum et ipsi beatam vitam quaerant. Sed si
separatos malos et a bonis discretos interrogare possem
et dicere, Vultis beati esse? nemo diceret, Nolo.
Verbi gratia, pone aliquem furem: quaero ab illo,
Quare furtum facis? Ut habeam, inquit, quod non habebam.
Quare vis habere quod non habebas? Quia
miserum est non habere. Si ergo miserum est non
habere, beatum putat habere. Sed in eo impudens est
et errat, quia de malo vult beatus fieri. Bonum est
enim omnibus beatum esse. Unde ergo ille perversus?
Quia bonum quaerit et malum facit. Quid quaerit ergo?
Quid aspirat cupiditas malorum ad mercedem bonorum?
Beata vita merces bonorum est: bonitas opus
est, beatitudo merces est. Deus opus jubet, mercedem
proponit: dicit, Hoc fac, et hoc accipies. Ille autem
malus respondet nobis: Nisi male fecero, beatus non
ero. Tanquam dicat aliquis: Ad bonum non pervenio,
nisi malus fuero. Non vides quia bonum et malum
contraria sunt? Bonum quaeris, et malum facis? In
contrarium curris; quando pervenis?
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Epicureorum et Stoicorum opinio
de beata vita.</hi> Relinquamus ergo istos; forte opportunum
<pb n="0810"/>
erit ut ad eos redeamus, cum de philosophis
quod instituimus peregerimus. Non enim arbitror sine
causa, per nescientes actum esse aliquid magnum dispensante
divina ipsa providentia, ut cum essent plurimae
philosophorum sectae in civitate Atheniensi, non
contulerint cum Apostolo Paulo nisi Stoici et Epicurei <note>(Act. XVII, 18)</note>.
Cum enim audieritis quid sentiant in
sectis suis, videbitis quam non frustra factum sit, ut ex
omnibus philosophis soli cum Paulo conferrent. Neque
enim ille eligere sibi potuit quibus altercantibus responderet;
sed divina sapientia omnia gubernans hos ei
apposuit, in quibus dissensionis philosophorum tota
prope causa consisteret. Breviter ergo dico: indocti
credant nobis, docti judicent de nobis. Puto quia
mentiri non audeo indoctis, judicibus doctis; maxime
quia dico aliquid, ubi pariter et docti et indocti possint
veraciter judicare. Hoc ergo prius dico, hominem
constare ex anima et corpore. Hic non peto ut credatis,
sed et vos peto ut judicetis. Non enim timeo,
ne in hoc dicto male quisquam judicet de me, qui
agnoscit se. Homo ergo, quod nemo ambigit, constat
ex anima et corpore. Substantia ista, res ista, persona
ista quae homo dicitur, beatam vitam quaerit: et
hoc nostis; nec insto ut credatis, sed admoneo ut
agnoscatis. Homo, inquam, id est, res ista non parva,
praecedens omnia pecora, omnia volatilia, omnia et
natatilia, et quidquid carnem gerit et homo non est:
homo ergo constans ex anima et corpore; sed non
qualicumque anima, nam et pecus constat ex anima
et corpore: homo ergo constans ex anima rationali et
carne mortali, quaerit beatam vitam. Quae res faciat
beatam vitam cum cognoverit homo, nisi hanc teneat,
hanc sequatur, hanc sibi vindicet, assumat si potestas
est, petat si difficultas est, beatus esse non potest.
Tota igitur quaestio est, quid faciat beatam vitam.
Constituite nunc ante oculos vestros Epicureos, Stoicos,
et Apostolum: quod etiam sic dicere potui, Epicureos,
Stoicos, Christianos. Interrogemus prius Epicureos,
quae res faciat vitam beatam. Respondent:
Voluptas corporis. Hic jam credatis peto, quia judices
habeo. Utrum enim hoc dicant, hoc sentiant Epicurei,
nescitis, quia illas litteras non legistis; sed sunt
hic qui legerunt. Redeamus ad interrogandos. Quid
dicitis, Epicurei, quae res facit beatam vitam? Respondent:
Voluptas corporis. Quid dicitis, Stoici, quae res
facit vitam beatam? Respondent: Virtus animi. Intendat
mecum Charitas vestra, Christiani sumus, inter
philosophos disceptamus. Videte quare illae tantum
duae sectae procuratae sunt cum Apostolo collaturae.
Nihil est in homine, quod ad ejus substantiam pertineat
atque naturam, praeter corpus et animam. Horum
duorum in uno, hoc est in corpore, Epicurei posuerunt
beatam vitam: in alio, id est anima, Stoici posuerunt
beatam vitam. Quantum ad hominem pertinet,
si ab illo sibi est vita beata, nihil restat praeter corpus
et animam. Aut corpus est causa beatae vitae, aut anima
est causa beatae vitae: si plus quaeris, ab homine
recedis. Hi ergo qui beatam vitam hominis in homine
posuerunt, alibi ponere omnino non potuerunt, nisi
<pb n="0811"/>
aut in corpore, aut in anima. Horum qui in corpore
posuerunt, principatum Epicurei tenuerunt: horum
qui in anima posuerunt, principatum Stoici tenuerunt.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Epicureorum opinio ab Apostolo
improbata. De anima quid Epicurei sentiunt. Christiani
quidam moribus epicurei.</hi> Ecce sunt, conferunt cum
Apostolo; aliquidne plus habeat Apostolus; an vero
uni harum duarum sectae necessario consentire deberet,
ut etiam ipse causam beatae vitae, aut in corpore,
aut in anima poneret. Nunquam poneret Paulus in
corpore: hoc enim magnum non est; cum ipsi minime
ponant causam beatitudinis in corpore, qui melius
sentiunt de corpore. Nam Epicurei et de corpore et
de anima hoc idem sentiunt, quod utrumque mortale
est. Et quod est gravius et detestabilius, prius dicunt
animam post mortem dissolvi quam corpus. « Adhuc, » 
inquiunt,  « post efflatum spiritum manente cadavere,
et integris membrorum lineamentis aliquantum
durantibus, anima mox ut exierit, veluti fumus
vento diverberata dissolvitur. »  Non ergo miremur
quod summum bonum, id est, beatitudinis causam in
corpore posuerunt, quod se melius quam animam
habere senserunt. Numquid hoc faceret Apostolus?
Absit ut poneret in corpore summum bonum. Summum
enim bonum est causa beatitudinis: imo vero doluit
Apostolus, quosdam e numero Christianorum elegisse
sententiam Epicureorum, non hominum, sed porcorum.
Ex hoc enim numero erant illi corrumpentes
mores bonos colloquiis malis, et dicentes: <hi>Manducemus
et bibamus; cras enim moriemur <note>(I Cor. XV, 32)</note>
            </hi>.
Epicurei contulerunt cum Paulo apostolo: sunt et Christiani
epicurei. Quid enim sunt aliud dicentes quotidie, <hi>Manducemus et bibamus; cras enim moriemur?</hi> 
 Quo
pertinet, Nihil erit post mortem, umbrae enim transitus
est vita nostra. Dixerunt enim apud se cogitantes non
recte inter caetera: <hi>Coronemus nos rosis, antequam
marcescant: nullum pratum sit quod non pertranseat
luxuria nostra, ubique relinquamus signa laetitiae, quoniam
haec est pars nostra, et haec est sors.</hi> 
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Jejunium cum oratione et eleemosyna.</hi> 
Hoc si atrocius objurgemus, si his cupiditatibus
vehementius resistamus, dicent et quod sequitur: <hi>Opprimamus pauperem justum 
 <note>(Sap. II, 8-10)</note>
            </hi>. Et tamen
dicere vel in hoc loco positi non timemus, Nolite
esse epicurei. Cogitate quidem illud, quod dictum est
ab his non recte loquentibus, <hi>Cras enim moriemur:</hi> sed
non omni modo moriemur; manet enim post mortem
quod sequitur mortem. Comes morienti aut vita erit,
aut poena. Nemo dicat: Quis huc inde reversus est?
Dives ille purpuratus sero redire voluit, et permitti non
potuit. Stillam sitiens inquisivit, qui esurientem pauperem
fastidivit <note>(Luc. XVI, 19-24)</note>. Nemo ergo dicat, <hi>Manducemus et bibamus, cras enim moriemur.</hi> 
 Si vultis
dicere, <hi>Cras enim moriemur:</hi> non prohibeo; sed aliud
ante dicite. Epicurei quippe velut non victuri post mortem,
quasi aliud nihil habentes nisi quod delectat carnem,
dicunt, <hi>Manducemus et bibamus; cras enim moriemur.</hi> 
Christiani vero post mortem victuri, et felices
<pb n="0812"/>
potius victuri post mortem, non dicant, <hi>Manducemus
et bibamus; cras enim moriemur:</hi> sed tenete quod dicitur, <hi>Cras enim moriemur;</hi> 
 et dicite, Jejunemus et
oremus; <hi>cras enim moriemur.</hi> Addo plane aliud, addo
tertium, nec quod praecipue observandum est praetermitto,
ut de jejunio tuo fames pauperis satietur, aut
si jejunare non potes, magis pascas, cujus saturitate
tibi venia concedatur. Dicant ergo Christiani, Jejunemus
et oremus et donemus; <hi>cras enim moriemur.</hi> Aut
si duas res volunt dicere, ego eligo ut dicant, Donemus
et oremus, quam, Jejunemus et non donemus.
Absit ergo ut Apostolus in corpore poneret summum
bonum hominis, id est, beatitudinis causam.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Stoicorum opinio Apostolo non
probata.</hi> 
Sed cum Stoicis non indecens fortasse
luctamen est. Ecce enim interroganti ubi ponant efficiens
beatae vitae, id est, quod facit in homine beatam
vitam: respondent, non corporis voluptatem,
sed animi esse virtutem. Quid Apostolus? Annuit? Si
annuit, annuamus. Sed non annuit: revocat enim
Scriptura eos qui confidunt in virtute sua <note>(Psal. XLVIII,
7)</note>. Epicureus itaque in corpore ponens summum hominis
bonum, in se spem ponit. Sed enim Stoicus in
animo ponens summum hominis bonum, in re quidem
meliori hominis posuit; sed etiam ipse in se spem
posuit. Homo est autem et Epicureus et Stoicus. Maledictus
igitur omnis qui spem suam ponit in homine <note>(Jerem. XVII, 5)</note>.
Quid ergo? Jam constitutis ante oculos
nostros tribus, Epicureo, Stoico, Christiano,
interrogemus singulos. Dic, Epicuree, quae res faciat
beatum. Respondet: Voluptas corporis. Dic, Stoice.
Virtus animi. Dic, Christiane. Donum Dei.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Rejiciendae Epicureorum et
Stoicorum de felicitate sententiae.</hi> Itaque, fratres,
velut ante oculos nostros Epicurei et Stoici cum
Apostolo contulerunt, et collatione sua nos quid rejicere
et quid deberemus eligere docuerunt. Est virtus
animi res laudabilis, prudentia mala et bona discernens,
justitia sua cuique distribuens, temperantia
libidines cohibens, fortitudo molestias aequanimiter
sustinens. Magna res, laudabilis res: lauda, Stoice,
quantum potes; sed dic, Unde habes? Non virtus
animi tui te facit beatum, sed qui tibi virtutem dedit,
qui tibi velle inspiravit, et posse donavit <note>(Philipp. II,
13)</note>. Scio quia fortassis irrisurus es me, et eris in eis
de quibus scriptum est quia Paulum irridebant. Si tu
via es, ego semino, seminator enim verborum sum
pro modulo meo. Quod fuit convicium tuum, officium
est meum. Ego semino: cadit in te quod semino, tanquam
in terram duram. Ego non sum piger; et invenio
terram bonam. Quid tibi faciam? Reprehensus es,
et oraculo divino reprehensus es. Inter illos es, qui
confidunt in virtute sua: inter illos es, qui spem ponunt
in homine. Virtus te delectat; bona res delectat:
scio, sitis; sed virtutem tibi manare non potes.
Siccus es; si tibi ostendero fontem vitae, forte deridebis.
Dicis enim apud te: De ista rupe bibiturus
sum? Accedit virga, et manavit aqua. <hi>Judaei</hi> enim
<pb n="0813"/> <hi>signa petunt;</hi> 
 sed tu, Stoice, non es Judaeus: scio,
Graecus es; <hi>et Graeci sapientiam quaerunt. Nos autem
praedicamus Christum crucifixum.</hi> Scandalizatur Judaeus,
subsannat Graecus. <hi>Judaeis</hi> enim <hi>scandalum,
Gentibus autem stultitiam: sed ipsis vocatis Judaeis et
Graecis,</hi> hoc est, ipsi Paulo ex Saulo, et Dionysio
Areopagitae, et talibus his, talibus et illis, <hi>Christum
Dei Virtutem et Dei Sapientiam <note>(I Cor. I, 22-24.)</note>
            </hi> Jam
non irrides rupem: agnosce virgam crucem, Christum
fontem; et si sitis, bibe virtutem. Esto fonte saginatus,
gratiarum actiones fortasse ructuabis: quod ab illo
habes, jam non tibi dabis, sed in ructuatione exclamabis, <hi>Diligam te, Domine, virtus mea 
 <note>(Psal. XVII, 2.)</note>
            </hi>.
Jam non dices: Virtus animi mei me facit beatum.
Non eris inter illos qui cognoscentes Deum, <hi>non sicut
Deum glorificaverunt, aut gratias egerunt; sed evanuerunt
in cogitationibus suis, et obscuratum est insipiens
cor ipsorum: dicentes enim se esse sapientes stulti facti
sunt <note>(Rom. I, 21 et 22)</note>
            </hi>. Quid est enim, <hi>dicentes se esse
sapientes,</hi> nisi a se habere, sibi sufficere? <hi>Stulti facti
sunt:</hi> merito <hi>stulti.</hi> Stultitia vera, est falsa sapientia.
Sed eris inter illos, de quibus dicitur: <hi>Domine, in lumine
vultus tui ambulabunt, et in nomine tuo exsultabunt
tota die, et in justitia tua exaltabuntur; quoniam gloria
virtutis eorum tu es <note>(Psal. LXXXVIII, 16-18)</note>
            </hi>. Virtutem
quaerebas; dic, <hi>Domine, virtus mea <note>(Psal. XCIII, 12)</note>
            </hi>.
Beatam vitam quaerebas; dic, <hi>Beatus homo quem tu
erudieris, Domine.</hi> Beatus enim populus, cujus non
voluptas carnis, cujus non virtus propria; sed, <hi>beatus
populus cujus est Dominus Deus ipsius <note>(Psal. CXLIII,
15)</note>
            </hi>. Haec est patria beatitudinis, quam omnes volunt;
sed non omnes recte quaerunt. Nos autem ad talem
patriam non nobis viam quasi corde nostro machinemur,
et erraticas semitas moliamur: venit inde et via.</p>
          </div3>
<div3>
            <head>10.</head>
            <p>
 <hi>Beatitudo et ad beatitudinem via Christus.</hi> Quid
vult enim beatus, quid vult, nisi non falli, non mori,
non dolere? Et quid quaerit? Plus esurire, et plus
manducare? Quid, si melius est non esurire? Nemo
beatus est, nisi qui vivit in aeternum sine ullo timore,
sine ulla fallacia. Nam falli odit anima. Quantum falli
oderit anima naturaliter, hinc intelligi potest, quoniam
qui mente alienata rident, plorantur a sanis: et eligit
homo utique ridere, quam flere. Si duo ista proponantur,
Ridere vis, an flere? quis est qui respondeat,
nisi, Ridere? Iterum si proponantur ista duo,
Falli vis, an verum tenere? omnis homo respondet,
Verum tenere. Et ridere eligit, et verum tenere: de
duobus illis, risu et fletu, Ridere; de duobus istis,
fallacia et veritate, Verum tenere. Sed tantum praevalet
invictissima veritas, ut eligat homo sana mente
flere, quam mente alienata ridere. Ibi ergo in illa
patria veritas erit, fallacia et error nusquam. Sed et
veritas erit, et flere non erit. Erit enim et verum ridere,
et de veritate gaudere, quia ibi vita erit. Nam
si dolor erit, vita non erit: neque enim vita dicenda
est sempiternus immortalisque cruciatus. Ideo Dominus
non appellans vitam quam habituri sunt impii,
<pb n="0814"/>
quamvis in igne victuri sint: vitam non finiunt, ne
poenam finiant: <hi>Vermis</hi> enim <hi>eorum non morietur, et
ignis eorum non extinguetur <note>(Isai. LXVI, 24)</note>
            </hi>: tamen
eam noluit appellare vitam, sed hanc appellavit vitam
quae beata et aeterna est <note>(Matth. XXV, 41, 46)</note>. Unde
interrogante illo divite Dominum, <hi>Quid boni faciam,
ut vitam aeternam consequar?</hi> et ipse quidem vitam
aeternam non nominabat, nisi beatam. Nam habebunt
impii aeternam, sed non beatam vitam, quia cruciatibus
plenam. Ergo ille ait, <hi>Domine, quid boni faciam,
ut vitam aeternam consequar?</hi> Respondit illi Dominus
de mandatis. Ait ille, Haec omnia feci. Sed quando
respondit de mandatis, quid ait? <hi>Si vis venire ad vitam <note>(Id. XIX, 16, 17)</note>
            </hi>.
Non ei dixit beatam; quia misera
nec vita dicenda est. Non ei dixit aeternam;
quia ubi mortis timor est, nec vita dicenda est. Ergo
vita, quae hoc nomine digna est, ut vita dicatur, non
est nisi beata; et beata non est, nisi aeterna. Hanc
volunt omnes, hanc volumus omnes, veritatem et vitam:
sed ad tam magnam possessionem, ad tam
grandem felicitatem qua itur? Instruxerunt sibi vias
erroris philosophi: alii dixerunt, Hac; alii, Non hac,
sed hac. Latuit eos via, quia Deus superbis resistit <note>(Jacobi IV, 6)</note>.
Lateret et nos, nisi venisset ad nos.
Ideo Dominus: <hi>Ego,</hi> inquit, <hi>sum via.</hi> Piger viator,
venire nolebas ad viam; ad te venit via. Quaerebas
qua ires: <hi>Ego sum via.</hi> Quaerebas quo ires: <hi>Ego sum
veritas et vita <note>(Joan. XIV, 6)</note>
            </hi>. Non errabis quando is
ad illum, per illum. Haec est doctrina Christianorum,
non plane conferenda, sed incomparabiliter praeferenda
doctrinis philosophorum, immunditiae Epicureorum,
superbiae Stoicorum.
</p>
          </div3>
        </div2>
      </div1>

<div1>
        <head>SERMO CLI . <hi>De verbis Apostolis,</hi> Non enim quod volo, facio bonum; sed quod nolo malum, hoc ago, <hi>etc., Rom. cap.</hi> VII, V\. 15-25.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Locus Apostoli male intelligentibus
periculosus.</hi> Lectio divina quae de apostoli
Pauli Epistola recitata est, quotiescumque legitur,
timendum est ne male intellecta det hominibus occasionem
quaerentibus occasionem. Proclives sunt
quippe homines ad peccandum, et vix se tenent. Ubi
ergo audierint Apostolum dicentem, <hi>Non enim quod
volo, facio bonum; sed quod odi malum, hoc ago;</hi> agunt
malum, et quasi displicentes sibi quia agunt malum,
putant se Apostolo esse similes, qui dixit: <hi>Non enim
quod volo, facio bonum; sed quod nolo malum, hoc ago.</hi> 
Nonnunquam ergo legitur, et tunc nobis ingerit necessitatem
disputandi, ne homines male sumentes salubrem
cibum vertant in venenum. Sit ergo intenta
Charitas vestra, donec quod Dominus donaverit, dicam
vobis: ut ubi me forte laborare videritis in difficultate
alicujus obscuritatis, adjuvetis me affectu pietatis.</p>
          </div3>
<div3>
            <head>2.</head>
            <p>
 <hi>Justi vita hic bellum, nondum triumphus. Vox
<pb n="0815"/>
triumphi.</hi> Prius ergo recolite, quod Deo propitio
soletis audire, vitam justi in isto corpore adhuc bellum
esse, nondum triumphum. Hujus autem belli
aliquando erit triumphus. Ideo Apostolus dixit, et voces
belli, et voces triumphi. Voces belli modo audivimus: <hi>Non enim quod volo, ago; sed quod odi, illud
facio. Si autem quod odi, illud facio; consentio Legi,
quoniam bona est. Velle adjacet mihi, perficere autem
bonum non invenio. Video autem aliam legem in membris
meis, repugnantem legi mentis meae, et captivantem me in
lege peccati, quae est in membris meis.</hi> 
 Quando audis
repugnantem, quando audis captivantem, bellum non
agnoscis?
</p>
          </div3>
        </div2>

<div2>
          <head>CAPUT II.</head>
<p>Vox ergo triumphi nondum est: sed
quia futura est, docet te idem apostolus, dicens: <hi>Oportet corruptibile hoc induere incorruptionem, et mortale
hoc induere immortalitatem. Cum autem corruptibile
hoc induerit incorruptionem, et mortale hoc induerit
immortalitatem:</hi> 
 ibi est vox triumphi: <hi>tunc fiet sermo
qui scriptus est, Absorpta est mors in victoriam.</hi> Dicant
triumphantes: <hi>Ubi est, mors, contentio tua <note>(I Cor. XV,
53-55)</note>
            </hi>. Dicemus ergo; quandoque dicemus; et ipsum
quandoque non erit longe. Non enim tantum remanet
de saeculo, quantum jam exemptum est. Hoc igitur
tunc dicemus. Modo autem in isto bello, ne male intelligentibus
lectio ista tuba sit hostis, non nostra,
unde ille incitetur, non unde vincatur; advertite,
obsecro, fratres mei, et qui certatis certate. Qui enim
nondum certatis, non estis intellecturi quod dico:
qui jam certatis, intellecturi estis. Vox mea in aperto,
vestra erit in silentio. Prius illud recolite quod scripsit
ad Galatas, unde hoc bene possit exponi. Ait
enim, fidelibus loquens, baptizatis loquens, quibus
utique in sancto lavacro omnia fuerant dimissa peccata:
his tamen loquens, sed pugnantibus loquens,
ait: <hi>Dico autem, Spiritu ambulate, et concupiscentias
carnis ne perfeceritis.</hi> Non dixit, ne feceritis; sed, <hi>ne
perfeceritis.</hi> Quare hoc? Sequitur et dicit: <hi>Caro enim
concupiscit adversus spiritum, spiritus autem adversus
carnem. Haec enim invicem adversantur; ut non ea quae
vultis faciatis. Quod si Spiritu ducimini, non adhuc
estis sub Lege <note>(Galat. V, 16-18)</note>
            </hi>: utique, sed sub gratia. <hi>Si Spiritu ducimini:</hi> 
 quid est, duci Spiritu? Spiritui
Dei consentire jubenti, non carni concupiscenti.
Tamen concupiscit et resistit; et vult aliquid, et
non vis tu: persevera, ut nolis tu.</p>
</div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Concupiscentiae interitus in votis esse
debet. Manichaeorum insania.</hi> Desiderium tamen tuum
tale esse debet ad Deum, ut nec sit ipsa concupiscentia
cui resistas. Videte quid dixerim: Desiderium,
inquam, tuum tale esse debet ad Deum, ut omnino
non sit ipsa concupiscentia cui resistere oporteat. Resistis
enim, et non consentiendo vincis: sed melius
est hostem non habere, quam vincere. Hostis iste
aliquando non erit. Refer animum ad vocem triumphi,
et vide si erit. <hi>Ubi est, mors, contentio tua?</hi> Non erit. <hi>Ubi est, mors, aculeus tuus?</hi> 
 Quaeres locum ejus, et
non invenies. Non enim haec, quod maxime debetis
<pb n="0816"/>
audire: non enim haec quasi alia natura est, sicut
insaniunt Manichaei. Languor noster est, vitium nostrum
est. Non separatum alibi erit, sed sanatum
nusquam erit. Ergo <hi>Concupiscentias carnis ne perfeceritis.</hi> 
Melius quidem erat implere quod Lex dixit, <hi>Ne
concupiscas <note>(Rom. VII, 7)</note>
            </hi>. Plenitudo est ista virtutis,
perfectio justitiae, palma victoriae, <hi>Ne concupiscas.</hi> 
Hoc quia modo impleri non potest, vel illud impleatur
quod sancta Scriptura item dicit: <hi>Post concupiscentias
tuas non eas <note>(Eccli. XVIII, 30)</note>
            </hi>. Melius est eas
non habere: sed quia sunt, noli post eas ire. Nolunt
post te ire: noli post eas ire. Si velint post te ire,
non erunt; quia contra mentem tuam non rebellabunt.
Rebellant, rebella; pugnant, pugna; expugnant,
expugna: hoc solum vide, ne vincant.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Quomodo concupiscentiae et consuetudini
malae resistendum.</hi> Ecce aliquid inde ponam,
unde caetera intelligatis. Nostis esse homines sobrios:
pauciores sunt, sed sunt. Nostis esse et ebriosos:
abundant. Baptizatus est sobrius: quantum pertinet
ad ebrietatem, non habet cum qua pugnet: habet
alias concupiscentias, cum quibus pugnet. Sed ut de
caeteris intelligatis, unius tantummodo hostis certamen
in medio constituamus. Baptizatus est et ebriosus:
audivit, et cum timore audivit, inter caetera
mala, quibus hominibus male viventibus intercluditur
regnum Dei, commemoratam esse et ebrietatem:
quia ubi dictum est, <hi>Neque fornicatores, neque idolis
servientes, neque adulteri, neque molles, neque masculorum
concubitores, neque fures;</hi> ibi additum est, <hi>Neque
ebriosi,</hi> etc., <hi>regnum Dei possidebunt <note>(I Cor. VI, 9,
10)</note>
            </hi>. Audivit, et timuit. Baptizatus est, dimissa sunt
illi omnia quibus inebriatus est: restat adversaria
consuetudo. Ergo habet cum qua pugnet renatus.
Praeterita ejus vitia omnia dimissa sunt ei: observet,
vigilet, pugnet, ne aliquando inebrietur. Surgit ergo
illa concupiscentia potandi, titillat animum, ingerit
faucibus siccitatem, insidiatur sensibus: vult etiam
ipsum, si potest fieri, penetrare murum, adire inclusum,
trahere captivum. Pugnat, repugna. O si et
ipsa non esset! Si consuetudine mala accessit, bona
consuetudine morietur: tu tantum noli ei satisfacere,
noli eam cedendo satiare, sed resistendo necare.
Tamen quamdiu est, hostis est. Si ei non consentias,
et nunquam inebrieris, minor et minor erit quotidie.
Nam sunt vires illius subjectio tua. Si enim ei cesseris,
et inebriatus fueris, das ei vires. Numquid
contra me, et non contra te? Ego de loco superiore
moneo, dico, praedico: quid mali futurum sit ebriosis,
ante denuntio. Non est quod dicas, Non audivi:
non est quod dicas, Exigit Deus animam meam de
manu illius, qui mihi tacuit. Sed laboras, quia tibi
validum adversarium mala consuetudine ipse fecisti.
Non laborasti, ut nutrires eum: labora, ut vincas
eum. Et si minus idoneus es adversus eum, roga
Deum. Tamen si te non vicerit, quamvis ipsa tua
<pb n="0817"/>
mala consuetudo luctata sit tecum, si te non vicerit,
fecisti quod ait apostolus Paulus, <hi>Concupiscentias
carnis ne perfeceritis.</hi> Facta est concupiscentia titillando;
sed non est perfecta potando.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Concupiscentia nobis innata et ex
primo peccato orta. Originale peccatum ex concupiscentia.
Christus sine peccato conceptus, ut solveret peccatum.</hi> 
Quod dixi de ebrietate, hoc de omnibus vitiis,
hoc de omnibus cupiditatibus. Cum aliquibus enim
nati sumus, aliquas consuetudine fecimus. Nam propter
illas cum quibus nati sumus, baptizantur infantes,
ut solvantur a reatu propaginis, non malae, quam
non habuerunt, consuetudinis. Ergo semper pugnandum
est, quia ipsa concupiscentia, cum qua nati
sumus, finiri non potest quamdiu vivimus: quotidie
minui potest, finiri non potest. Per illam dictum est
hoc nostrum mortis corpus. De ipsa dicit Apostolus: <hi>Condelector enim legi Dei secundum interiorem hominem.
Video autem aliam legem in membris meis repugnantem
legi mentis meae, et captivantem me in lege
peccati, quae est in membris meis.</hi> 
 Tunc nata est ista
lex, quando transgressa est prima lex. Tunc nata
est, inquam, ista lex, quando contempta et transgressa
est prima lex. Quae est prima lex? Quam in
paradiso accepit homo. Nonne nudi erant, et non
confundebantur? Quare nudi erant, et non confundebantur,
nisi quia nondum erat lex in membris
repugnans legi mentis? Fecit homo factum puniendum,
et invenit motum pudendum. Manducaverunt
contra interdictum, et aperti sunt oculi eorum.
Quid enim? prius in paradiso clausis vel caecis oculis
oberrabant? Absit. Nam Adam unde nomina imposuit
volatilibus et bestiis, quando ad eum cuncta animalia
adducta sunt <note>(Gen. II, 25, 19, 20)</note>? Quibus nomina
imponebat, si non videbat? Deinde dictum est, <hi>Vidit
mulier lignum, quia placeret oculis ad videndum.</hi> Ergo
oculos apertos habebant; et nudi erant, et non confundebantur.
Aperti sunt autem oculi eorum ad aliquid
quod nunquam senserant, quod in motu sui corporis
nunquam expaverant. Aperti sunt oculi ad intuendum,
non ad videndum: et quia senserunt pudendum, curaverunt
tegendum. <hi>Consuerunt,</hi> inquit, <hi>folia ficulnea,
et fecerunt sibi succinctoria <note>(Id. III, 1-7)</note>
            </hi>. Quod texerunt,
ibi senserunt. Ecce unde trahitur originale peccatum,
ecce unde nemo nascitur sine peccato. Ecce
propter quod Dominus non sic concipi voluit, quem
virgo concepit. Solvit illud, qui venit sine illo: solvit
illud, qui non venit ex illo. Unde unus et unus:
unus ad mortem, unus ad vitam. Homo primus ad
mortem, homo secundus ad vitam. Sed quare ad mortem
ille homo? Quia tantum homo. Quare ad vitam
iste homo? Quia Deus et homo.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Apostoli pugna contra concupiscentiam
nobis proponitur ne desperemus.</hi> Non ergo quod
vult agit Apostolus; quia vult non concupiscere, et
<pb n="0818"/>
tamen concupiscit; ideo non quod vult agit. Numquid
illa concupiscentia mala trahebat Apostolum subjugatum
ad fornicationem et adulteria? Absit. Non
ascendant tales cogitationes in cor nostrum. Luctabatur,
non subjugabatur. Sed quia nolebat nec hoc
habere contra quod luctaretur, ideo dicebat: <hi>Non
quod volo, ago.</hi> Concupiscere nolo, et concupisco.
Non ergo quod volo, ago; sed tamen concupiscentiae
non consentio. Non enim aliter diceret, <hi>Concupiscentias
carnis ne perfeceritis;</hi> si eas ipse perficeret. Sed
constituit tibi ante oculos pugnam suam, ne timeres
tuam. Si enim hoc non dixisset beatus Apostolus,
quando videres moveri concupiscentiam in membris
tuis, cui tu non consentires; tamen cum eam moveri
videres, forsitan de te desperares et diceres:
Si ad Deum pertinerem, sic non moverer. Vide Apostolum
pugnantem, et noli te facere desperantem. <hi>Video aliam legem,</hi> 
 inquit, <hi>in membris meis repugnantem
legi mentis meae.</hi> Et quia nolo ut repugnet: caro enim
mea est, ego ipse sum, pars mea est: <hi>Non quod volo
ago; sed quod odi malum, hoc ago;</hi> quia concupisco.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Agere nec perficere seu bonum
seu malum, quid sit.</hi> Quod ergo bonum ago? Quia
concupiscentiae malae non consentio: Ago bonum, et
non perficio bonum: et concupiscentia hostis mea
agit malum, et non perficit malum. Quomodo ago
bonum et non perficio bonum? Ago bonum, cum
malae concupiscentiae non consentio: sed non perficio
bonum, ut omnino non concupiscam. Rursus ergo
et hostis mea quomodo agit malum, et non perficit
malum? Agit malum, quia movet desiderium malum:
non perficit malum, quia me non trahit ad malum.
Et in isto bello est tota vita sanctorum. Jam quid dicam
de immundis, qui nec pugnant? Subjugati pertrahuntur:
nec pertrahuntur, quia libenter sequuntur.
Haec, inquam, est pugna sanctorum; et in hoc
bello semper homo periclitatur, quousque moriatur.
Sed in fine, id est, in triumpho illius victoriae quid
dicitur? imo quid dicit Apostolus jam praemeditans
triumphum? <hi>Tunc fiet sermo qui scriptus est, Absorpta
est mors in victoriam. Ubi est, mors, contentio tua?</hi> 
Vox triumphantium. <hi>Ubi est, mors, aculeus tuus?
Aculeus autem mortis est peccatum:</hi> cujus punctione
facta est mors. Peccatum quasi scorpius est: pupugit
nos, et mortui sumus. Sed quando dicitur, <hi>Ubi
est, mors, aculeus tuus?</hi> quo aculeo facta es, non
quem fecisti: quando ergo dicitur, <hi>Ubi est, mors,
aculeus tuus?</hi> utique non erit; quia peccatum non
erit. <hi>Aculeus autem mortis est peccatum.</hi> Contra peccatum
data est Lex. <hi>Sed virtus peccati Lex <note>(I Cor.
XV, 54-56)</note>
            </hi>? Quomodo <hi>virtus peccati Lex? Subintravit,
ut abundaret delictum.</hi> Quomodo hoc? Quia
fuit ante Legem homo peccator; data Lege atque
transgressa, factus est et praevaricator. Peccato tenebantur
homines rei: Lege data, plus praevaricatione
facti sunt rei.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
<pb n="0819"/> <hi>Gratia Christi perimenda aliquando
concupiscentia. Modo quid agendum fidelibus.</hi> 
Ubi spes, nisi quod sequitur: <hi>Ubi abundavit peccatum,
superabundavit gratia <note>(Rom. V, 20)</note>
            </hi>? Ideo iste
miles et quodam modo in isto bello exercitatissimus,
tam exercitatus, ut esset et dux, cum laboraret in
hoc bello contra hostem, et diceret: <hi>Video aliam legem
in membris meis, repugnantem legi mentis meae,
et captivantem me in lege peccati, quae est in membris
meis,</hi> legem foedam, legem miseram, vulnus, tabem,
languorem; subjunxit, <hi>Miser ego homo, quis me liberabit
de corpore mortis hujus?</hi> Et gementi subventum
est. Quomodo subventum est? <hi>Gratia Dei per Jesum
Christum Dominum nostrum.</hi> Liberabit te a lege mortis
hujus, id est, a corpore mortis hujus, <hi>gratia Dei
per Jesum Christum Dominum nostrum.</hi> Quando corpus
habebis, ubi nulla concupiscentia remanebit? <hi>Cum
mortale hoc induerit immortalitatem, et corruptibile hoc
induerit incorruptionem,</hi> et dicetur morti, <hi>Ubi est,
mors, contentio tua?</hi> et non erit: <hi>Ubi est, mors, aculeus
tuus <note>(I Cor. XV, 53-55)</note>
            </hi>? et nusquam erit. Modo
quid? Audi: <hi>Igitur ego ipse mente servio legi Dei,
carne autem legi peccati. Mente servio legi Dei,</hi> non consentiendo: <hi>carne autem legi peccati,</hi> 
 concupiscendo.
Et <hi>mente legi Dei,</hi> et <hi>carne legi peccati.</hi> Et hac delector,
et ibi concupisco; sed non vincor: titillat, insidiatur,
pulsat, trahere conatur: <hi>Miser ego homo,
quis me liberabit de corpore mortis hujus?</hi> Nolo semper
vincere: sed volo aliquando ad pacem venire. Nunc
ergo, fratres, tenete istum modum: mente servite
legi Dei, carne autem legi peccati; sed ex necessitate,
quia concupiscitis, non quia consentitis. Aliquando
ista concupiscentia sic insidiatur sanctis, ut faciat dormientibus
quod non potest vigilantibus. Unde omnes
acclamastis, nisi quia omnes agnovistis? Pudet hic immorari
sed non pigeat inde Deum precari. Conversi ad
Dominum, etc.
</p>
          </div3>
        </div2>
      </div1>

<div1>
        <head>SERMO CLII. <hi>De sequentibus verbis Apostoli, Rom.</hi> VII, <hi>et</hi> VIII, 1-4; <hi>usque ad,</hi> Misit Deus Filium suum in similitudinem carnis peccati, <hi>etc.</hi> </head>
<div3>
          <head>1.</head>
          <p>
 <hi>Difficultas non est in obscuris sensibus, quando adjuvat
Spiritus.</hi> Meminisse debet Charitas vestra, disputasse
me vobis de quaestione difficillima ex apostoli
Paul. Epistola ( <hi>In superiore sermone</hi> ), ubi dicit: <hi>Non
enim quod volo, ago; sed quod odi, illud facio.</hi> Qui
ergo adfuistis, meministis: adestote nunc animo, ut
astruatis ad id quod audistis. Sequitur enim lectio quae
hodie recitata est, quam quidem lector inde coepit: <hi>Misit Deus Filium suum in similitudinem carnis peccati,
et de peccato damnavit peccatum in carne: ut justitia
legis impleretur in nobis, qui non secundum carnem ambulamus,
<pb n="0820"/>
sed secundum spiritum.</hi> 
 Illa vero quae tunc
lecta sunt, nec tractata verba, ista sunt quae sequuntur: <hi>Igitur ego ipse mente servio legi Dei, carne autem
legi peccati. Nulla ergo condemnatio est his nunc
qui sunt in Christo Jesu. Lex enim spiritus vitae in Christo
Jesu liberavit te a lege peccati et mortis. Quod enim impossibile
erat Legis</hi>,
 <hi>in quo infirmabatur per carnem.</hi> 
Et sequitur quod hodie lectum est: <hi>Deus Filium suum
misit in similitudinem carnis peccati.</hi> Difficultas non est
in obscuris sensibus, quando adjuvat spiritus. Adjuvet
ergo nos orantibus vobis; quia ipsum desiderium
quod vultis intelligere, oratio est ad Deum. Ab ipso
ergo oportet ut exspectetis auxilium. Nos enim, quomodo
rustici in agro, forinsecus operamur. Si autem
nullus esset qui intrinsecus operaretur, nec semen
terrae figeretur, nec in agro cacumen exsurgeret,
nec roboraretur virga et perveniret ad trabem: nec
rami, nec fructus, nec folia nascerentur. Ideo dixit
ipse Apostolus, discernens operationem operariorum
et Creatoris: <hi>Ego plantavi, Apollo rigavit; sed Deus
incrementum dedit.</hi> Et adjunxit: <hi>Neque qui plantat est
aliquid, neque qui rigat; sed qui incrementum dat Deus <note>(I Cor. III, 6 et 7)</note>
          </hi>.
Si Deus intrinsecus incrementum non
det, inanis est iste sonus ad aures vestras. Si autem det,
valet aliquid quod plantamus et rigamus, et non est
inanis labor noster.</p>
        </div3>
<div3>
          <head>2.</head>
          <p>
 <hi>Idem tractatur argumentum.</hi> Jam dixi vobis sic
esse accipiendum quod ait Apostolus, <hi>Mente servio
legi Dei, carne autem legi peccati;</hi> ut carni nihil plus
permittatis, nisi desideria, sine quibus non potest esse.
Si autem desideriis malis consenseritis, et non contra
illa luctati fueritis, victi plangetis: et optandum
est ut plangatis, ne et sensum doloris perdatis. Quantum
ergo est in votis nostris, in voluntate nostra, in
oratione nostra, quando dicimus, <hi>Ne nos inferas in
tentationem, sed libera nos a malo <note>(Matth. VI, 13)</note>
          </hi>;
hoc utique cupimus, ut nec ipsa mala desideria existant
de carne nostra. Sed quamdiu hic vivimus, efficere
non valemus. Propter hoc ait: <hi>Perficere autem
bonum non invenio.</hi> Facere quid invenio? Non consentire
malo desiderio. <hi>Perficere non invenio:</hi> non habere
malum desiderium. Restat ergo in hac pugna, ut mente
non consentiente malis concupiscentiis, servias legi
Dei; carne autem concupiscente, sed te non consentiente,
servias legi peccati. Agit caro desideria sua,
age et tu tua. Non opprimuntur, non exstinguuntur a
te desideria ejus; non exstinguat tua: ut in certamine
labores, non victus traharis.</p>
        </div3>
<div3>
          <head>3.</head>
          <p>
 <hi>Concupiscentiae malum in baptizatis sine reatu.</hi> Sequitur
ergo et dicit Apostolus, <hi>Nulla ergo condemnatio
est nunc his qui sunt in Christo Jesu.</hi> Et si habent
desideria carnis, quibus non consentiunt; et si lex in
membris eorum repugnat legi mentis eorum, et captivare
vult mentem: tamen quia per gratiam Baptismatis
et lavacri regenerationis solutus est et ipse reatus,
<pb n="0821"/>
cum quo eras natus, et quidquid antea consensisti
malae concupiscentiae, sive quolibet flagitio, sive
quolibet facinore, sive qualibet mala cogitatione, sive
qualibet mala locutione, omnia deleta sunt in illo fonte,
quo servus intrasti, unde liber existi: quia ergo haec
ita sunt, <hi>Nulla nunc condemnatio est his qui sunt in
Christo Jesu.</hi> Nulla est nunc, antea fuit. Ex uno omnes
in condemnationem <note>(Rom. V, 16)</note>. Hoc malum fecerat
generatio, sed hoc bonum fecit regeneratio. <hi>Lex
enim Spiritus vitae in Christo Jesu liberavit te a lege peccati
et mortis.</hi> Inest in membris, sed reum te non facit.
Liberatus es ab illa; liber pugna; sed vide ne vincaris,
et iterum fias servus. Laboras pugnando, sed laetaberis
triumphando.</p>
        </div3>
<div3>
          <head>4.</head>
          <p>
 <hi>Manichaeorum error cavendus.</hi> Dixi autem vobis,
et maxime meminisse debetis, ne forte propter
istam pugnam, sine qua homo esse non potest, etiam
qui juste vivit; imo ille in ea est, qui juste vivit; nam
nec pugnat, sed trahitur, qui juste non vivit: ergo ne
putetis propter hoc quasi duas ex diversis principiis
esse naturas, sicut insaniunt Manichaei, quod quasi
non sit caro ex Deo. Falsum est, utrumque ex Deo est.
Sed natura humana istam in semetipsa meruit ex
peccato. Ergo languor est: sanatur, et non est. Discordia
modo quae est in spiritu et carne, pro concordia
laborat; spiritus ideo laborat, ut caro cum illo concordet.
Quemadmodum si in una domo litem inter se
habeant vir et uxor; ad hoc debet laborare vir, ut domet
uxorem. Domata uxor subjugetur viro; subjugata
uxore viro, fiat pax in domo.</p>
        </div3>
<div3>
          <head>5.</head>
          <p>
 <hi>Lex triplex: lex peccati, lex fidei, lex factorum.</hi> 
Cum autem dixisset, <hi>Lex spiritus vitae in Christo Jesu
liberavit te a lege peccati et mortis;</hi> proposuit nobis intelligendas
ipsas leges. Intuemini eas, et discernite:
satis vobis necessaria est ista discretio. <hi>Lex,</hi> inquit, <hi>spiritus vitae,</hi> 
 ecce una lex: <hi>liberavit te a lege peccati
et mortis,</hi> ecce altera lex. Et sequitur: <hi>Quod enim impossibile
erat legis, in quo infirmabatur per carnem,</hi> ecce
tertia lex. Aut forte ista est ex duabus? Inquiramus
et Domino adjuvante videamus. De lege illa bona quid
dixit? <hi>Lex spiritus vitae liberavit te a lege peccati et
mortis.</hi> Istam non dixit invalidam fuisse ad efficiendum: <hi>Liberavit,</hi> 
 inquit, <hi>te lex spiritus vitae a lege peccati et
mortis.</hi> Lex illa bona liberavit te ab ista lege mala. Lex
enim mala quae est? <hi>Video aliam legem in membris meis
repugnantem legi mentis meae, et captivantem me in lege
peccati, quae est in membris meis.</hi> Quare et ipsa lex dicta
est? Recte omnino. Admodum enim legitime factum
est ut homo qui noluit obedire Domino suo, non ei
serviret caro ipsius. Supra te Dominus tuus, infra te
caro tua. Servi meliori, ut serviat tibi inferior. Contempsisti
superiorem, torqueris ab inferiore. Ista est
ergo lex peccati, ipsa est et mortis. Per peccatum enim
mors. <hi>Qua die manducaveritis, morte moriemini <note>(Gen.
II, 17)</note>
          </hi>. Ista ergo lex peccati trahit spiritum, et subjugare
contendit. <hi>Sed condelector legi Dei secundum interiorem
hominem.</hi> Ac per hoc fit illa pugna, et in ipso
<pb n="0822"/>
certamine dicitur, <hi>Mente servio legi Dei, carne autem
legi peccati. Lex spiritus vitae liberavit te a lege peccati
et mortis.</hi> Lex enim ipsa spiritus vitae quomodo te liberavit?
Primo omnium indulgentiam peccatorum dedit.
Ipsa est enim lex, de qua in Psalmo dicitur Deo: <hi>Et de lege tua miserere mei 
 <note>(Psal. CXVIII, 29)</note>
          </hi>. Lex misericordiae,
lex fidei, non factorum. Quae est ergo lex
factorum? Jam audistis legem fidei bonam: <hi>Lex spiritus
vitae liberavit te a lege peccati et mortis.</hi> Audistis et
aliam legem peccati et mortis. <hi>Quod enim impossibile
erat legis, in quo infirmabatur per carnem.</hi> Haec ergo lex
tertio loco quae nominata est, nescio quid quasi non
implet: lex autem illa spiritus vitae implevit; quia te
de lege peccati et mortis liberavit. Lex itaque ista, quae
loco tertio nominata est, ipsa Lex quae data est populo
per Moysen in monte Sina, ipsa dicitur lex factorum.
Ipsa minari novit, non subvenire; jubere novit,
non juvare. Ipsa est quae dixit, <hi>Non concupisces.</hi> 
Unde dicit Apostolus, <hi>Concupiscentiam nesciebam, nisi
Lex diceret, Non concupisces.</hi> Et quid mihi profuit,
quia Lex dixit, <hi>Non concupisces? Occasione accepta peccatum per mandatum fefellit me, et per illud occidit.</hi> 
Prohibitus sum concupiscere, nec implevi jussa,
sed victus sum. Ante legem fui peccator: accepta
lege factus sum praevaricator. <hi>Peccatum enim occasione
accepta per mandatum fefellit me, et per illud occidit.</hi> </p>
        </div3>
<div3>
          <head>6.</head>
          <p>
 <hi>Lex Moysi defenditur contra Manichaeos.--Itaque,</hi> 
inquit, <hi>lex quidem sancta.</hi> Bona est ergo et ista
lex (quia et ipsam reprehendunt Manichaei, quomodo
carnem). De illa dicit Apostolus: <hi>Itaque lex quidem
sancta, et mandatum sanctum, et justum, et bonum.
Quod ergo bonum est, mihi factum est mors? Absit. Sed
peccatum ut appareat peccatum, per bonum mihi operatum
est mortem.</hi> Apostoli verba sunt; videte et attendite. <hi>Itaque lex quidem sancta.</hi> 
 Quid tam sanctum,
quam <hi>Non concupisces?</hi> Non esset mala legis praevaricatio,
nisi ipsa esset bona. Si enim non esset bona,
non esset malum praevaricari rem malam. Quia vero
malum est eam praevaricari, ergo bona est. Quid tam
bonum, quam <hi>Non concupisces? Lex</hi> ergo <hi>sancta, et
mandatum sanctum, et justum, et bonum.</hi> Quomodo
satiat? quomodo inculcat? Quasi contra calumniatores
clamat. Quid dicis, Manichaee? Lex quae data est per
Moysen mala est? Mala est, dicunt. O portenta! o
frontem! Tu dixisti semel, Mala: audi Apostolum
dicentem, <hi>Lex quidem sancta, et mandatum sanctum, et
justum, et bonum.</hi> Taces aliquando? <hi>Quod ergo bonum
est,</hi> inquit, <hi>mihi factum est mors? Absit. Sed peccatum
ut appareat peccatum, per bonum mihi operatum est
mortem.</hi> Et hic, <hi>per bonum:</hi> sic reum accusat, ut a
laude Legis non recedat. <hi>Per bonum mihi,</hi> inquit, <hi>operatum
est mortem.</hi> Per quod bonum? Mandatum. Per
quod bonum? Legem. Quomodo operatum est mortem? <hi>Ut appareat peccatum; ut fiat supra modum peccatum,
delinquens per mandatum.</hi> 
 Ideo, <hi>supra modum.</hi> 
<pb n="0823"/>
Quando delinquebat sine mandato, minus erat: quando
delinquit per mandatum, excedit modum. Quando
enim non prohibetur aliquis, putat quia bene facit.
Prohibitus, incipit nolle facere: vincitur, trahitur,
subjugatur: jam restat illi gratiam invocare; quia
non potuit legem servare.</p>
        </div3>
<div3>
          <head>7.</head>
          <p>
 <hi>Tres leges.</hi> Ac per hoc lex illa, de qua dictum
est, <hi>Lex enim spiritus vitae liberavit te a lege peccati et
mortis,</hi> lex est fidei, lex est Spiritus, lex est gratiae,
lex est misericordiae. Illa vero lex peccati et mortis,
non est lex Dei, sed peccati et mortis. Illa vero altera
de qua dicit Apostolus, <hi>Lex sancta, et mandatum sanctum,
et justum, et bonum,</hi> lex est Dei, sed factorum,
lex operum: operum lex, quae jubet non juvat: lex
quae tibi ostendit, non tollit peccatum. Ab alia tibi
lege ostenditur peccatum, ab alia tollitur. Duo sunt
Testamenta, vetus et novum. Audi Apostolum dicentem: <hi>Dicite mihi, sub Lege volentes esse, Legem non
legistis? Scriptum est enim quod Abraham duos filios
habuit, unum de ancilla, et unum de libera. Sed is quidem
qui de ancilla, secundum carnem natus est; qui
autem de libera, per promissionem: quae sunt in allegoria.
Haec enim sunt duo Testamenta, unum quidem in
monte Sina in servitutem generans, quae est Agar</hi> 
 ancilla
Sarrae, quae data est Abrahae, et peperit Ismaelem
servum. Est ergo Testamentum vetus pertinens ad
Agar, <hi>in servitutem generans. Quae autem sursum est
Jerusalem, libera est, quae est mater nostra <note>(Galat. IV,
21-26)</note>
          </hi>. Ergo filii gratiae, filii sunt liberae: filii litterae,
filii sunt ancillae. Quaere filios ancillae: <hi>Littera occidit.</hi> 
Quaere filios liberae: <hi>Spiritus autem vivificat <note>(II Cor.
III, 6)</note>
          </hi>. <hi>Lex Spiritus vitae in Christo Jesu liberavit te a
lege peccati et mortis,</hi> unde te non potuit liberare lex
litterae. <hi>Quod enim impossibile erat Legis, in quo infirmabatur
per carnem.</hi> Rebellabat enim caro tua, subjugabat
te caro tua; audiebat Legem, et plus incitabat
concupiscentiam tuam. Infirmabatur ergo lex litterae
per carnem: ac per hoc impossibile erat legis litterae
liberare a lege peccati et mortis.</p>
        </div3>
<div3>
          <head>8.</head>
          <p>
 <hi>Christi caro sola non caro peccati. Misit Deus
Filium suum in similitudinem carnis peccati:</hi> non in
carne peccati. In carne quidem, sed non in carne peccati.
Caetera ergo omnium hominum caro, caro peccati:
sola illius, non caro peccati; quia non eum
mater concupiscentia, sed gratia concepit: tamen
habens similitudinem carnis peccati; unde et nutriri,
et esurire, et sitire, et dormire, et fatigari, et mori
potuit. <hi>In similitudinem carnis peccati misit Deus Filium
suum.</hi> </p>
        </div3>
<div3>
          <head>9.</head>
          <p>
 <hi>De peccato in Christo quomodo damnatum peccatum.--Et
de peccato damnavit peccatum in carne.</hi> De
quo peccato? Quod peccatum? <hi>De peccato damnavit
peccatum in carne: ut justitia legis impleatur in nobis.</hi> 
Jam illa justitia legis impleatur in nobis; jam illa justitia
quae jubetur, impleatur in nobis per Spiritum
qui adjuvat: id est, lex litterae impleatur in nobis per
<pb n="0824"/>
spiritum vitae: <hi>qui non secundum carnem ambulamus,
sed secundum spiritum.</hi> De quo ergo peccato Dominus,
quod peccatum damnavit? Video, video quidem quod
peccatum damnavit, video prorsus: <hi>Ecce Agnus Dei,
ecce qui tollit peccatum mundi <note>(Joan. I, 29)</note>
          </hi>. Quod peccatum?
Omne peccatum, omne nostrum peccatum
damnavit. Sed de quo peccato? Ipse non habebat
peccatum: de illo dictum est, <hi>Qui peccatum non fecit,
nec inventus est dolus in ore ejus <note>(I Petr. II, 22)</note>
          </hi>. Nullum
prorsus, nec trahendo, nec addendo: nullum peccatum
habuit, nec originis, nec propriae iniquitatis. Originem
virgo demonstrat; conversatio vero ejus sancta
satis ostendit nihil eum fecisse unde dignus esset
morte. Ideo ait: <hi>Ecce venit princeps hujus mundi</hi> 
(diabolum significans), <hi>et in me nihil inveniet.</hi> Non inveniet
quare me occidat princeps mortis. Et quare
ergo moreris? <hi>Sed ut sciant omnes quia voluntatem
Patris mei facio, eamus hinc <note>(Joan. XIV, 30 et 31)</note>
          </hi>. Et
perrexit ad passionem mortis, mortem voluntariam,
non necessitatis, sed arbitrii. <hi>Potestatem habeo ponendi
animam meam, et potestatem habeo iterum sumendi eam.
Nemo tollit eam a me, sed ego pono eam, et iterum sumo
eam <note>(Id. X, 17, 18)</note>
          </hi>. Si miraris potestatem, intellige
majestatem. Ut Deus loquitur, Christus loquitur.</p>
        </div3>
<div3>
          <head>10.</head>
          <p>
 <hi>Quorumdam sententia de loco Apostoli.</hi> De quo
ergo peccato damnavit peccatum? Intellexerunt quidam,
et pervenerunt ad sensum non improbum. Sed
tamen quid dixerit Apostolus, quantum mihi videtur,
indagare minime potuerunt. Rem tamen non malam
dixerunt: hanc vobis prius dico, et deinde quid mihi
videatur, et quod ipsa Scriptura divina ostendat esse
verissimum. Cum turbarentur: De quo peccato damnavit
peccatum? Habebat peccatum? hoc dixerunt, <hi>De
peccato damnavit peccatum,</hi> de peccato non suo; tamen <hi>de peccato damnavit peccatum.</hi> 
 Si ergo non de suo, de
cujus? De peccato Judae, de peccato Judaeorum. Unde
enim fudit sanguinem in remissionem peccatorum?
Quia crucifixus est a Judaeis. Quo tradente? Juda.
Judaei quando illum occiderunt, Judas illum tradidit.
Bene fecerunt, an peccaverunt? Peccaverunt. Ecce
de quo peccato damnavit peccatum. Bene dictum
est, et vere dictum est, quia et de peccato Judaeorum
Christus damnavit omne peccatum, quia illis persequentibus
fudit sanguinem, quo delevit omne peccatum.
Verumtamen alio loco vide quid dicat Apostolus: <hi>Pro Christo,</hi> 
 inquit, <hi>legatione fungimur, tanquam
Deo hortante per nos: obsecramus pro Christo,</hi> id est
tanquam Christus vos obsecret, pro illo vos obsecramus, <hi>reconciliari Deo.</hi> 
 Et sequitur: <hi>Eum qui non noverat
peccatum.</hi> Deus cui vos obsecramus reconciliari,
eum qui non noverat peccatum, id est Christum Deum,
eum Christum, qui non noverat peccatum, <hi>peccatum
pro nobis fecit, ut nos simus justitia Dei in ipso <note>(II Cor.
V, 20, 21)</note>
          </hi>. Numquid hic potest intelligi peccatum
<pb n="0825"/>
Judae, peccatum Judaeorum, peccatum cujusque alterius
hominis: cum audias: <hi>Eum qui non noverat
peccatum, peccatum pro nobis fecit?</hi> Quis? quem? Deus
Christum. Deus Christum fecit pro nobis peccatum.
Non dixit, Fecit pro nobis peccantem; sed, <hi>fecit eum
peccatum.</hi> Si nefas est dicere peccasse Christum, quis
ferat peccatum esse Christum? Et tamen non possumus
Apostolo contradicere. Non ei possumus dicere:
Quid est quod loqueris? Si enim hoc Apostolo dixerimus,
ipsi Christo dicimus. Ait enim alio loco: <hi>An
vultis experimentum ejus accipere, qui in me loquitur
Christus <note>(II Cor. XIII, 3)</note>
          </hi>?</p>
        </div3>
<div3>
          <head>11.</head>
          <p>
 <hi>Verior interpretatio Apostoli. Christus peccatum
factus quomodo.</hi> Quid igitur est? Intendat Charitas
vestra magnum altumque mysterium. Felices eritis, si
intellectum dilexeritis, et ad dilectum perveneritis.
Prorsus, prorsus Christus Dominus noster, Jesus Salvator
noster, Redemptor noster peccatum factus est,
ut nos essemus justitia Dei in ipso. Quomodo? Audite
Legem. Qui noverunt, sciunt quod dico: et qui non
noverunt, legant, vel audiant. In Lege peccata vocabantur
etiam sacrificia, quae pro peccatis offerebantur.
Habes, cum victima pro peccato adduceretur,
dicit Lex, <hi>Ponant manus suas sacerdotes super peccatum <note>(Levit. IV)</note>
          </hi>;
id est, super victimam pro peccato.
Et quod est aliud quam Christus sacrificium pro peccato? <hi>Sicut et Christus,</hi> 
 inquit, <hi>dilexit vos, et tradidit
semetipsum pro vobis oblationem et hostiam Deo in odorem
suavitatis <note>(Ephes. V, 2)</note>
          </hi>. Ecce de quo peccato
damnavit peccatum: de sacrificio quod factus est pro
peccatis, inde damnavit peccatum. Ipsa est <hi>Lex spiritus
vitae,</hi> quae <hi>liberavit te a lege peccati et mortis.</hi> Quia
lex illa altera, lex litterae, lex jubens, bona est quidem; <hi>Mandatum, sanctum, et justum, et bonum:</hi> 
 sed <hi>infirmabatur per carnem;</hi> 
 et quod jubebat, in nobis
impleri non poterat. Alia ergo lex, ut dicere coeperam,
tibi ostendat peccatum, alia tollat: ostendat peccatum
lex litterae, tollat peccatum lex gratiae.
</p>
        </div3>
      </div1>

<div1>
        <head>SERMO CLIII . <hi>De verbis Apostoli, Rom.</hi> VII, 5-13, Cum essemus in carne, passiones peccatorum quae per Legem sunt, operabantur in membris nostris, ut fructum ferrent morti, <hi>etc. Contra Manichaeos aperte, et tacite contra Pelagianos</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Locus Apostoli exponendus
quam difficilis.</hi> Audivimus, concorditerque respondimus,
et Deo nostro consona voce cantavimus: <hi>Beatus
vir quem tu erudieris, Domine, et ex lege tua docueris
eum <note>(Psal. XCIII, 12)</note>
            </hi>. Silentium si praebeatis,
audietis. Non invenit locum sapientia, ubi non est
patientia. Nos loquimur, sed erudit Deus: nos loquimur,
sed Deus docet. Non enim beatus dictus est
quem docet homo, sed <hi>quem tu erudieris, Domine.</hi> Nos
<pb n="0826"/>
plantare possumus et rigare: sed Dei est incrementum
dare <note>(I Cor. III, 7)</note>. Qui plantat et qui rigat, forinsecus
operatur: qui dat incrementum, intrinsecus
opitulatur. Quae nobis lectio de sancti Apostoli
Epistola proposita sit ad loquendum, quam difficilis,
quam latebrosa, quam (si non intelligatur aut male
intelligatur) periculosa; puto, fratres, imo scio, quia
nobiscum recitaretur, audistis; et fluctuastis, si advertistis;
aut si aliqui et intellexistis, quam sit arduum
sine dubitatione vidistis. Hanc itaque lectionem
totumque ipsum molestum et obscurum, sed intelligentibus
salubrem Epistolae Apostoli locum suscepimus,
adjuvante misericordia Dei, exponere disserendo.
Charitati vestrae debitores nos esse scio, exactores
vos esse sentio. Quemadmodum nos, ut ista percipiatis,
oramus: sic et vos orate, ut ea vobis explicare
valeamus. Si enim oratio nostra concordet; et
vos faciet Deus idoneos auditores, et nos debiti hujus
fidelissimos redditores.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Hoc loco abutuntur Manichaei.--Cum
enim essemus in carne,</hi> ait Apostolus, <hi>passiones peccatorum
quae per Legem sunt, operabantur in membris
nostris, ut fructum ferrent morti.</hi> Hic videtur (quod
non intelligentibus primum et grande periculum est)
Apostolus reprehendere et culpare legem Dei. Dicit
aliquis, Absit hoc ab animo qualiscumque christiani:
quis hoc vel insanus audeat de Apostolo suspicari?
Et tamen, fratres mei, verba ista male intellecta, fomitem
insaniae furori Manichaeorum subministrarunt.
Manichaei enim legem Dei per Moysen datam, dicunt
non a Deo datam, et eam Evangelio contrariam esse
contendunt. Et quando cum eis agitur, his testimoniis
apostoli Pauli quae non intelligunt, conantur convincere,
quid dicam, catholicos non intelligentes,
et non potius negligentes? Non enim multum est, si
quis velit esse diligens, post calumnias ab haeretico
auditas, saltem considerare in codice circumstantiam
lectionis. Quod si fecerit; ibi mox inveniet unde adversarium
loquacem redarguat, unde hostes Legis rebellesque
prosternat. Etsi enim tardus est ad intelligenda
verba Apostoli, manifesta ibi laus est expressa legis Dei.</p>
          </div3>
<div3>
            <head>3.</head>
            <p>
 <hi>Manichaeorum calumnia refellenda ex consequentibus.</hi> 
Videte enim prius et advertite. <hi>Cum enim essemus
in carne, ait, passiones peccatorum quae per Legem sunt,
operabantur.</hi> Hic jam Manichaeus erigit cervicem, exaltat
cornua, impetit te, facit impetum: Ecce, inquit, <hi>passiones peccatorum quae per Legem sunt.</hi> 
 Quomodo
bona est Lex, per quam in nobis sunt passiones peccatorum,
et operantur in membris nostris, ut fructum
ferant morti? Lege, aliquantum progredere, totum
audi patienter, et si non intelligenter. Hoc enim
quod ait, <hi>Passiones peccatorum quae per Legem sunt,
operabantur in membris nostris,</hi> multum est ut intelligas:
sed prius esto mecum Legis laudator, et tunc
fieri mereberis intellector. Clausum cor habes, et clavem
accusas? Ecce interim quod non intelligimus,
paululum seponamus, ad laudem Legis quae aperta
<pb n="0827"/>
est veniamus. <hi>Passiones,</hi> inquit, <hi>peccatorum, quae per
Legem sunt, operabantur in membris nostris, ut fructum
ferrent morti. Nunc ergo evacuati sumus a Lege mortis,
in qua detinebamur, ita ut serviamus in novitate spiritus,
et non in vetustate litterae.</hi> Adhuc videtur Legem arguere,
culpare, improbare, detestari: sed non intelligentibus.
Cum enim dicit, <hi>Cum essemus in carne,
passiones peccatorum quae per Legem sunt, operabantur
in membris nostris, ut fructum ferrent morti. Nunc ergo
evacuati sumus a Lege mortis, in qua detinebamur,
ita ut serviamus in novitate spiritus, et non in vetustate
litterae,</hi> quasi utique videtur Legem accusare atque
culpare. Vidit hoc et ipse, vidit, sensit se non intelligi,
et contra obscuritatem verborum suorum cogitationes
hominum commoveri: sensit quid possis dicere, sensit
quid possis contradicere; et prior hoc voluit dicere,
ut tu non invenias quod diceres.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Apostolus ipse Legis reprehensores
ibidem damnat.--Quid ergo dicemus,</hi> inquit? Hoc
sequitur. <hi>Quid ergo dicemus? Lex peccatum est? Absit.</hi> 
Uno verbo Legem absolvit, Legis accusatorem damnavit.
Auctoritatem Apostoli contra me proferebas, o
Manichaee, et dicebas mihi, cum Legem reprehenderes,
Ecce Audi Apostolum, lege Apostolum: <hi>Passiones
peccatorum quae per Legem sunt, operabantur in
membris nostris, ut fructum ferrent morti. Nunc ergo
evacuati sumus a Lege mortis, in qua detinebamur, ita
ut serviamus in novitate spiritus, et non in vetustate litterae.</hi> 
Jactabas te, clamabas, dicebas, Audi, lege, vide:
ista dixeras, et jam verso tergo ire cupiebas. Exspecta,
audivi te, audi me: imo nec ego te, nec tu me;
sed ambo simul audiamus Apostolum, qui solvit se,
et alligat te. <hi>Quid ergo dicemus,</hi> inquit? <hi>Lex peccatum
est?</hi> Hoc dicebas, <hi>Lex peccatum est,</hi> hoc nempe dicebas.
Ecce audisti quod dicebas, audi quod dicas. Legem
Dei peccatum esse dicebas, quando eam caecus
et improvidus reprehendebas. Errasti: vidit Paulus
errorem tuum. Quod dicebas, ipse dixit. <hi>Quid ergo dicemus?
Lex peccatum est?</hi> Quod dicebas, hoc dicimus? <hi>Lex peccatum est? Absit.</hi> 
 Si Apostoli sequebaris auctoritatem,
appende verbum, et cape inde consilium.
Audi, <hi>Lex peccatum est? Absit.</hi> Audi, <hi>Absit.</hi> Si Apostolum
sequeris, si ejus auctoritatem plurimi pendis, audi, <hi>Absit:</hi> 
 et quod sentiebas, a te absit. <hi>Quid ergo
dicemus?</hi> Quid dicemus? quia dixi, <hi>Passiones peccatorum
quae per Legem sunt, operabantur in membris nostris,
ut fructum ferrent morti;</hi> quia dixi, <hi>Evacuati sumus
a Lege mortis, in qua detinebamur;</hi> quia dixi, <hi>Serviamus in novitate spiritus, et non in vetustate litterae:
Lex peccatum est? Absit.</hi> 
 Quare ergo, Apostole,
tanta illa dixisti?
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Lex concupiscere malum prohibens,
non est mala.</hi> Lex absit ut sit peccatum: <hi>Sed peccatum,</hi> 
inquit, <hi>non cognovi, nisi per Legem. Nam concupiscentiam
nesciebam, nisi Lex diceret, Non concupisces.</hi> Jam modo
interrogo te, Manichaee, modo te interrogo, responde
<pb n="0828"/>
mihi. Mala est Lex quae dicit, <hi>Non concupisces?</hi> Hoc
nec luxuriosus mihi et nequam aliquis responderit.
Etenim et ipsi homines flagitiosi quando reprehenduntur,
erubescunt; et quando sunt inter castos, lascivire
non audent. Si ergo malam dicis esse Legem
quae dicit, <hi>Non concupisces;</hi> impune vis concupiscere;
accusas Legem, quia percutit libidinem. Fratres
mei, si non audiremus Apostolum dicentem, <hi>Lex
peccatum est? Absit;</hi> sed tantummodo verba Legis
commemorantem, ubi dictum est, <hi>Non concupisces:</hi> 
etiam Legem illo non laudante, nos tamen laudare
deberemus: illam laudare, nos accusare. Ecce Lex,
ecce desuper tuba divina clamat homini, <hi>Non concupisces.
Non concupisces,</hi> reprehende si potes; fac, si
reprehendere non potes. Audisti, <hi>Non concupisces,</hi> 
reprehendere non audes. Quia bonum est quod dixit, <hi>Non concupisces;</hi> 
 malum est concupiscere. Malum
culpat Lex, a tuo malo te prohibet Lex. Ergo concupiscere
malum culpat Lex, a tuo malo te prohibet
Lex. Ergo fac quod jubet Lex, noli facere quod vetat
Lex, noli concupiscere.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Concupiscentiae malum ante Legem
ignotum.</hi> Sed quid ait Apostolus? <hi>Concupiscentiam
nesciebam, nisi Lex diceret, Non concupisces.</hi> Ibam
enim post concupiscentiam meam, et qua trahebat currebam,
ejusque illecebras blandas, et ex carnali suavitate
jucundas magnam felicitatem arbitrabar. <hi>Laudatur</hi> 
enim <hi>peccator,</hi> ait Lex, <hi>in desideriis animae suae; et
qui iniqua gerit, benedicitur <note>(Psal. IX, 3)</note>
            </hi>. Invenis hominem
concupiscentias suas carnales sectantem, totumque
se illis servum donantem, aucupari undique voluptates,
fornicari, inebriari; non dico amplius; fornicari, inquam,
inebriari. Haec dixi quae licite committuntur, sed non Dei
legibus. Quis enim aliquando ad judicem ductus est, quia
meretricis lupanar intravit? Quis aliquando in publicis
tribunalibus accusatus est, quia per suas lyristrias
lascivus immundusque defluxit? Quis aliquando habens
uxorem, quia ancillam suam vitiavit, crimen invenit?
Sed in foro, non in coelo; in lege mundi, non
in lege Creatoris mundi. Luxuriosus autem, immundus
atque lascivus felix dicitur abundare voluptatibus,
frui deliciis. Jamvero si se etiam vino ingurgitet, si
bibat mensuras sine mensura; parum est quia non
invenit crimen, etiam viri fortis accipit nomen: tanto
nequior, quanto sub poculo invictior. Cum laudantur
ista, et dicitur, Felix est, magnus est, bene est illi;
et non solum hoc non putatur esse peccatum, sed
etiam putatur vel Dei donum, vel certe suave, blandum
et licitum bonum: procedit lex Dei, et dicit, <hi>Non concupisces.</hi> 
 Ille homo qui putabat magnum bonum
esse, magnamque felicitatem existimabat, ea quae
posset, suae concupiscentiae non negare, sequi qua
trahit; audit, <hi>Non concupisces;</hi> et cognoscit esse peccatum.
Deus dixit, homo audivit, Deo credidit, peccatum
suum vidit; quod bonum putabat, malum esse
cognovit: voluit frenare concupiscentiam, non ire
post eam, strinxit se, conatus est, victus est. Qui fuit
antea nescius malorum suorum, factus est doctus, et
pejus est victus: coepit esse non solum peccator, sed
<pb n="0829"/>
etiam praevaricator. Peccator enim et antea erat: sed
antequam Legem audiret, peccatorem se esse nesciebat.
Legem audivit, peccatum vidit; conatus est vincere,
superatus atque prostratus est; factus est et Legis
praevaricator, qui fuit antea nescius peccator. Hoc
dicit Apostolus: <hi>Lex peccatum est? Absit. Sed peccatum
non cognovi, nisi per Legem. Nam concupiscentiam
nesciebam, nisi Lex diceret, Non concupisces.</hi> </p>
          </div3>
<div3>
            <head>7.</head>
            <p>
 <hi>Concupiscentia per Legem aucta, non victa.--Occasione
autem accepta, peccatum per mandatum operatum
est in me omnem concupiscentiam.</hi> Minor erat concupiscentia,
quando ante Legem securus peccabas, nunc
autem oppositis tibi obicibus Legis, fluvius concupiscentiae
quasi frenatus est paululum, non siccatus:
sed increscente impetu qui te ducebat obicibus nullis,
obruit te obicibus ruptis. Concupiscentia tua minor
erat, quando tuam movebat libidinem, omnis est
autem quando transcendit et Legem. Vis nosse quam
magna sit? Vide quid ruperit: <hi>Non concupisces.</hi> Non
homo dixit, Deus dixit, Creator dixit, Judex aeternus
dixit, non quicumque dixit. Fac ergo quod dixit. Non
facis? observa judicantem qui dixit. Sed quid facias,
o homo? Ideo non vicisti, quia de te praesumpsisti.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Praesumens de se ipso vincitur.</hi> 
Attende ergo nunc verba superiora, quae videbantur
obscura: <hi>Cum enim essemus in carne.</hi> Verba quae superiora
diximus, unde coepit lectio quae obscura videbatur,
attendite: <hi>Cum enim essemus in carne, passiones
peccatorum quae per Legem sunt.</hi> Unde per Legem
sunt? Quia eramus in carne. Quid est, quia eramus
in carne? Praesumebamus de carne. Num enim
qui loquebatur Apostolus, jam exierat de ista carne,
aut eis loquebatur qui jam exierant morte de ista
carne? Non utique; sed secundum hujus vitae modum,
et qui loquebatur, et quibus loquebatur, in carne erant.
Quid ergo est, <hi>Cum essemus in carne;</hi> nisi, cum de carne
praesumeremus, hoc est, de nobis consideremus?
Homini enim dictum est, et de hominibus dictum est, <hi>Videbit omnis caro salutare Dei 
 <note>(Isai. XL, 5; Luc. III,
6)</note>
            </hi>. Quid est, <hi>Videbit omnis caro;</hi> nisi, videbit omnis
homo? Et quid est, <hi>Verbum caro factum est <note>(Joan.
I, 14)</note>
            </hi>; nisi, Verbum homo factum est? Non enim
Verbum et caro erat, et anima ibi non erat: sed carnis
nomine homo significatus est, in eo quod legitur, <hi>Verbum caro factum est.</hi> 
 Ergo <hi>Cum essemus in carne,</hi> 
id est, in concupiscentiis carnis versaremur, ibique
totam spem nostram tanquam in nobis poneremus: <hi>passiones peccatorum, quae per legem sunt,</hi> 
 auctae sunt
per legem. Prohibendo enim fecerunt legis praevaricatorem;
quia ille qui praevaricator est factus, Deum
non habuit adjutorem. <hi>Operabantur</hi> ergo <hi>in membris
nostris, ut fructum ferrent,</hi> cui, nisi <hi>morti?</hi> Si damnandus
erat peccator quam spem habet praevaricator?
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Confidendum non in se, sed in
Deo.</hi> Ergo, o homo, vicit te concupiscentia tua; vicit,
quia in malo loco te invenit: invenit te in carne,
ideo te vicit. Migra inde: quid expavescis? Non tibi dixi
ut moriaris. Noli expavescere, quia dixi, Migra de carne.
Non tibi dixi ut moriaris, imo audeo dicere, dixi ut
<pb n="0830"/>
moriaris. Si mortui estis cum Christo, quae sursum sunt
quaerite. In carne vivens, noli esse incarne. <hi>Omnis caro
fenum, Verbum autem Domini manet in aeternum <note>(Isai.
XL, 6)</note>
            </hi>. Dominus fiat refugium tuum. Instat concupiscentia,
urget te, magnas vires accepit adversum te,
prohibitione Legis grandior facta est, majorem hostem
pateris: sit Dominus refugium tuum, turris fortitudinis
a facie inimici <note>(Psal. LX, 4)</note>. Noli ergo esse in carne,
in spiritu esto. Quid est in spiritu esto? In Deo spem
pone. Nam si posueris spem in ipso spiritu quo homines,
iterum spiritus tuus in carnem relabitur, quia non
dedisti eum illi a quo suspendatur. Non se continet,
si non continetur. Noli remanere in te, transcende et
te: in illo te pone qui fecit te. Nam si spem in te
habueris, accepta Lege praevaricator eris. Invenit te
hostis nudum refugio, invadit te: vide ne forte rapiat,
velut leo, et non sit qui eruat <note>(Psal. XLIX, 22)</note>.
Attende verba Apostoli Legem laudantis, se accusantis,
reum se sub Lege facientis, et personam forte
tuam in se transfigurantis, et dicentis tibi: <hi>Peccatum
non cognovi, nisi per Legem. Nam concupiscentiam nesciebam,
nisi Lex diceret, Non concupisces. Occasione
autem accepta, peccatum per mandatum operatum est
in me omnem concupiscentiam. Sine lege enim peccatum
mortuum est.</hi> Quid est, <hi>mortuum est?</hi> Latet, non apparet
omnino, tanquam sepultum ignoratur. <hi>Adveniente
autem mandato, peccatum revixit.</hi> Quid est, <hi>revixit?</hi> 
Apparere coepit, sentiri coepit, rebellare adversum
me coepit.
</p>
          </div3>
        </div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Delectatio legis Dei, et delectatio
concupiscentiae.--Ego autem mortuus sum.</hi> Quid est, <hi>mortuus sum?</hi> 
 Praevaricator factus sum, <hi>Et inventum
est mihi mandatum quod erat in vitam.</hi> Videte quia Lex
laudatur, <hi>mandatum quod erat in vitam.</hi> Qualis enim
vita est, non concupiscere? O vita dulcis! Dulcis est
quidem voluptas concupiscentiae: verum est, nec eam
homines sequerentur, nisi dulcis esset. Theatrum,
spectaculum, meretrix lasciva, turpissima cantilena,
dulcia sunt ista concupiscentiae; dulcia plane, suavia,
delectabilia: sed, <hi>Narraverunt mihi injusti delectationes,
sed non sicut lex tua, Domine <note>(Psal. CXVIII, 85)</note>
            </hi>.
Suavia sunt, dulcia sunt, delectabilia sunt: sed audi
meliora, <hi>Narraverunt mihi injusti delectationes, sed non
sicut lex tua, Domine.</hi> Felix anima quae hujusmodi delectationibus
oblectatur, ubi turpitudine nulla inquinatur,
et veritatis serenitate purgatur. Quem autem
delectat lex Dei, et sic delectat, ut omnes delectationes
lasciviae vincat, non sibi arroget istam delectationem: <hi>Dominus dabit suavitatem 
 <note>(Psal. LXXXIV,
13)</note>
            </hi>. Quam dicam? Domine, da mihi illam suavitatem,
vel illam? <hi>Suavis es, Domine, et in tua suavitate
doce me justitias tuas <note>(Psal. CXVIII, 68)</note>
            </hi>. In tua suavitate
doce me, et doces me. Tunc disco ut faciam,
si in tua suavitate doceas me. Caeterum quamdiu
blanditur iniquitas et dulcis est iniquitas, amara est
<pb n="0831"/>
veritas. <hi>In tua suavitate doce me:</hi> ut suavis sit veritas,
dulcedine tua contemnatur iniquitas. Multo melior
est et suavior veritas, sed sanis suavis est panis. Quid
melius et praeclarius pane coelesti? Sed si non obstupefacit
dentes iniquitas. Scriptura enim dicit: <hi>Sicut
uva acerba dentibus noxia est, et fumus oculis; sic iniquitas
utentibus ea <note>(Prov. X, 26)</note>
            </hi>. Quid prodest quia
panem laudatis, si male vivitis? Quod laudatis non
manducatis. Cum ergo audis verbum, cum audis verbum
justitiae et veritatis, et laudas; multo laudabilius
est, si facias. Fac ergo quod laudas. An dicturus
es: Volo, sed non valeo? Quare non vales? Quia sanitas
non est. Unde sanitatem perdidisti, nisi quia
peccando Creatorem offendisti? Ergo ut ejus panem,
quem laudas, cum suavitate, id est, cum sanitate
manduces, dic illi: <hi>Ego dixi, Domine, miserere mei;
sana animam meam, quoniam peccavi tibi <note>(Psal. XL, 5)</note>
            </hi>.
Ergo, inquit, <hi>inventum est mihi mandatum quod erat
in vitam, hoc esse in mortem.</hi> Erat enim sibi antea
ignotus peccator, factus est manifestus praevaricator.
Ecce inventum est illi in mortem, quod erat in vitam.
</p>
          </div3>
        </div2>

<div2>
          <head>CAPUT IX.</head>
<div3>
            <head>11.</head>
            <p>
 <hi>Homo superbus gladio proprio
occisus.--Occasione autem,</hi> inquit, <hi>accepta peccatum per
mandatum fefellit me, et per illud occidit.</hi> Sic factum
est primo in paradiso: <hi>Fefellit,</hi> inquit, <hi>me occasione
accepta per mandatum.</hi> Vide serpentem mulieri illi
susurrantem. Quaesivit ab ea quid dixerit Deus: respondit
illa, <hi>Dixit nobis Deus: Ex omni ligno quod est
in paradiso, edetis; de ligno autem scientiae boni et mali
non edetis. Ex eo si ederitis, morte moriemini.</hi> Hoc est
Dei mandatum. Contra serpens: <hi>Non,</hi> inquit, <hi>morte
moriemini. Sciebat enim Deus quia qua die ederitis,
aperientur oculi vestri, et eritis tanquam dii <note>(Gen. III,
2-5)</note>
            </hi>. <hi>Occasione</hi> ergo <hi>accepta peccatum per mandatum
fefellit me, et per illud occidit.</hi> Gladio quem portabas,
te inimicus occidit; armis tuis te vicit, armis tuis te
interemit. Recipe mandatum: scito esse arma, non
quibus occidat te, sed quibus a te occidatur inimicus.
Sed noli praesumere de viribus tuis. Vide parvum David
contra Goliath, vide parvum contra ingentem;
sed in nomine Domini praesumentem. <hi>Tu venis ad me,</hi> 
inquit, <hi>cum clypeo et lancea; ego in nomine Domini
omnipotentis <note>(I Reg. XVII, 45)</note>
            </hi>. Sic, sic; aliter non:
omnino aliter non prosternitur inimicus. Qui praesumit
de viribus suis, antequam pugnet ipse prosternitur.
</p>
          </div3>
        </div2>

<div2>
          <head>CAPUT X.</head>
<div3>
            <head>12.</head>
            <p>
 <hi>Apostolus etiam atque etiam Legis
apertissimus laudator.</hi> Videte tamen, charissimi, videte
etiam atque etiam Paulum apostolum contra furorem
Manichaeorum esse legis divinae apertissimum
laudatorem, videte quid adjungat: <hi>Itaque lex quidem
sancta, et mandatum sanctum, et justum, et bonum.</hi> 
Numquid uberius laudari potest? Paulo ante verbo
illo quod dixit, <hi>Absit,</hi> defenderat a crimine, non laudaverat.
Aliud est a crimine objecto defendere, aliud
debito praeconio praedicare. Crimen objectum fuit, <hi>Quid ergo dicemus? Lex peccatum est?</hi> 
 Defensio, <hi>Absit.</hi> 
Uno verbo defenditur veritas; quia magna est Apostoli
defendentis auctoritas. Quid diu defendat? Sufficit. <hi>Absit. An vultis,</hi> 
 inquit, <hi>experimentum accipere
<pb n="0832"/>
ejus qui in me loquitur Christus <note>(II Cor. XIII, 3)</note>
            </hi>? Modo
autem: <hi>Itaque lex quidem sancta, et mandatum sanctum,
et justum, et bonum.</hi> </p>
          </div3>
<div3>
            <head>13.</head>
            <p>
 <hi>Idem tractatur argumentum. Quod ergo bonum
est, mihi factum est mors? Absit.</hi> Quia bonum non est
mors. <hi>Sed peccatum ut appareat peccatum, per bonum
operatum est mihi mortem.</hi> Mors non est lex, sed peccatum
est mors. Jamdudum autem dixerat. <hi>Sine lege
peccatum mortuum est.</hi> Ubi vos admonueram, quia <hi>mortuum est,</hi> 
 dixit, absconditum latet, non apparet.
Modo videte quam vere ita dictum sit: <hi>Peccatum,</hi> inquit, <hi>ut appareat peccatum.</hi> 
 Non dixit, Ut sit; quia
erat et quando non apparebat. <hi>Peccatum ut appareat
peccatum.</hi> Quid est, <hi>ut appareat peccatum?</hi> Quia <hi>concupiscentiam
nesciebam, nisi Lex diceret, Non concupisces.</hi> 
Non ait, Concupiscentiam non habebam; sed, <hi>concupiscentiam nesciebam</hi> 
 Sic etiam hic non ait, Ut
sit peccatum; sed, <hi>ut appareat peccatum, per bonum
mihi operatum est mortem.</hi> Quam mortem? <hi>Ut fiat supra
modum peccator aut peccatum per mandatum.</hi> Attende, <hi>supra modum peccator.</hi> 
 Quare <hi>supra modum?</hi> 
Quia jam et praevaricatio. <hi>Ubi enim lex non est, nec
praevaricatio <note>(Rom. IV, 15)</note>
            </hi>.
</p>
          </div3>
        </div2>

<div2>
          <head>CAPUT XI.</head>
<div3>
            <head>14.</head>
            <p>
 <hi>Peccatum ex primo homine tractum.</hi> 
Videte ergo, fratres, videte genus humanum a prima
illius primi hominis morte fluxisse. Etenim <hi>peccatum</hi> a
primo homine <hi>intravit in hunc mundum, et per peccatum
mors, et ita in omnes homines pertransiit <note>(Id. V,
12)</note>
            </hi>. <hi>Pertransiit,</hi> verbum attendite, quod audistis:
considerate, videte quid est, <hi>pertransiit. Pertransiit:</hi> 
inde est et parvulus reus; peccatum nondum fecit,
sed traxit. Etenim illud peccatum non in fonte mansit,
sed <hi>pertransiit:</hi> non in illum aut illum, sed <hi>in
omnes homines pertransiit.</hi> Genuit peccatores morti
obnoxios primus peccator, primus praevaricator. Venit
ad sanandos de virgine Salvator. Quia ad te non
qua venisti, venit: non enim ille de concupiscentia
maris et feminae, non de illo vinculo concupiscentiae. <hi>Spiritus,</hi> 
 inquit, <hi>sanctus superveniet in te.</hi> Dictum est
hoc virgini, dictum est fide ferventi, non concupiscentia
carnis aestuanti: <hi>Spiritus sanctus superveniet in te,
et virtus Altissimi obumbrabit tibi <note>(Luc. I, 35)</note>
            </hi>. Quae
tale obumbraculum haberet, quando ardore libidinis
aestuaret? Quia ergo non qua venisti ad te venit, liberat
te. Ubi te invenit? Venumdatum sub peccato,
jacentem in morte primi hominis, trahentem peccatum
primi hominis, habentem reatum antequam habere
posses arbitrium. Ecce ubi te invenit, quando
parvulum invenit. Sed parvuli aetatem excessisti:
ecce crevisti, primo peccato multa addidisti; legem
accepisti, praevaricator exstitisti. Sed noli esse sollicitus: <hi>Ubi abundavit peccatum, superabundavit gratia <note>(Rom. V, 20)</note>
            </hi>.
Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CLIV . <hi>De verbis Apostoli, Rom.</hi> VII, Scimus quia lex spiritualis est; ego autem carnalis sum, <hi>etc. Contra Pelagianos, qui dicunt hominem sine peccato esse posse in hac vita</hi>. Habitus ad mensam S. Martyris Cypriani.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0833"/> <hi>Lex ad quid data est.</hi> Hesternam
lectionem de sancti apostoli Pauli Epistola,
qui sermoni adfuistis, audistis: illam lectio sequitur
quae hodie recitata est. Adhuc versatur ille difficilis
et periculosus locus, quem vobis in adjutorio Domini
nostri, quantum me religioso apud eum adjuvatis affectu,
pro viribus quas dare dignatur, exponere et
enodare suscepimus. Patientiam mihi praebeat Charitas
vestra, ut si habeo propter obscuritatem rerum
difficilem disputationem, saltem habeam facilem vocem.
Si enim utrumque sit difficile, multum laboratur:
et utinam non sine causa laboretur. Ut autem
prosit labor noster, sit patiens auditus vester. Quia
Legem non culpat Apostolus, hesterno die audientibus,
quantum existimo, satisfecimus. Ibi quippe ait: <hi>Quid ergo dicemus? Lex peccatum est. Absit. Sed peccatum
non cognovi, nisi per legem. Nam concupiscentiam
nesciebam, nisi Lex diceret, Non concupisces. Occasione
autem accepta, peccatam per mandatum operatum
est in me omnem concupiscentiam. Sine lege enim
peccatum mortuum est;</hi> 
 id est latet, non apparet. <hi>Ego
autem vivebam aliquando sine lege: adveniente autem
mandato, peccatum revixit. Ego autem mortuus sum, et
inventum est mihi mandatum quod erat in vitam</hi> (quid
enim tam pertinens ad vitam, quam, <hi>Non concupisces?),
hoc esse in mortem. Peccatum enim occasione accepta
per mandatum fefellit me, et per illud occidit:</hi> concupiscentiam
terruit, non exstinxit; terruit, non oppressit;
fecit timorem poenae, non amorem justitiae. <hi>Itaque,</hi> 
inquit, <hi>lex quidem sancta, et mandatum sanctum,
et justum, et bonum. Quod ergo bonum est, mihi factum
est mors? Absit.</hi> Non enim lex mors, sed peccatum
mors. Quid ergo ex occasione mandati? <hi>Sed peccatum
ut appareat peccatum</hi> - latebat enim quando
mortuum dicebatur: <hi>per bonum mihi operatum est
mortem; ut,</hi> addita praevaricatione, <hi>fiat supra modum
peccator aut peccatum per mandatum;</hi> quia praevaricatio
peccato non adderetur, si non esset mandatum. Alio
enim loco dicit aperte idem apostolus: <hi>Ubi enim lex non
est, nec praevaricatio <note>(Rom. IV, 15)</note>
            </hi>. Quid ergo? Quid
dubitamus ad hoc datam esse Legem, ut inveniret se
homo? Quando enim Deus non prohibebat a malo, latebat
se homo: vires suas languidas non invenit, nisi
quando legem prohibitionis accepit. Invenit ergo se,
in malis invenit se. Quo fugit se? Quocumque enim
fugerit se, sequitur se. Et quid ei prodest de se invento
scientia, quam sauciat conscientia?
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>De se ipso an hic loquatur Apostolus.</hi> 
Loquitur ergo et in ista lectione, quae hodie recitata
est, ille qui invenit se. <hi>Scimus,</hi> inquit, <hi>quia lex
spiritualis est; ego autem carnalis sum, venumdatus sub
peccato. Quod enim operor, ignoro. Non enim quod
volo, hoc ago; sed quod odi, illud facio.</hi> Quaeritur hoc loco
<pb n="0834"/>
magna diligentia quis intelligatur, utrum ipse Apostolus
qui loquebatur; an alium aliquem in se transfiguravit,
quem tangeret in se, sicut dixit quodam loco: <hi>Haec autem omnia transfiguravi in me et Apollo propter
vos, ut in nobis discatis 
 <note>(I Cor. IV, 6)</note>
            </hi>. Si ergo Apostolus
loquitur (quod nemo dubitat), et cum dicit, <hi>Non quod volo ago; sed quod odi, illud facio,</hi> 
 non de
altero, sed de se ipso dicit: quid sumus intellecturi,
fratres mei? Itane apostolus Paulus nolebat, verbi
gratia, facere adulterium, et faciebat adulterium?
nolebat esse avarus, et erat avarus? Quis autem nostrum
audeat se induere tali blasphemia, ut de Apostolo
hoc sentiat? Forte ergo alius est aliquis: forte tu es,
aut tu es, aut ille est, aut ego sum. Si ergo aliquis
nostrum est, ipsum quasi de ipso audiamus, et non
irati nos corrigamus. Si autem ipse est, forte enim et
ipse est; non sic intelligamus quod dixit, <hi>Non quod
volo ago; sed quod odi, illud facio,</hi> tanquam vellet esse
castus, et esse adulter; aut vellet esset misericors, et
esset crudelis; aut vellet esse pius, et esset impius.
Non ad hoc accipiamus, <hi>Non enim quod volo, hoc ago;
sed quod odi, illud facio.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Apostolus nec ipse sine concupiscentia.</hi> 
Sed ad quid? Volo non concupiscere, et concupisco.
Lex quid dixit? <hi>Non concupisces.</hi> Homo Legem
audivit, vitium agnovit: bellum indixit, captivitatem
invenit. Sed forte aliquis homo, non Apostolus. Quid
ergo dicimus, fratres mei? Non habebat ullam concupiscentiam
Apostolus in carne sua, quam habere
nollet; cui tamen existenti, titillanti, suggerenti, sollicitanti,
aestuanti, tentanti non consentiret? Dico
Charitati vestrae, si crediderimus Apostolum nullam
prorsus habuisse infirmitatem concupiscentiae cui reluctaretur,
multum credimus de illo: atque utinam
ita sit. Non enim invidere nos oportet Apostolis, sed
Apostolos imitari. Verumtamen, charissimi, audio
ipsum Apostolum confitentem, nondum eum ad tantam
perfectionem justitiae pervenisse, quantam in
Angelis esse credimus: quorum Angelorum aequalitatem
speramus, si ad hoc quod volumus perveniamus.
Quid enim aliud nobis Dominus promittit in
resurrectione, ubi ait: <hi>In resurrectione mortuorum
neque nubent, neque uxores ducent; non enim incipient
mori, sed erunt aequales Angelis Dei <note>(Matth. XXII, 30, et
Luc. XX, 35, 36)</note>
            </hi>?</p>
          </div3>
<div3>
            <head>4.</head>
            <p>
 <hi>Apostolum loqui de propria sua imperfectione.</hi> 
Dicit ergo aliquis: Et tu unde scis quia Paulus apostolus
angeli justitiam et perfectionem nondum habebat?
Non facio injuriam Apostolo, non credo nisi
Apostolo, alium testem non quaero; suspicantem non
audio, nimium laudantem non curo. Dic mihi, sancte
Apostole, de te ipso, ubi nemo dubitat quia de te ipso
loqueris. Nam ubi dixisti, <hi>Non quod volo ago; sed quod
odi, illud facio;</hi> existunt qui dicant, quod alium
in te nescio quem transfiguraveris laborantem, deficientem,
victum, captivum. Tu mihi dic de te, ubi
<pb n="0835"/>
nemo dubitat quia loqueris de te. <hi>Fratres,</hi> ait Apostolus, <hi>ego me ipsum non arbitror apprehendisse.</hi> 
 Et quid
facis? <hi>Unum autem, quae retro oblitus, in ea quae ante
sunt extentus, secundum intentionem,</hi> ait, non secundum
perfectionem; <hi>secundum intentionem sequor ad
palmam supernae vocationis Dei in Christo Jesu.</hi> Supra
jam dixerat: <hi>Non quia jam acceperim, aut jam perfectus
sim <note>(Philipp. III, 12-14)</note>
            </hi>. Adhuc contradicitur
et dicitur: Dicebat ista Apostolus, quia nondum pervenerat
ad immortalitatem; non quia nondum pervenerat
ad justitiae perfectionem. Jam ergo tam justus
erat quam sunt Angeli, sed nondum immortalis sicut
sunt Angeli. Sic, inquiunt, sic est prorsus. Modo
dixisti: Tam erat justus quam sunt Angeli, sed nondum
immortalis sicut sunt Angeli. Ergo perfectionem
justitiae jam tenebat, sed sequendo palmam supernam,
immortalitatem quaerebat.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Infirmitatem animi sui confitetur
Apostolus.</hi> Dic nobis, sancte Apostole, alium aliquem
manifestiorem locum, non ubi quaeris immortalitatem,
sed ubi confiteris infirmitatem. Et hic jam susurratur,
jam contradicitur. Videor mihi audire quorumdam
cogitationes, et hic dicitur mihi: Verum est,
novi quid dicturus es: confitetur infirmitatem, sed
carnis, non mentis; confitetur infirmitatem, sed corporis,
non animi: in animo autem est perfecta justitia,
non in corpore. Nam quis ignorat utique Apostolum
in corpore fuisse fragilem, corpore fuisse
mortalem, sicut dicit: <hi>Habemus thesaurum istum in
vasis fictilibus <note>(II Cor. IV, 7)</note>
            </hi>? Quid tibi ergo cum vase
fictili? De thesauro aliquid loquere. Si aliquid minus
habuit, si erat quod ei ad aurum justitiae posset addi,
inveniamus. Ipsum audiamus, ne injuriosi existimemur. <hi>Et ne magnitudine revelationum mearum,</hi> 
 Apostolus
dicit: <hi>In magnitudine revelationum mearum ne
extollar.</hi> Nempe hic agnoscitis Apostolum habentem
magnitudinem revelationum, et timentem elationis
praecipitium. Ut ergo noveris quia et ipse Apostolus,
qui volebat alios salvos facere, adhuc curabatur: ut
noveris quia et ipse adhuc curabatur; si magnipendis
ipsius honorem, audi quid medicus ei apposuerit ad
tumorem: audi non me, ipsum audi. Audi confitentem,
ut sentias docentem. Audi: <hi>Et ne magnitudine
revelationum mearum extollar.</hi> Ecce jam possum dicere
apostolo Paulo: Ne extollaris, sancte Apostole? Tu
ne extollaris, adhuc cavendum est? Tu ne extollaris,
adhuc timendum est? Tu ne extollaris, adhuc huic
infirmitati medicina quaerenda est?
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Tumoris epithema Apostolo datum.</hi> 
Quid mihi, inquit, dicis tu? Et tu audi quid sim; et
noli altum sapere, sed time. Audi quomodo brevis
agnus ingrediatur, ubi aries sic periclitatur. <hi>Ne magnitudine,</hi> 
inquit, <hi>revelationum mearum extollar, datus
est mihi stimulus carnis meae, angelus satanae, qui me
colaphizet.</hi> Qualem tumorem timuit, qui mordacissimum
epithema accepit? Jam ergo modo dic quia
tanta in illo erat justitia, quanta est in Angelis sanctis.
An forte et angelus sanctus in coelo, ne extollatur,
accipit stimulum angelum satanae, a quo colaphizetur?
<pb n="0836"/>
Absit hoc de sanctis Angelis suspicari. Homines
sumus, Apostolos sanctos homines agnoscamus; vasa
electa, sed adhuc fragilia; adhuc in hac carne peregrinantes,
nondum in coelesti patria triumphantes.
Ergo quoniam Dominum ter rogavit, ut ab illo iste
stimulus auferretur; nec auditus est ad voluntatem,
quia exauditus est ad sanitatem <note>(II Cor. XII, 7-9)</note>; forte
non indecenter ipse loquitur, ubi dicit, <hi>Scimus autem
quia Lex spiritualis est; ego autem carnalis sum.</hi> </p>
          </div3>
<div3>
            <head>7.</head>
            <p>
 <hi>Sanctus quisque in hac vita carnalis et spiritualis.</hi> 
Ergo carnalis Apostolus, qui aliis dicebat, <hi>Vos qui
spirituales estis, instruite hujusmodi in spiritu lenitatis?</hi> 
alios tanquam spirituales alloquitur, et ipse carnalis
est? Sed quid dixit et ipsis spiritualibus, quia nondum
erant in perfectione coelesti et angelica, nondum erant
in illius patriae securitate, sed in hujus peregrinationis
sollicitudine versabantur? quid eis dixit? Certe
spirituales eos vocavit: <hi>Vos,</hi> inquit, <hi>qui spirituales
estis, instruite hujusmodi in spiritu lenitatis, intendens
te ipsum, ne et tu tenteris <note>(Galat. VI, 1)</note>
            </hi>. Ecce, quem
spiritualem jam appellavit, timuit illi tentationis fragilitatem,
unde posset tentari spiritualis, etsi non ex
mente, utique ex carne. Spiritualis enim, quia secundum
spiritum vivit; adhuc autem ex parte mortali
carnalis: idem spiritualis, idemque carnalis. Ecce
spiritualis: <hi>Mente servio legi Dei.</hi> Ecce carnalis: <hi>carne autem legi peccati.</hi> 
 Idem ergo ipse et spiritualis
et carnalis? Idem plane, quamdiu hic vivit, sic est.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Quis totus carnalis, quis ex parte
vel totus spiritualis.</hi> Noli mirari, quisquis es, quicumque
carnalibus concupiscentiis cedis atque consentis,
qui eas vel bonas putas ad explendam libidinis saturitatem,
vel certe sic jam vides malas, ut eis tamen
cedendo consentias, et quo ducunt sequaris, et ea quae
mala suggerunt perpetres; totus carnalis es. Tu, tu
quisquis talis es, totus carnalis es. Si autem concupiscis
quidem, quod Lex vetat, cum dicit, <hi>Non concupisces <note>(Exod. XX, 17)</note>
            </hi>;
servas tamen aliud quod item
Lex jubet, <hi>Post concupiscentias tuas non eas <note>(Eccli.
XVIII, 30)</note>
            </hi>: mente spiritualis es, carne carnalis. Aliud
est enim, non concupiscere; aliud, post concupiscentias
suas non ire. Non concupiscere, omnino perfecti
est; post concupiscentias suas non ire, pugnantis
est, luctantis est, laborantis est. Ubi fervet pugna,
quare desperatur victoria? Quando erit victoria?
Quando absorbebitur mors in victoriam. Tunc enim
vox erit triumphantis, non sudor pugnantis. Quae futura
est vox illa triumphantis, cum corruptibile hoc
induerit incorruptionem, et mortale hoc induerit immortalitatem?
Vides victorem, audi exsultantem,
exspecta triumphantem. <hi>Tunc fiet sermo qui scriptus
est, Absorpta est mors in victoriam. Ubi est, mors, contentio
tua? ubi est, mors, aculeus tuus <note>(I Cor. XV, 53-55)</note>
            </hi>? <hi>Ubi est?</hi> 
 Ecce erat, et non est. <hi>Ubi est, mors,
contentio tua?</hi> Ecce mortis contentio: <hi>Non quod volo
ago.</hi> Ecce mortis contentio: <hi>Scimus quia lex spiritualis
est; ego autem carnalis sum.</hi> Si ergo Apostolus de se
ipso dicit; si dico, non confirmo: si Apostolus dicit, <hi>Scimus quia lex spiritualis est, ego autem carnalis sum:</hi> 
<pb n="0837"/>
mente enim spiritualis, corpore carnalis: quando
totus spiritualis? Cum, <hi>Seminatur corpus animale, resurget
corpus spirituale <note>(I Cor. XV, 44)</note>
            </hi>. Modo ergo quando
fervet mortis contentio, <hi>non quod volo ago:</hi> ex parte
spiritualis, ex parte carnalis; ex parte meliore spiritualis,
ex parte inferiore carnalis. Adhuc confligo,
nondum vici: magnum mihi est non vinci. <hi>Non quod
volo, hoc ago; quod odi, illud facio.</hi> Quid facis? Concupisco.
Etsi concupiscentiae non consentio, etsi post
concupiscentias meas non eo; tamen adhuc concupisco:
et utique etiam in ipsa parte ego sum.
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Idem carnalis simul et spiritualis.</hi> 
Non enim ego in mente, et alius in carne. Sed quid? <hi>Igitur ipse ego:</hi> 
 quia ego in mente, ego in carne. Non
enim duae naturae contrariae, sed ex utraque unus homo:
quia unus Deus, a quo factus est homo. <hi>Igitur
ipse ego,</hi> ego ipse, <hi>mente servio legi Dei, carne autem
legi peccati.</hi> Mente non consentio legi peccati: sed
tamen nollem esset in membris meis lex ulla peccati.
Quia ergo nollem, et tamen est; <hi>non quod volo ago:</hi> quia
concupisco, et nolo, <hi>non quod volo ago; sed quod odi, illud
facio.</hi> Quid odi? Concupiscere. Odi concupiscere, et
tamen ago illud carne, non mente: <hi>Quod odi, illud facio.</hi> </p>
          </div3>
<div3>
            <head>10.</head>
            <p>
 <hi>Consentiens cum lege.--Si autem quod nolo, illud
facio; consentio legi, quoniam bona est.</hi> Quid est hoc, <hi>Si quod nolo, illud facio; consentio Legi, quoniam bona
est?</hi> 
 Consentires legi, si quod vellet faceres: facis
quod lex odit, quomodo consentis legi? Prorsus, <hi>Si
quod nolo, hoc facio; consentio legi, quoniam bona
est.</hi> Quomodo? Quia jubet lex, <hi>Non concupisces,</hi> 
Quid volo ego? non concupiscere? Volendo quod vult
lex, <hi>consentio legi, quoniam bona est.</hi> Si diceret lex, <hi>Non concupisces,</hi> 
 et ego vellem concupiscere; non
consentirem legi, et omnino ab illa voluntatis perversitate
diversus existerem. Dicente enim lege, <hi>Non
concupisces,</hi> et ego vellem concupiscere; non consentio
legi Dei. Quid modo? quid dicis, o lex? <hi>Non concupisces.</hi> 
Et ego nolo concupiscere, et ego nolo; quod
non vis, nolo: ideo consentio, quia quod non vis,
nolo. Non implet legem infirmitas mea: sed Legem
laudat voluntas mea. Ergo si quod nolo, hoc ago;
ideo consentio legi, quia nolo quod non vult, non
quia ago quod nolo. Ipsum enim agere concupiscere
est, non concupiscentiae consentire: ne aliquis jam in
Apostolo peccandi sibi quaerat exemplum, et det malum
exemplum. <hi>Non quod volo ago.</hi> Quid enim lex
dicit? <hi>Non concupisces.</hi> Et ego nolo concupiscere, et
tamen concupisco; quamvis concupiscentiae meae assensum
non praebeam, quamvis post eam non eam.
Resisto enim, averto mentem, nego arma, teneo membra;
et tamen fit in me quod nolo. Quod non vult lex,
nolo cum lege; quod non vult, nolo: ergo consentio legi.
</p>
          </div3>
        </div2>

<div2>
          <head>CAPUT VIII.</head>
<div3>
            <head>11.</head>
            <p>
 <hi>Ignorare peccatum.</hi> Sed quia
ego sum in carne, ego sum in mente; sed magis ego
sum in mente, quam in carne. Quia enim ego sum in
mente, ego sum in regente: mens enim regit, caro
regitur: et magis sum ego in eo quo rego, quam in
eo in quo regor. Quia ergo magis ego in mente: <hi>Nunc
autem jam non ego operor illud. Nunc autem,</hi> quid est?
<pb n="0838"/> <hi>Nunc autem,</hi> 
 jam redemptus, qui fui antea sub peccato
venumdatus, jam accepta gratia Salvatoris, ut
mente condelecter legi Dei, <hi>non ego operor illud, sed
quod habitat in me peccatum. Scio enim quia non habitat
in me.</hi> Iterum ergo <hi>in me:</hi> audi quod sequitur, <hi>hoc est in carne mea bonum. Velle enim mihi adjacet.
Scio.</hi> 
 Quid scis? <hi>Quia non habitat in me, hoc est in
carne mea, bonum.</hi> Jamdudum dixeras, <hi>Quod operor,
ignoro.</hi> Si ignoras, quomodo scis? Modo dicis, <hi>Ignoro;</hi> 
modo dicis, <hi>Scio:</hi> ego quomodo intelligam, nescio.
An hoc est quod intelligo? Ubi enim ait, <hi>Quod operor,
ignoro;</hi> dixit <hi>ignoro,</hi> non approbo, non accepto, non
mihi placet, non consentio, non laudo. Non enim et
Christus eos ignorabit, quibus dicturus est, <hi>Non novi
vos <note>(Matth. VII, 23)</note>
            </hi>. Prorsus etiam hoc intelligo, <hi>Quod enim operor, ignoro:</hi> 
 quia quod non facio, ignoro. <hi>Non enim ego operor illud, sed id quod in me habitat
peccatum.</hi> 
 Ideo ignoro: quia non ego facio, sicut
dictum est de Domino, <hi>Eum qui non noverat peccatum <note>(II Cor. V, 21)</note>
            </hi>.
Quid est, <hi>non noverat?</hi> Ergo non noverat
quod arguebat? non noverat quod puniebat?
Si ergo non noverat quod puniebat, injuste puniebat.
Quia vero juste puniebat, noverat quod puniebat. Et
tamen peccatum non noverat, quia peccatum non fecerat. <hi>Quod enim operor, ignoro: non enim quod volo
ago; sed quod odi, illud facio. Si autem quod nolo, hoc
facio; consentio legi, quoniam bona est. Nunc autem,</hi> 
accepta jam gratia, <hi>non ego operor illud:</hi> libera est
mens, caro captiva. <hi>Non ego operor illud, sed id quod
in me habitat peccatum. Scio enim quia non habitat in
me, hoc est in carne mea, bonum.</hi> 
</p>
          </div3>
        </div2>

<div2>
          <head>CAPUT IX.</head>
<div3>
            <head>12.</head>
            <p>
 <hi>Perficere legem in hac vita sanctis
non conceditur.--Velle enim adjacet mihi, perficere
autem bonum non adjacet. Adjacet velle, perficere non
adjacet.</hi> Non dixit, facere; sed, <hi>perficere.</hi> Non enim
nihil facis. Rebellat concupiscentia, et non consentis;
delectat uxor aliena, et non annuis, mentem avertis,
in secretarium mentis intras. Vides foris strepentem
concupiscentiam, profers adversus eam sententiam,
mundans conscientiam. Nolo, inquis, non facio. Puta
quia delectat, non facio, habeo cui condelecter. <hi>Condelector
enim legi Dei secundum interiorem hominem.</hi> 
Quid tu de carne tua tumultuaris? Quid delectationes
stultas, temporales fluxas, vanas, noxias, tumultuose
suggeris, et eas quasi garrula mihi narras? <hi>Narraverunt
mihi injusti delectationes.</hi> Inde est et ista concupiscentia.
Narrat mihi delectationes, <hi>sed non sicut lex tua,
Domine <note>(Psal. CXVIII, 85)</note>
            </hi>. <hi>Condelector enim legi Dei:</hi> 
non de me, sed de gratia Dei. Tu concupiscentia in
carne tumultuaris, mentem tibi non subdis. <hi>In Deo
sperabo; non timebo quid faciat mihi caro <note>(Psal. LV,
5)</note>
            </hi>. Me, me, hoc est, mente non consentiente, tumultuatur
caro. <hi>In Deo,</hi> inquit, <hi>sperabo; non timebo quid
faciat mihi caro.</hi> Sicut nec aliena, ita nec mea. Qui
ergo in se haec agit, nihil facit? Multum facit: magnum
est quod facit, sed tamen non perficit. Quid est
enim perficere? <hi>Ubi est, mors, contentio tua?</hi> Ergo, <hi>Velle adjacet mihi, perficere autem bonum non.</hi> </p>
          </div3>
<div3>
            <head>13.</head>
            <p>
 <hi>Idem tractatur argumentum.--Non enim quod
<pb n="0839"/>
volo, facio bonum; sed quod nolo malum, hoc ago.</hi> Et repetit, <hi>Si autem quod nolo ego, hoc facio,</hi> 
 id est, concupisco; <hi>jam non ego operor illud, sed id quod in me habitat
peccatum. Invenio ergo legem mihi volenti facere
bonum.</hi> 
 Bonum invenio legem; bonum est lex,
bonum aliquid est lex. Unde probo? Quia implere
volo. <hi>Invenio ergo legem mihi volenti facere
bonum; quoniam mihi malum adjacet.</hi> Et hoc <hi>mihi.</hi> 
Non enim caro non mea, aut de alia substantia caro,
aut de alio principio caro, aut anima ex Deo, et caro
de gente tenebrarum. Absit. Languor repugnat sanitati.
Semivivus jacet in via <note>(Luc. X, 30)</note>, curatur adhuc,
sanantur omnes languores ejus <note>(Psal. CII, 3)</note>. <hi>Non
quod volo ago; sed quod odi, illud facio. Si autem quod
nolo ego, illud facio; invenio ergo legem volenti mihi facere
bonum, quoniam mihi malum adjacet.</hi> Quod malum?
</p>
          </div3>
        </div2>

<div2>
          <head>CAPUT X.</head>
<div3>
            <head>14.</head>
            <p>
 <hi>Idem tractatur argumentum.--Condelector
enim legi Dei secundum interiorem hominem.
Video aliam legem in membris meis, repugnantem
legi mentis meae, et captivum me ducentem in lege peccati,
quae est in membris meis:</hi> captivum, sed ex carne;
captivum, sed ex parte. Nam mens repugnat, et condelectatur
legi Dei. Sic enim intelligere debemus, si
de se ipso Apostolus loquitur. Jam ergo si mens non
consentit peccato titillanti, suggerenti, blandienti; si
mens non consentit, quoniam habet alias interius delectationes
suas, delectationibus carnis ex nulla parte
conferendas: si ergo non consentit, et est in me quiddam
mortuum, et quiddam vivum, mors adhuc contendit,
sed mens viva non consentit. Numquid ipsa
mors non est in te? Numquid illud quod mortuum
est, non pertinet ad te? Adhuc tibi est contentio.
Quid etiam inde sperandum est?</p>
          </div3>
<div3>
            <head>15.</head>
            <p>
 <hi>Idem tractatur argumentum.--Miser ego homo:</hi> 
etsi non in mente, tamen in carne miser homo. Non
enim in mente homo, et in carne non homo. Quis
enim unquam carnem suam odio habuit <note>(Ephes. V,
29)</note>? <hi>Miser ego homo, quis me liberabit de corpore mortis
hujus?</hi> Quid est hoc, fratres? Quasi carere vult
corpore. Quid festinas? Si tantum ibi est intentio tua,
ut corpore careas; mors quandoque ventura est, et te
ab isto corpore mortis dies adveniens ultimus procul
dubio liberabit. Quid est quod pro magno gemis?
Quid est quod dicis, <hi>Quis me liberabit?</hi> Mortalis loqueris,
moriturus loqueris. Separatio mentis a carne
quandoque ventura est: propter brevitatem vitae nunquam
longe est; propter quotidianos casus quando
sit, nescis. Ergo sive festines, sive tardes, omnis vita
humana brevis est: quid pro magno gemis, et dicis, <hi>Quis me liberabit de corpore mortis hujus?</hi> 
</p>
          </div3>
        </div2>

<div2>
          <head>CAPUT XI.</head>
<div3>
            <head>16.</head>
            <p>
 <hi>In resurrectione soli justi liberantur
de corpore mortis.</hi> Et adjungit: <hi>Gratia Dei per
Jesum Christum Dominum nostrum.</hi> Pagani enim qui
non habent gratiam Dei per Jesum Christum Dominum
nostrum, non morientur? non quandoque die
ultimo a carne solventur? non illo die a corpore mortis
hujus liberabuntur? Tu quid est quod pro magno
<pb n="0840"/>
gratiae Dei per Jesum Christum Dominum nostrum
vis tribuere, quia de corpore mortis hujus liberaberis?
Respondet tibi Apostolus, si sensum ejus cepimus,
imo quia Domino adjuvante, sine dubio cepimus;
respondet tibi Apostolus, et dicit: Scio quid loquar.
Paganos dicis liberari a corpore mortis hujus, quia
veniet dies ultimus vitae hujus, et solventur ad tempus
a corpore mortis hujus. Veniet et dies, <hi>quando
omnes qui sunt in monumentis audient vocem</hi> ejus; <hi>et
procedent qui bona fecerunt, in resurrectionem vitae:</hi> 
ecce liberati a corpore mortis hujus. <hi>Qui mala fecerunt,
in resurrectionem judicii <note>(Joan. V, 28, 29)</note>
            </hi>: ecce
redierunt ad corpus mortis hujus. Corpus mortis hujus
redit ad impium, nec inde aliquando solvetur.
Tunc non erit vita aeterna, sed mors aeterna, quia
poena aeterna.
</p>
          </div3>
        </div2>

<div2>
          <head>CAPUT XII.</head>
<div3>
            <head>17.</head>
            <p>
 <hi>Corpus sanctorum post resurrectionem
immortale.</hi> Tu autem, o Christiane, roga quantum
potes, exclama et dic: <hi>Miser ego homo, quis me
liberabit de corpore mortis hujus?</hi> Respondetur tibi:
securus efficeris, non de te, sed de Domino tuo; securus
efficeris de pignore tuo. Spera cum Christo regnum
Christi, jam pignus tenes sanguinem Christi.
Dic, dic, <hi>Quis me liberabit de corpore mortis hujus?</hi> ut
respondeatur tibi, <hi>Gratia Dei per Jesum Christum Dominum
nostrum.</hi> Non enim sic liberaberis de corpore
mortis hujus, ut hoc corpus non habeas. Habebis, sed
jam non mortis hujus. Ipsum erit, sed non ipsum erit.
Ipsum erit, quia ipsa caro erit: non ipsum erit, quia
mortale non erit. Sic, sic liberaberis a corpore mortis
hujus, ut mortale hoc induat immortalitatem, et corruptibile
hoc induat incorruptionem. A quo? per quem? <hi>Gratia Dei, per Jesum Christum Dominum nostrum.
Quia per unum hominem mors, et per unum hominem
resurrectio mortuorum. Sicut in Adam omnes moriuntur:</hi> 
inde est quod gemis. <hi>In Adam omnes moriuntur:</hi> inde
est quod gemis, inde est quod cum morte confligis,
inde est corpus mortis hujus. Sed <hi>sicut in Adam omnes
moriuntur, sic et in Christo omnes vivificabuntur <note>(I Cor.
XV, 21, 22)</note>
            </hi>. Vivificatus accepto corpore immortali,
ubi dicas, <hi>Ubi est, mors, contentio tua?</hi> liberatus eris
a corpore mortis hujus: non tamen virtute tua, sed <hi>gratia Dei per Jesum Christum Dominum nostrum.</hi> 
 Conversi
ad Dominum, etc.
</p>
          </div3>
        </div2>
      </div1>

<div1>
        <head>SERMO CLV . <hi>De verbis Apostoli, Rom.</hi> VIII, 1-11, Nulla ergo condemnatio est nunc his qui sunt in Christo Jesu, <hi>etc., Contra Pelagianos</hi>. Habitus in basilica SS. Martyrum Scillitanorum.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Concupiscentia cur vocetur
<pb n="0841"/>
peccatum. Peccatum quomodo regnum amittit.</hi> Hesterna
lectio sancti Apostoli eo usque terminata est, ubi dictum
est: <hi>Igitur ipse ego mente servio legi Dei, carne
autem legi peccati.</hi> In qua conclusione demonstravit
Apostolus, ad hoc se dixisse quae supra dixerat, <hi>Jam
non ego operor illud, sed id quod in me habitat peccatum <note>(Rom. VII, 25, 20)</note>
            </hi>;
quia non mente operabatur consentiendo,
sed carne concupiscendo. Hoc enim peccati
nomine appellat, unde oriuntur cuncta peccata,
id est, ex carnali concupiscentia. Quidquid enim est
peccatorum in dictis, in factis, in cogitationibus, non
exoriuntur nisi ex mala cupiditate, non exoriuntur
nisi ex illicita delectatione. Huic ergo illicitae delectationi
si resistamus, si non consentiamus, si membra
velut arma non ministremus; non regnat peccatum in
nostro mortali corpore. Peccatum enim ante regnum
perdit, et sic perit. In hac ergo vita, quantum ad sanctos
attinet, regnum perdit, in alia perit. Hic enim
regnum perdit, quando post concupiscentias nostras
non imus: ibi autem perit, quando dicetur, <hi>Ubi est,
mors, contentio tua?</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Quomodo in sanctis nulla hic damnatio.</hi> 
Ergo cum dixisset Apostolus, <hi>Mente servio
legi Dei, carne autem legi peccati;</hi> non dando membra
committendis iniquitatibus, sed tantum concupiscendo,
nec tamen illicitae concupiscentiae manus dando:
ergo cum dixisset, <hi>Mente servio legi Dei, carne autem
legi peccati;</hi> subjecit et ait, <hi>Nulla ergo condemnatio est
nunc his qui sunt in Christo Jesu <note>(Rom. VIII, 1)</note>
            </hi>. His
qui sunt in carne condemnatio est: his qui sunt in
Christo Jesu nulla condemnatio est. Ne putares hoc
postea futurum, ideo addidit, <hi>nunc.</hi> Postea illud exspecta,
ut nec concupiscentia sit in te, contra quam
contendas, cum qua confligas, cui non consentias,
quam frenes et domes: post exspecta, quia nec ipsa
erit. Si enim quod nobiscum contendit ex mortali corpore
etiam postea erit; <hi>Ubi est, mors, contentio tua?</hi> 
falsum erit. Quid ergo postea futurum sit, sciamus. <hi>Tunc</hi> 
 enim <hi>fiet sermo qui scriptus est, Absorpta est mors
in victoriam. Ubi est, mors, contentio tua? ubi est, mors,
aculeus tuus? Aculeus enim mortis est peccatum; virtus
autem peccati, lex <note>(I Cor. XV, 54-56)</note>
            </hi>. Quia ex prohibibitione
auctum est desiderium, non exstinctum. Lex
peccato dedit virtutem, tantummodo per litteram jubendo,
non per spiritum subveniendo. Ergo tunc non
erit hoc, sed quid nunc? Quid sit nunc, quaeris? Quod
et paulo ante dixit: <hi>Nunc autem jam non ego operor
illud:</hi> et ibi <hi>nunc.</hi> Quid est, <hi>non ego operor illud?</hi> 
Non consentio, non annuo, non decerno, semper mihi
displicet: membra mea teneo. Et magnum est hoc:
cum sit ex carne concupiscentia, et ad carnem pertineant
corporis membra, quando non regnat peccatum,
id est, carnis concupiscentia; plus habet juris
mens ad tenenda membra carnis, ne dentur in arma
iniquitatis, quam ipsa concupiscentia carnis ad movenda
membra carnis. Itaque concupiscentia est carnis,
et membra carnis: mens tamen quia dominatum
habet: si tamen desuper adjuvetur, ne cum ei multum
<pb n="0842"/>
contar Dei gratiam damus, non regem, sed tyrannum
faciamus: tantum ergo valet mens, sic regit cum regitur,
ut de membris ipsius carnis, contra concupiscentiam
carnis ipsius, possit agere quod ait Apostolus, <hi>Non ergo regnet peccatum in vestro mortali corpore,
ad obediendum desideriis ejus; nec exhibeatis membra
vestra arma iniquitatis peccato 
 <note>(Rom. VI, 12, 13)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>A lege peccati nemo liber nisi per
gratiam.--Nulla ergo condemnatio est nunc his qui sunt
in Christo Jesu.</hi> Non sint solliciti, si concupiscentiis
illicitis titillantur: non sint solliciti, quod videtur
adhuc esse lex in membris repugnans legi mentis. <hi>Nulla</hi> 
 enim <hi>condemnatio est.</hi> Sed quibus? etiam <hi>nunc</hi> 
quibus? <hi>Qui sunt in Christo Jesu.</hi> Et ubi est illa sententia,
de qua dicebat paulo ante. <hi>Video aliam legem
in membris meis repugnantem legi mentis meae, et captivantem
me in lege peccati quae est in membris meis <note>(Id.
VII, 23)</note>
            </hi>? Sed <hi>me</hi> dicebat ex carne, non ex mente. Ubi
ergo illa lex, si <hi>nulla condemnatio est his qui sunt in
Christo Jesu? Lex enim spiritus vitae in Christo Jesu.
Lex enim,</hi> non illa in monte Sina per litteram: <hi>Lex
enim,</hi> non illa in vetustate litterae; sed <hi>Lex spiritus
vitae in Christo Jesu, liberavit te a lege peccati et mortis.</hi> 
Ut enim condelecteris legi Dei secundum interiorem
hominem, unde haberes, nisi lex spiritus vitae in Christo
Jesu liberaret te a lege peccati et mortis? Ideo,
mens humana, ne tibi tribuas, ne multum superbias;
imo ne omnino superbias, o mens humana, quod non
consentis desideriis carnis, quod lex peccati non te de
arce deponit: <hi>Lex spiritus vitae in Christo Jesu liberavit
te a lege peccati et mortis.</hi> Non te illa lex liberavit,
de qua supra dictum est, <hi>Ut serviamus in novitate spiritus,
et non in vetustate litterae <note>(Ibid. 6)</note>
            </hi>. Quare illa
non liberavit? Nonne et ipsa digito Dei scripta est?
Nonne digitus Dei Spiritus sanctus intelligitur? Lege
Evangelium, et vide quia ubi dicit unus evangelista,
Domino dicente, <hi>Si ego in Spiritu Dei ejicio daemonia <note>(Matth. XII, 28)</note>
            </hi>;
alius dicit, <hi>Si ego in digito Dei ejicio
daemonia <note>(Luc. XI, 20)</note>
            </hi>. Si ergo et lex illa digito Dei
scripta est, hoc est, Spiritu Dei; quo Spiritu victi magi
Pharaonis dixerunt, <hi>Digitus Dei est hic <note>(Exod. VIII,
19)</note>
            </hi>: si ergo et ipsa, imo cum et ipsa Spiritu Dei, hoc
est, digito Dei conscripta sit, quare non de illa dicitur, <hi>Lex enim spiritus vitae in Christo Jesu?</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Lex peccati et mortis quaenam.
Lex Moysi cur data.</hi> Lex enim mortis non ipsa dicitur,
lex peccati et mortis non illa lex dicitur quae data
est in monte Sina. Lex peccati et mortis illa dicitur
de qua gemens ait, <hi>Video aliam legem in membris meis,
repugnantem legi mentis meae.</hi> Sed illa lex, ipsa est
quae dicta est, <hi>Itaque lex quidem sancta, et mandatum
sanctum, et justum, et bonum.</hi> Et subjecit, <hi>Quod ergo
bonum est, mihi factum est mors? Absit. Sed peccatum ut
appareat peccatum, per bonum mihi operatum est mortem;
ut fiat supra modum peccator</hi> aut <hi>peccatum per
mandatum.</hi> Quid est, <hi>supra modum?</hi> Ut addatur
praevaricatio. Data est ergo lex illa, ut inveniretur
infirmitas. Parum est hoc, non solum ut inveniretur,
sed etiam ut augeretur, et vel sic medicus quaereretur.
<pb n="0843"/>
Si enim levis morbus esset, contemneretur: si morbus
contemneretur, medicus non quaereretur: si medicus
non quaereretur, morbus non finiretur. Ideo ubi
abundavit peccatum, superabundavit gratia <note>(Rom.
V, 20)</note>: quae delevit cuncta peccata quae invenit, et
ad non peccandum voluntati nostrae conanti adjutorium
subministravit; ut ipsa voluntas nostra non in se
ipsa, sed in Deo laudaretur. <hi>In Deo</hi> enim <hi>laudabimur
tota die <note>(Psal. XLIII, 9)</note>
            </hi>: et, <hi>In Domino laudabitur
anima mea; audiant mites, et jucundentur <note>(Psal.
XXXIII, 3)</note>
            </hi>. <hi>Audiant mites:</hi> nam superbi et litigiosi non
audiunt. Ergo quare non ipsa est Lex digito Dei
scripta, quae dat adjutorium hoc gratiae, de qua loquimur?
Quare? Quia in tabulis lapideis scripta est,
non in tabulis cordis carnalibus <note>(II Cor. III, 3)</note>.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Veteris ac novae Legis concordia.</hi> 
Denique, fratres mei, in magno mysterio videte concordiam,
videte distantiam; concordiam Legis, distantiam
plebis. Celebratur Pascha in veteri populo,
sicut nostis occisione agni cum azymis: ubi occisio
ovis Christum significat, azyma autem novam vitam,
hoc est, sine vetustate fermenti. Unde nobis Apostolus
dicit: <hi>Expurgate vetus fermentum, ut sitis nova
conspersio, sicut estis azymi: Pascha enim nostrum
immolatus est Christus <note>(I Cor. V, 7)</note>
            </hi>. Celebratum est
ergo Pascha in illo veteri populo, nondum in luce fulgente,
sed in umbra significante celebratum est: et
post quinquaginta dies a celebratione Paschae, sicut
computans inveniet qui voluerit, datur Lex in monte
Sina, scripta digito Dei. Venit verum Pascha, immolatur
Christus: transitum facit a morte ad vitam.
Transitus enim interpretatur hebraice Pascha: quod
expressit evangelista dicens, <hi>Cum autem veniret hora
ut transiret Jesus de hoc mundo ad Patrem <note>(Joan.
XIII, 1)</note>
            </hi>. Celebratur ergo Pascha, resurgit Dominus,
facit transitum a morte ad vitam, quod est Pascha; et
numerantur quinquaginta dies, et venit Spiritus
sanctus, digitus Dei.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Legum earumdem differentia.</hi> 
Sed videte ibi quomodo, et hic quomodo. Ibi plebs
longe stabat, timor erat, amor non erat. Nam usque
adeo timuerunt, ut dicerent ad Moysen: <hi>Loquere tu ad
nos, et non nobis loquatur Dominus, ne moriamur.</hi> 
Descendit ergo, sicut scriptum est, Deus in Sina in
igne; sed plebem longe stantem territans, et digito
suo scribens in lapide <note>(Exod. XIX, XX, et XXXI, 18)</note>,
non in corde. Huc autem quando venit Spiritus sanctus,
congregati erant fideles in unum: nec in monte
terruit, sed intravit in domum. De coelo quidem factus
est subito sonus, quasi ferretur flatus vehemens:
sonuit, sed nullus expavit. Audisti sonum, vide et
ignem; quia et in monte utrumque erat, et ignis et
sonitus; sed illic etiam fumus, hic vero ignis serenus. <hi>Visae sunt</hi> 
 enim <hi>illis,</hi> inquit Scriptura, <hi>linguae
divisae, velut ignis.</hi> Numquid de longinquo territans?
Absit. Nam <hi>insedit super unumquemque eorum, et
coeperunt linguis loqui, sicut Spiritus dabat eis pronuntiare <note>(Act. II, 1-4)</note>
            </hi>.
Audi linguam loquentem, et intellige
Spiritum, non in lapide, sed in corde scribentem.
<pb n="0844"/> <hi>Lex</hi> 
 ergo <hi>spiritus vitae,</hi> scripta in corde, non in
lapide; <hi>in Christo Jesu,</hi> in quo celebratum est verissimum
Pascha; <hi>liberavit te a lege peccati et mortis.</hi> 
Nam ut noveris ipsam esse distantiam evidentissimam
veteris et novi Testamenti; unde et dicit Apostolus. <hi>Non in tabulis lapideis, sed in tabulis cordis carnalibus <note>(II Cor. III, 3)</note>
            </hi>.
Dominus apud prophetam dicit, <hi>Ecce
dies veniunt, dicit Dominus, et consummabo super domum
Jacob testamentum novum, non secundum testamentum
quod constitui patribus eorum, in die qua apprehendi
manum eorum, et duxi eos de terra Aegypti.</hi> 
Deinde ipsam differentiam evidenter ostendens: <hi>Dans,</hi> 
 inquit, <hi>leges meas in cordibus eorum; in cordibus,</hi> 
inquit, <hi>eorum superscribam eas. <note>(Jerem. XXXI,
31-33)</note>
            </hi>. Si ergo scribatur lex Dei in corde tuo, non
foris terreat, sed intus mulceat; tunc <hi>Lex spiritus
vitae in Christo Jesu liberavit te a lege peccati et
mortis.</hi> 
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Legis infirmitas ex carne. Christus
in similitudine carnis peccati.--Quod enim impossibile
erat Legis.</hi> Hoc enim sequitur in lectione Apostoli, <hi>Quod impossibile erat Legis.</hi> 
 Et ne ipsa culparetur,
quid subjunxit? <hi>In quo infirmabatur per carnem.</hi> Lex
enim jubebat, et non implebat; quia caro, ubi non
erat gratia, invictissime resistebat. Et lex <hi>infirmabatur
per carnem: quia lex spiritualis est; ego autem carnalis
sum.</hi> Quomodo ergo lex mihi opitularetur jubens
per litteram, et non dans gratiam? <hi>Infirmabatur
per carnem.</hi> Quid fecit Deus, cum hoc impossibile
esset legis, et infirmaretur per carnem? <hi>Deus Filium
suum misit.</hi> Per quid infirmabatur lex, et propter
quid erat hoc impossibile legis? <hi>Infirmabatur per carnem.</hi> 
Quid ergo Deus? Contra carnem misit carnem:
imo etiam pro carne misit carnem. Peccatum enim
carnis occidit, carnis substantiam liberavit. <hi>Misit
Deus Filium suum in similitudinem carnis peccati.</hi> In
carne quidem vera, sed non in carne peccati. Quid
autem, <hi>in similitudinem carnis peccati?</hi> Id est, ut esset
caro, vera caro. Et unde similitudo carnis peccati?
Quia de peccato mors: mors est utique in omni carne
peccati; de qua dicit Apostolus, <hi>Ut evacuaretur corpus
peccati <note>(Rom. VI, 6)</note>
            </hi>. Quia ergo mors est in omni
carne peccati: sed utrumque ibi est, et mors et peccatum
in carne caetera. In carne peccati et mors est,
et peccatum: in similitudine carnis peccati mors
erat, et peccatum non erat. Si enim caro peccati esset,
et merito peccati poenam mortis lueret, non diceret
ipse Dominus, <hi>Ecce venit princeps mundi, et in
me nihil inveniet <note>(Joan. XIV, 30)</note>
            </hi>. Quare ergo me occidit?
Quia <hi>quae non rapui, tunc exsolvebam <note>(Psal.
LXVIII, 5)</note>
            </hi>. Prorsus quod fecit de tributo, hoc fecit de
morte. Exigebatur tributum, didrachma: <hi>Quare,</hi> inquit, <hi>tu et discipuli tui non redditis tributum?</hi> 
 Vocavit
ad se Petrum, et ait ei: <hi>Reges mundi a quibus exigunt
tributum? a filiis suis, an ab alienis?</hi> Responsum
est: <hi>Ab alienis. Ergo,</hi> inquit, <hi>liberi sunt filii. Tamen
ne scandalizemus eos, vade ad mare, mitte hamum, et
qui primus surrexerit,</hi> id est, primogenitus a mortuis;
<pb n="0845"/> <hi>aperi,</hi> 
 inquit, <hi>os ejus, et invenies ibi staterem,</hi> id est,
duas didrachmas, quatuor drachmas: quia didrachma,
id est, duae drachmae, in caput exigebatur. <hi>Invenies
ibi staterem,</hi> hoc est, quatuor drachmas, <hi>da eis
pro me et te <note>(Matth. XVII, 23-25)</note>
            </hi>. Quid est, <hi>Pro me
et te?</hi> Ipse Christus, Petrus, Ecclesia Christi, Ecclesiae
quatuor Evangelia. Mysterium latebat: Christus
tamen tributum non debitum persolvebat. Sic persolvit
et mortem: non debebat, et persolvebat. Ille nisi
indebitum solveret, nunquam nos a debito liberaret.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Christus peccatum factus.--Quod</hi> 
ergo <hi>impossibile erat Legis,</hi> quae faciebat praevaricatorem,
quia nondum mens convicta quaesierat Salvatorem; <hi>in quo infirmabatur per carnem, misit Deus
Filium suum in similitudinem carnis peccati, et de peccato
damnavit peccatum in carne.</hi> 
 Quomodo ergo non
habebat peccatum, si de peccato damnavit peccatum?
Jam aliquando exposuimus vobis hoc: sed qui
meminerunt, recognoscant; qui non audierunt, audiant;
qui obliti sunt, recolant. Peccatum vocabatur
in Lege sacrificium pro peccato. Assidue Lex hoc
commemorat: non semel, non iterum, sed saepissime
peccata dicebantur sacrificia pro peccatis. Tale peccatum
erat Christus. Quid enim dicamus? Peccatum
habebat? Absit. Peccatum non habebat, et peccatum
erat. Peccatum erat, dixi, secundum illam intelligentiam,
quia sacrificium pro peccato. Audi quia hoc
modo peccatum erat, ipsum Apostolum audi. De illo
loquens ait: <hi>Eum qui non noverat peccatum.</hi> Ipsam
sententiam vobis exponebam, quando ista dicebam: <hi>Eum,</hi> 
 inquit, <hi>qui non noverat peccatum,</hi> id est, Dominum
nostrum Jesum Christum, Deus Pater <hi>eum qui
non noverat peccatum, pro nobis peccatum fecit <note>(II Cor.
V, 21)</note>
            </hi>: <hi>eum</hi> ipsum Christum <hi>qui non noverat peccatum,</hi> 
Deus pater <hi>pro nobis peccatum fecit, ut nos simus justitia
Dei in ipso.</hi> Videte duo, justitia Dei non nostra; <hi>in ipso,</hi> 
 non in nobis. Inde illi magni sancti, de quibus
dicit Psalmus, <hi>Justitia tua sicut montes Dei.</hi> Et
quasi diceretur in ipso Psalmo, ubi dictum est, <hi>Justitia
tua:</hi> non enim justitia eorum, sed, <hi>Justitia tua
velut montes Dei: Levavi</hi> enim <hi>oculos meos in montes,
unde veniet auxilium mihi;</hi> sed non a montibus: <hi>Auxilium</hi> 
 enim <hi>meum a Domino; qui fecit coelum et terram <note>(Psal. CXX, 1, 2)</note>
            </hi>:
ergo cum dixisset, <hi>Justitia tua
sicut montes Dei;</hi> quasi quaereretur, Utquid ergo alii
nascuntur qui non pertinent ad justitiam Dei? subjecit, <hi>Judicia tua sicut multa abyssus 
 <note>(Psal. XXXV, 7)</note>
            </hi>.
Quid est, <hi>sicut multa abyssus?</hi> Altum est, impenetrabile
est, inaccessum est humanae intentioni. Divitiae
enim Dei inscrutabiles: inscrutabilia judicia ejus, investigabiles
viae ejus <note>(Rom. XI, 33)</note>. Ergo et hic, <hi>Misit
Deus Filium suum,</hi> propter praescitos, et praedestinatos,
vocandos, justificandos, glorificandos: ut montes
<pb n="0846"/>
Dei dicant, <hi>Si Deus pro nobis, quis contra nos <note>(Rom. VIII, 29-31)</note>
            </hi>?
 <hi>Misit Deus Filium suum in similitudinem
carnis peccati, et de peccato damnavit peccatum in
carne, ut justitia legis impleretur in nobis.</hi> Non implebatur
per se, impleta est per Christum. Non enim venit
legem solvere, sed implere <note>(Matth. V, 17)</note>.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Ambulare secundum carnem et
secundum Spiritum. Justitia legis quomodo nunc impletur.</hi> 
Sed quomodo <hi>justitia legis impleretur in nobis,</hi> 
vel quomodo impletur nobis, vel quibus nobis?
Vis audire in quibus nobis? <hi>Qui non secundum
carnem ambulamus, sed secundum spiritum.</hi> Quid
est, secundum carnem ambulare? Carnalibus concupiscentiis
consentire. Quid est, secundum spiritum
ambulare? Adjuvari spiritu in mente, et
concupiscentiis carnis non obedire. Sic ergo impletur
in nobis lex, impletur in nobis justitia Dei.
Modo interim impletur, <hi>Post concupiscentias tuas non
eas <note>(Eccli. XVIII, 30)</note>
            </hi>. <hi>Post concupiscentias tuas,</hi> cum
audis, illicitas accipe. <hi>Post concupiscentias tuas non
eas,</hi> debet impleri ex voluntate nostra adjuta gratia
Dei; debet impleri, <hi>Post concupiscentias tuas non eas.</hi> 
Quidquid enim illa concupiscentia carnis egit in nobis
praeteritorum peccatorum, sive in factis, sive in dictis,
sive in cogitationibus; totum deletum est sacro
Baptismate: omnia debita delevit una indulgentia.
Restat ergo cum carne conflictus: quia deleta est
iniquitas, sed manet infirmitas. Inest, titillat delectatio
illicitae concupiscentiae: pugna, resiste, noli consentire;
et impletur hic, <hi>Post concupiscentias tuas
non eas:</hi> quia et si quando subrepunt, et usurpant
sibi oculum, aurum, linguam, volaticam cogitationem,
nec sic desperemus de salute nostra.
Ideo quotidie dicimus, <hi>Dimitte nobis debita nostra <note>(Matth. VI, 12)</note>
            </hi>.
 <hi>Justitia,</hi> inquit, <hi>legis impleretur in nobis.</hi> 
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Prudentia carnis et spiritus.</hi> Sed
in quibus nobis? <hi>Qui non secundum carnem ambulamus,
sed secundum spiritum. Qui enim secundum carnem
sunt, quae carnis sunt sapiunt; qui autem secundum
spiritum, quae sunt spiritus. Prudentia enim
carnis mors est: prudentia autem spiritus vita et pax.
Prudentia enim carnis inimica in Deum. Legi enim
Dei non est subjecta: neque enim potest.</hi> Quid est, <hi>neque enim potest?</hi> 
 Non homo non potest, non anima
non potest, non denique ipsa caro, quia Dei creatura,
non potest: sed prudentia carnis non potest,
vitium non potest, non natura. Quomodo si diceres,
Claudicatio rectae ambulationi non est subjecta: neque
enim potest. Pes potest, sed claudicatio non potest.
Tolle claudicationem, et videbis rectam ambulationem.
Sed quamdiu claudicatio est, non potest: sic quamdiu
prudentia carnis est, non potest. Non sit prudentia
carnis, et homo potest. <hi>Prudentia spiritus vita et pax.</hi> 
Quod ergo ait, <hi>Prudentia carnis inimica in Deum,</hi> 
noli sic accipere, quasi inimica ista possit laedere
Deum. Resistendo inimica est, non occidendo. Illi
autem nocet, in quo est prudentia carnis: quia vitium
naturae nocet, in qua natura inest. Medicina
autem ideo inventa est, ut pellatur vitium, et sanetur
<pb n="0847"/>
natura. Venit ergo Salvator ad genus humanum,
nullum sanum invenit, ideo magnus medicus
venit.</p>
          </div3>
<div3>
            <head>11.</head>
            <p>
 <hi>Manichaeorum error.</hi> Hoc propterea dixit, quia
Manichaei volentes aliam contra Deum inducere naturam
mali, aliquantum de hoc Apostoli testimonio
errorem suum existimant adjuvari, et putant quasi
naturaliter dictum, quia dictum est, <hi>non potest, inimica
est in Deum: Legi enim Dei non est subjecta,
neque enim potest:</hi> et non attenderunt non de carne
dictum esse, <hi>non potest:</hi> non de homine dictum esse, <hi>non potest;</hi> 
 non de anima dictum esse, <hi>non potest;</hi> 
sed de prudentia carnis. Prudentia ista vitium est.
</p>
          </div3>
        </div2>

<div2>
          <head>CAPUT XI.</head>
<p>Vis nosse quid est, <hi>sapere secundum
carnem? Mors est.</hi> Sed ille ipse unus homo, eademque
natura a Domino Deo vero et bono condita,
heri sapiebat secundum carnem, hodie sapit secundum
spiritum: expulsum est vitium, sanata est natura.
Nam quamdiu esset prudentia illa carnis, omnino
legi Dei subjecta esse non posset. Quamdiu enim inest
per vitium claudicatio, nullo modo potest esse recta
ambulatio. Sanato aurem vitio, reparata est natura. <hi>Fuistis aliquando tenebrae; nunc autem lux in Domino <note>(Ephes. V, 8)</note>
            </hi>.</p>
<div3>
            <head>12.</head>
            <p>
 <hi>In carne non esse.</hi> Videte ergo quid sequitur: <hi>Qui autem in carne sunt;</hi> 
 id est, qui in carne confidunt,
qui concupiscentias suas sequuntur, qui in his
habitant, qui earum voluptatibus oblectantur, qui in earum
delectationibus beatam felicemque vitam constituunt,
ipsi sunt in carne; <hi>Deo placere non possunt.</hi> 
Non enim sic dictum est, <hi>Qui autem in carne sunt,
Deo placere non possunt;</hi> quasi dictum esset, In hac
vita cum sunt homines, Deo placere non possunt.
Ergo non placuerunt sancti Patriarchae? Ergo non
placuerunt sancti Prophetae? Ergo non placuerunt
sancti Apostoli? Non placuerunt sancti martyres,
qui antequam corpus deponerent patiendo, Christum
confitendo, non solum voluptatem contemnebant,
sed dolores quoque patientissime perferebant? Placuerunt,
sed in carne non fuerunt. Portabant carnem,
non portabantur a carne. Jam enim paralytico dictum
erat, <hi>Tolle grabatum tuum <note>(Marc. II, 11)</note>
            </hi>. <hi>Qui ergo in
carne sunt,</hi> quemadmodum dixi, quemadmodum jam
exposui, non in hoc saeculo vivendo, sed carnis
concupiscentiis consentiendo, <hi>Deo placere non possunt.</hi> 
</p>
          </div3>
        </div2>

<div2>
          <head>CAPUT XII.</head>
<div3>
            <head>13.</head>
            <p>
 <hi>Non in carne, sed in spiritu esse.</hi> 
Denique audite ipsum, quaestionem sine ulla dubitatione
solventem. Vivens utique in hoc corpore loquebatur:
et tamen adjunxit, <hi>Vos autem non estis in
carne.</hi> Putas, est aliquis hic in nobis, cui dictum est?
Ecce populo Dei dixit, Ecclesiae dixit: Romanis
quidem scribebat; sed universae Christi Ecclesiae
dixit; sed tritico dixit, non paleae; massae dixit latenti,
non stipulae apparenti. Unusquisque in corde
suo agnoscat. Nos auribus loquimur, conscientias
non videmus: tamen secundum ea quae superius locuti
sumus, existimo in nomine Christi esse in plebe
<pb n="0848"/>
Christi quibus dictum est, <hi>Vos autem non estis in carne,
sed in Spiritu: si tamen Spiritus Dei habitat in
vobis. Non estis in carne,</hi> quia non facitis opera carnis
consentiendo concupiscentiis carnis; <hi>sed</hi> estis <hi>in Spiritu,</hi> 
quia secundum interiorem hominem condelectamini
legi Dei: et hoc est, <hi>Si tamen Spiritus Dei habitat in
vobis.</hi> Nam si de spiritu vestro praesumitis, adhuc in
carne estis. Si ergo non estis in carne, ut in Spiritu
Dei sitis; tunc enim in carne non estis. Nam si recedat
Spiritus Dei, pondere suo spiritus hominis revolvitur
in carnem, redit ad facta carnalia, redit ad
concupiscentias saeculares: et erunt illius hominis
pejora novissima quam erant prima <note>(Luc. XI, 26)</note>.
Sic ergo habete liberum arbitrium, ut imploretis
auxilium. <hi>Non estis in carne,</hi> et hoc ex viribus vestris?
Absit. Unde ergo?
</p>
          </div3>
        </div2>

<div2>
          <head>CAPUT XIII.</head>
<p> <hi>Si tamen Spiritus Dei habitat in
vobis. Si quis autem Spiritum Christi non habet, hic
non est ejus.</hi> Non ergo se extendat, non se jactet,
non sibi arroget virtutem propriam, egena et vitiata
natura. O humana natura! o Adam, quando sanus
eras, non stetisti, et tuis viribus surrexisti? <hi>Si quis
Spiritum Christi non habet:</hi> ipse enim Spiritus Dei,
qui Spiritus Christi; et Patris est enim et Filii: <hi>Si quis
Spiritum Christi non habet,</hi> non se fallat, <hi>hic non est
ejus.</hi> </p>
<div3>
            <head>14.</head>
            <p>
 <hi>De carne quid sperandum.</hi> Ecce, adjuvante
ipsius misericordia, Spiritum Christi habemus: ex
ipsa dilectione justitiae, integra fide, catholica fide,
Spiritum Dei nobis inesse cognoscimus. Sed quid de
carne illa mortali? Quid de lege in membris nostris
repugnante legi mentis? Quid de illo gemitu, <hi>Miser
ego homo?</hi> Audi, <hi>Si autem Christus in vobis, corpus
quidem mortuum est propter peccatum, spiritus autem
vita est propter justitiam.</hi> Ergo de corpore mortuo propter
peccatum, jam desperandum est? Nulla spes est?
Sic dormit, ut non adjiciat ut resurgat <note>(Psal. XL, 9)</note>. Absit. <hi>Corpus quidem mortuum est propter peccatum, spiritus
autem vita est propter justitiam.</hi> 
 Remansit tristitia
de nostro corpore. Nemo autem carnem suam odio habuit <note>(Ephes. V, 29)</note>.
Videmus quam sollicite curetur sepultura
mortuorum. <hi>Corpus quidem mortuum est propter
peccatum, spiritus autem vita est propter justitiam.</hi> 
Jam dicebas ad consolationem, Vellem quidem et
corpus meum esset in vita: sed quia non potest, sit
vel spiritus meus, sit vel anima mea. Exspecta, noli
esse sollicitus.
</p>
          </div3>
        </div2>

<div2>
          <head>CAPUT XIV.</head>
<div3>
            <head>15.</head>
            <p>
 <hi>Carnis restitutio et immortalitas
piis promissa.--Si enim Spiritus ejus qui suscitavit
Jesum a mortuis, habitat in vobis; qui suscitavit Christum
Jesum a mortuis, vivificabit et mortalia corpora
vestra,</hi> Quid timetis? Quid etiam pro ipsa carne solliciti
estis? <hi>Capillus capitis vestri non peribit <note>(Luc. XXI,
18)</note>
            </hi>. Adam peccando damnavit in mortem corpora
vestra; sed Jesus, <hi>si est Spiritus ejus in vobis, vivificabit
et mortalia corpora vestra;</hi> quia suum sanguinem
dedit pro salute vestra. Promissum reddi dubitas,
<pb n="0849"/>
qui tale pignus tenes? sic ergo, homo, non erit
mortis illa contentio, sic implebitur quod dictum est, <hi>Miser ego homo, quis me liberabit de corpore mortis
hujus 
 <note>(Rom. VII, 24)</note>
            </hi>? Quia Christus Jesus, <hi>si Spiritus
ejus habitat in vobis, vivificabit et mortalia corpora
vestra.</hi> Sic liberaberis de corpore mortis hujus, non
corpus non habendo, vel alterum habendo; sed non
ulterius moriendo. Si enim non adderet, <hi>mortis hujus,</hi> 
et diceret, <hi>Quis me liberabit de corpore?</hi> forte suggereretur
error cogitationi humanae, et diceretur: Vides
quia non vult Deus nos esse cum corpore? <hi>De corpore,</hi> 
inquit, <hi>mortis hujus.</hi> Mortem tolle, et bonum est
corpus. Detrahatur mors novissima inimica, et erit mihi
in aeternum caro mea amica. Nemo enim unquam
carnem suam odio habuit. Etsi spiritus concupiscit
contra carnem, et caro concupiscit adversus spiritum <note>(Galat. V, 17)</note>;
etsi modo rixa est in ista domo,
maritus litigans, non perniciem, sed concordiam
quaerit uxoris. Absit, fratres mei, absit ut spiritus
concupiscendo contra carnem oderit carnem. Vitia
carnis odit, prudentiam carnis odit, contentionem
mortis odit. Corruptibile hoc induat incorruptionem,
et mortale hoc induat immortalitatem; seminetur
corpus animale, resurgat corpus spirituale <note>(I Cor. XV,
53, 44)</note>; et videbis plenam perfectamque concordiam,
videbis creaturam laudare Creatorem. <hi>Si</hi> ergo <hi>Spiritus ejus qui suscitavit Jesum a mortuis, habitat
in vobis; qui suscitavit Christum a mortuis, vivificabit
et mortalia corpora vestra, propter inhabitantem
Spiritum ejus qui habitat in vobis:</hi> 
 non propter
merita vestra, sed propter munera sua. Conversi ad
Dominum, etc.
</p>
          </div3>
        </div2>
      </div1>

<div1>
        <head>SERMO CLVI . <hi>De verbis Apostoli, Rom.</hi> VIII, 12-17, Ergo, fratres, debitores sumus non carni, ut secundum carnem vivamus, <hi>etc. Contra Pelagianos</hi>. Habitus in basilica Gratiani, die natali martyrum Bolitanorum.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>In Scripturis quaedam
clausa, quaedam aperta.</hi> Verbi Dei altitudo exercet studium,
non denegat intellectum. Si enim omnia clausa
essent, nihil esset unde revelarentur obscura. Rursus
si omnia tecta essent, non esset unde alimentum perciperet
anima, et haberet vires quibus posset ad clausa
pulsare. In lectionibus apostolicis superioribus, quas
Charitati vestrae, quantum Dominus adjuvare dignatus
est, exposuimus, multum laborem et sollicitudinem
<pb n="0850"/>
passi sumus. Compatiebamur vobis, et solliciti eramus
et pro nobis et pro vobis. Quantum autem existimo,
adjuvit Dominus et nos et vos; et ea quae prorsus
difficillima videbantur, sic per nos enodare dignatus
est, ut nulla quaestio remaneret, quae conturbet
mentem piam. Impia enim mens odit etiam ipsum intellectum;
et homo aliquando nimium mente perversa
timet intelligere, ne cogatur quod intellexerit facere.
De talibus ait Psalmus: <hi>Noluerunt intelligere, ut bene
agerent <note>(Psal. XXXV, 4)</note>
            </hi>. Vos autem, charissimi, quia
bonum est bene sentire de vobis, exigitis intellectum,
exigit Deus fructum. <hi>Intellectus</hi> enim, sicut scriptum
est, <hi>bonus omnibus facientibus eum <note>(Psal. CX, 10)</note>
            </hi>. Hoc
tamen quod restat et hodie recitatum est, quamvis
non habeat tantam difficultatem, quantam habuerunt
superiora, quae jam, ut potuimus, adjuvante Domino,
transvecti sumus, desiderat tamen intentionem vestram:
velut enim conclusio fit, propter illa quae dicta
sunt in superioribus lectionibus, ubi laborabatur, ne
forte reus constitueretur Apostolus omnium quodam
modo peccatorum dicendo, <hi>Non enim quod volo ago <note>(Rom. VII, 15)</note>
            </hi>.
Deinde ne lex videretur aut sufficere
posse homini habenti liberum arbitrium, etiamsi nullum
ultra auxilium divinum porrigeretur, aut certe
frustra data fuisse crederetur, dicta est et causa quare
sit lex data, quia et ipsa in adjutorium data est, sed
non sicut gratia.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Lex cur data. Gratiae medicinalis
necessitas.</hi> Data est enim, sicut jam exposuimus,
et tenere debetis, et vobis vehementius et diligentius
nos commendare debemus; data est ut inveniret se
homo, non ut morbus sanaretur, sed ut praevaricatione
morbo crescente medicus quaereretur <note>(Supra, in
Serm. 155, n. 4)</note>. Et quis est iste medicus, nisi qui
dixit: <hi>Non est opus sanis medicus, sed male habentibus <note>(Matth. IX, 12)</note>
            </hi>.
Qui ergo non confitetur Creatorem,
negat superbus auctorem. Qui autem negat
aegritudinem suam, superfluum judicat Salvatorem.
Ergo et in natura nostra Creatorem laudemus; et
propter vitium quod nobis infliximus, Salvatorem
quaeramus. Et quomodo quaerimus Salvatorem? Ut det
legem? Parum est: <hi>Si enim data esset lex quae posset
vivificare, omnino esset ex lege justitia.</hi> Si ergo non est
data lex, quae posset vivificare, quare data est? Sequitur,
et ostendit quare sit data: quia etiam sic in adjutorium
data est, ne te sanum putares. <hi>Si</hi> ergo <hi>data
esset lex, quae posset vivificare, omnino ex lege esset
justitia.</hi> Et quasi quaereremus, Quare ergo data est? <hi>Sed conclusit,</hi> 
 inquit, <hi>Scriptura omnia sub peccato, ut
promissio ex fide Jesu Christi daretur credentibus <note>(Galat.
III, 21, 22)</note>
            </hi>. Quando audis promissorem, exspecta
factorem. Idonea fuit humana natura per liberum arbitrium
vulnerare se: sed jam vulnerata et saucia,
non est idonea per liberum arbitrium sanare se. Si
enim volueris intemperanter vivere ut aegrotes, ad
hoc medicum non requiris: ad labem sufficis tibi.
Cum autem intemperanter agens coeperis esse aegrotus,
non sic potes ab aegritudine liberare te, quomodo
potuisti per intemperantiam te in aegritudinem praecipitare.
<pb n="0851"/>
Et tamen medicus etiam sano praecipit temperantiam.
Bonus medicus hoc facit, non vult esse
necessarius aegrotanti. Sic etiam Dominus Deus creato
homini sine vitio temperantiam praecipere dignatus
est: quam si ille servasset, medicum postea morbo
suo non desideraret. Sed quia non servavit, languidus
factus est, cecidit; infirmus creavit infirmos, id est,
infirmus genuit infirmos. Et tamen in omnibus qui
nascuntur infirmis Deus quod bonum est operatur,
formando corpus, vivificando corpus, alimenta praebendo,
pluviam suam et solem suum super bonos et
malos dando: non est unde accusent bonum, nec
mali. Insuper etiam genus humanum justo suo judicio
condemnatum noluit in interitum sempiternum relinquere:
sed misit et medicum, misit Salvatorem, misit
eum qui gratis sanaret; parum est qui gratis sanaret,
qui sanatis etiam mercedem daret. Nihil addi ad istam
benevolentiam potest. Quis est qui dicat: Sanem te,
et do tibi mercedem? Optime fecit. Sciebat enim se
divitem venisse ad pauperem: et sanat aegrotos, et sanatis
donat, et non aliud quam se ipsum donat. Salvator
est adjutorium languidi, ipse Salvator est praemium
sanati.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Lege uti legitime. Lex paedagogus.--Ergo,
fratres,</hi> quod hodie admoniti estis, <hi>debitores
sumus non carni, ut secundum carnem vivamus.</hi> Ad hoc
enim adjuti sumus, ad hoc Spiritum Dei accepimus,
ad hoc etiam in laboribus nostris quotidianum adjutorium
postulamus. Lex cui minatur non implendo
quod jubet, eum facit esse sub se: hi sunt sub lege,
non sub gratia. <hi>Bona est lex, si quis ea legitime utatur <note>(I Tim. I, 8)</note>
            </hi>.
Quid est ergo legitime uti lege? Per legem
agnoscere morbum suum, et quaerere ad sanitatem
divinum adjutorium. Quia, sicut dixi, et saepe dicendum
est, <hi>Si lex posset vivificare, omnino ex lege
esset justitia:</hi> nec quaereretur salvator, nec veniret
Christus, nec sanguine suo ovem perditam quaereret.
Sic enim dicit alio loco idem apostolus: <hi>Nam si per
legem justitia, ergo Christus gratis mortuus est <note>(Galat.
II, 21)</note>
            </hi>. Quae igitur utilitas legis, et quod adjutorium?
Quia <hi>conclusit Scriptura omnia sub peccato, ut promissio
ex fide Jesu Christi daretur credentibus. Itaque lex,</hi> 
inquit, <hi>paedagogus noster erat in Christo Jesu <note>(Id. III,
24)</note>
            </hi>. Ex ista similitudine rem de qua loquor, attendite.
Paedagogus puerum non ducit ad se ipsum, sed
ad magistrum: sed cum puer bene institutus jam creverit,
sub paedagogo non erit.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Legis utilitas.</hi> Tractans de his
Apostolus etiam alio loco: valde enim assidue hoc
commendat; sed utinam non surdis. Commendat autem
hoc assidue, commendans fidem Gentibus; quia
fide impetrant adjutorium, ut impleant legem, non
per legem, sed vires implendi impetrantes per fidem:
ad hoc assidue dicit et commendat ista Apostolus,
propter Judaeos, qui de lege gloriabantur, et libero
suo arbitrio legem sufficere arbitrabantur: ac per hoc
quia libero suo arbitrio legem sufficere arbitrabantur, <hi>Ignorantes Dei justitiam,</hi> 
 id est, ex fide justitiam datam
a Deo, <hi>et suam volentes statuere,</hi> quasi suis viribus
<pb n="0852"/>
impletam, non clamante fide impetratam, <hi>justitiae
Dei,</hi> sicut dicit, <hi>non sunt subjecti. Finis enim legis
Christus,</hi> ait, <hi>ad justitiam omni credenti <note>(Rom. X, 3,
4)</note>
            </hi>. Ergo cum de his tractat, opposuit sibi, <hi>Quid ergo
lex?</hi> Quasi, Quae utilitas legis? Respondit: <hi>Praevaricationis
gratia posita est.</hi> Hoc est quod dicit alibi, <hi>Lex
subintravit, ut abundaret delictum.</hi> Et ibi quid addidit? <hi>Ubi autem abundavit delictum, superabundavit gratia <note>(Id. V, 20)</note>
            </hi>.
Quia in leviore aegritudine contemnebatur
adjutorium medicinae: crevit morbus, et quaesitus
est medicus. <hi>Quid ergo lex? Praevaricationis gratia
posita est:</hi> unde humiliaretur cervix superborum
multum sibi tribuentium, et voluntati suae tantum
arrogantium, ut sibi liberum arbitrium posse putarent
ad justitiam sufficere: quae tunc quando erat
integra libertate, id est, in paradiso, ostendit vires
suas, ostendit quantum possent, sed ad ruendum, non
ad surgendum. <hi>Lex</hi> ergo <hi>praevaricationis gratia posita
est, donec veniret semen cui promissum est, dispositum
per Angelos in manu Mediatoris.</hi> 
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Mediatoris necessitas. Fides laudabilis
quae sit.--Mediator autem unius non est:
Deus autem unus est <note>(Galat. III, 19, 20)</note>
            </hi>. Quid est, <hi>Mediator
unius non est?</hi> Quia inter duos utique mediator
est. Si unus est Deus, et mediator non est unius;
inter quid et Deum quaerimus mediatorem? quia <hi>mediator
unius non est, Deus autem unus est.</hi> Inter quid
et quid sit mediator, invenimus ipso Apostolo dicente; <hi>Unius enim Deus, et unus mediator Dei et hominum,
homo Christus Jesus 
 <note>(I Tim. II, 5)</note>
            </hi>. Si non jaceres,
mediatorem necessarium non haberes: quia vero jaces,
et surgere non potes, mediatorem quodam modo
Deus tibi porrexit brachium suum. <hi>Et brachium Domini
cui revelatum est <note>(Isai. LIII, 1)</note>
            </hi>? Nemo ergo dicat:
Quoniam non sumus sub lege, sed sub gratia; ergo
peccemus, ergo quod volumus faciamus. Qui hoc dicit,
aegritudinem amat, non sanitatem. Gratia medicina
est. Qui vult semper aegrotare, ingratus est medicinae. <hi>Ergo, fratres,</hi> 
 accepto adjutorio, porrecto nobis
desuper divino auxilio, brachio Domini, et ipso brachio
Domini porrecto nobis auxilio Spiritu sancto, <hi>debitores sumus non carni, ut secundum carnem ambulemus.</hi> 
Quia fides bene operari non potest, nisi per
dilectionem. Ipsa est enim fidelium fides, ne sit daemonum
fides: quia et daemones credunt, et contremiscunt <note>(Jacobi II, 19)</note>.
Illa est ergo laudabilis fides,
ipsa est vera gratiae fides, quae per dilectionem operatur <note>(Galat. V, 6)</note>.
Ut autem habeamus dilectionem,
et ex ea possimus habere bonam operationem, numquid
eam nobis dare non possumus, cum scriptum
sit, <hi>Charitas Dei diffusa est in cordibus nostris per
Spiritum sanctum qui datus est nobis <note>(Rom. V, 5)</note>
            </hi>. Charitas
usque adeo est donum Dei, ut Deus vocetur,
apostolo Joanne dicente, <hi>Deus charitas est, et qui manet
<pb n="0853"/>
in charitate, in Deo manet, et Deus in eo <note>(I Joan. IV, 16)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Secundum carnem vivere malum est.
Anima secundum Deum, caro secundum animam vivat.--Ergo,
fratres, debitores sumus non carni, ut secundum carnem
vivamus. Si enim secundum carnem vixeritis, moriemini.</hi> 
Non quia caro malum est: nam et ipsa Dei creatura
est, et ab eo condita a quo et anima; nec illa, nec
illa pars Dei, sed et illa et illa creatura Dei. Ergo caro
non est malum: sed secundum carnem vivere malum
est. Deus summe bonus est, quia summe est qui ait, <hi>Ego sum qui sum 
 <note>(Exod. III, 14)</note>
            </hi>. Deus ergo summe
bonus est: anima magnum bonum, sed non summum
bonum. Cum autem audis, Deus summe bonus est,
noli putare de Deo tantum Patre dictum, sed de Patre
et Filio et Spiritu sancto. Haec enim Trinitas unum
sunt, et unus est Deus, et summe bonus est. Ita plane
unus est Deus, ut quando de ipsa Trinitate interrogaris,
hoc respondeas: ne forte cum audieris, Unus est
Deus, putes ipsum esse Patrem, ipsum esse Filium,
ipsum esse Spiritum sanctum. Non ita est: sed qui Pater
est in illa Trinitate, non est Filius: qui Filius est in in illa
Trinitate, non est Pater: qui Spiritus sanctus est in illa
Trinitate: nec Filius est, nec Pater; sed Spiritus Patris,
idemque Spiritus Filii. Ipse est enim unus Spiritus
sanctus et Patris et Filii, coaeternus Patri et Filio,
consubstantialis, aequalis. Haec tota Trinitas,
unus Deus summe bonus. Anima vero, ut dixi, creata
a summo bono, non tamen summum bonum, sed
magnum bonum. Item caro nec summum bonum, nec
magnum bonum; sed tamen parvum bonum. Anima
ergo magnum bonum, sed non summum bonum: vivens
inter summum bonum et parvum bonum, id est,
inter Deum et carnem, inferior Deo, carne superior;
quare non vivit secundum summum bonum, sed vivit
secundum parvum bonum? Hoc planius dicitur: Quare
non vivit secundum Deum, sed vivit secundum
carnem? Debitrix enim est non carni, ut secundum
carnem vivat. Caro debet secundum ipsam vivere,
non ipsa secundum carnem. Ipsa vivat secundum
ipsam, quae vivit de ipsa. Certe unaquaeque secundum
hoc vivat, unde vivit. Unde vivit caro tua? De anima
tua. Unde vivit anima tua? De Deo tuo. Unaquaeque
harum secundum vitam suam vivat. Caro enim sibi
non est vita; sed anima carnis est vita. Anima sibi
non est vita: sed Deus est animae vita. Anima ergo
quae debet secundum Deum vivere; non enim debitrix
est carni, ut secundum carnem vivat: ergo quae secundum
Deum debet vivere, si secundum se ipsam
vivat, deficit; secundum carnem vivit et proficit?
Tunc autem recte vivit caro secundum animam, si
anima vivat secundum Deum. Nam si anima, non dico
secundum carnem, sed secundum se ipsam, ut dixi,
voluerit vivere; dicturus vobis sum quid sit secundum
se ipsam vivere: bonum est enim, ut hoc noveritis,
et valde salubre.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Epicurei secundum carnem viventes,
et Stoici secundum animam.</hi> Fuerunt philosophi
<pb n="0854"/>
saeculi hujus, alii putaverunt non esse beatitudinem,
nisi secundum carnem vivere, et bonum
hominis in voluptate corporis posuerunt. Isti philosophi
Epicurei dicti sunt, ab Epicuro quodam auctore,
magistro suo, et qui alii similes eorum. Exstiterunt
autem alii superbi, quasi a carne se removentes,
et totam spem beatitudinis suae in anima sua constituentes,
posuerunt summum bonum in virtute sua.
Vocem Psalmi in vobis affectus pietatis agnovit: scitis,
nostis, agnovistis quomodo irrisi sunt in sancto
Psalmo, <hi>qui confidunt in virtute sua <note>(Psal. XLVIII, 7)</note>
            </hi>.
Tales fuerunt philosophi, qui Stoici nuncupati sunt.
Illi secundum carnem viventes, isti secundum animam
viventes, nec illi nec isti secundum Deum viventes.
Ideo cum ad urbem Atheniensium, ubi istae
philosophorum disciplinae studio et contentione fervebant,
venisset apostolus Paulus, sicut in Actibus
Apostolorum legitur; ubi vos gaudeo nostrum agnoscendo
et recolendo praevenire sermonem, sicut ibi
scriptum est, <hi>Contulerunt cum illo quidam philosophorum
Epicureorum et Stoicorum <note>(Act. XVII, 18)</note>
            </hi>: contulerunt
cum illo secundum carnem viventes, contulerunt
cum illo secundum animam viventes, contulit cum
illis secundum Deum vivens. Dicebat Epicureus:
Mihi frui carne, bonum est. Dicebat Stoicus: Mihi
frui mea mente, bonum est. Dicebat Apostolus: <hi>Mihi
autem adhaerere Deo, bonum est <note>(Psal. LXXII, 28)</note>
            </hi>. Dicebat
Epicureus: Beatus cujus est in fructu voluptas
carnis ejus. Dicebat Stoicus: Imo beatus cujus est in
fructu virtus animae ejus. Dicebat Apostolus: <hi>Beatus
cujus est nomen Domini spes ejus.</hi> Errat Epicureus:
falsum est enim, esse hominem beatum, cujus est in
fructu voluptas carnis ejus. Fallitur et Stoicus: falsum
est enim, et omnino mendosissimum, beatum
esse hominem, cujus est in fructu virtus animae ejus. <hi>Beatus</hi> 
 ergo <hi>cujus est nomen Domini spes ejus.</hi> Et quia
illi vani sunt et mentiuntur: <hi>Et non respexit,</hi> inquit, <hi>in vanitates et insanias mendaces 
 <note>(Psal. XXXIX, 5)</note>
            </hi>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Anima secundum se vivens est
carnalis.--Ergo, fratres, debitores sumus non carni, ut
secundum carnem vivamus,</hi> sicut Epicurei. Sed etiam
si secundum se ipsam vivere voluerit anima, carnalis
erit; carnem sapit, de carne non surgit. Non est
enim quemadmodum inde surgat, qui brachium
porrectum jacenti non tenet. <hi>Si enim secundum
carnem vixeritis.</hi> Ubi enim dictum est, <hi>Quid faciat
mihi homo?</hi> ibi dictum est, <hi>Quid faciat mihi caro <note>(Psal. LV, 5, 11)</note>
            </hi>.
 <hi>Si enim secundum carnem vixeritis,
moriemini.</hi> Non ista morte, cum de corpore exitur;
ista enim moriemini, etsi secundum spiritum vixeritis:
sed illa morte, de qua Dominus in Evangelio terribiliter
dicit, <hi>Eum timete, qui habet potestatem et animam
et corpus perdere in gehennam ignis <note>(Matth. X, 28)</note>
            </hi>. <hi>Si</hi> 
ergo <hi>secundum carnem vixeritis, moriemini.</hi> 
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Opus nostrum in hac vita, mortificatio
carnis.--Si autem spiritu actiones carnis mortificaveritis,
vivetis.</hi> Hoc est opus nostrum in hac vita, actiones
<pb n="0855"/>
carnis spiritu mortificare; quotidie affligere,
minuere, frenare, interimere. Quam multa enim proficientes
non jam delectant, quae antea delectabant?
Quando ergo delectabat, et non ei consentiebatur,
mortificabatur: quia jam non delectat, mortificatum
est. Calca mortuum, transi ad vivum: calca jacentem,
conflige cum resistente. Mortua est enim delectatio
una, sed vivit altera: et illam, dum non consentis,
mortificas; cum coeperit omnino non delectare,
mortificasti. Haec est actio nostra, haec est militia
nostra. In hoc agone cum confligimus, Deum
habemus spectatorem: in hoc agone cum laboramus,
Deum poscimus adjutorem. Si enim nos ipse non
adjuvat, non dico vincere, sed nec pugnare poterimus.</p>
          </div3>
<div3>
            <head>10.</head>
            <p>
 <hi>Praesumptio de se cavenda in carnis mortificatione.</hi> 
Cum ergo dixisset Apostolus, <hi>Si autem spiritu
actiones carnis mortificaveritis, vivetis;</hi> id est, illas
concupiscentias carnis, quibus non consentire magna
laus est, quas non habere perfectio est: si has actiones
carnis morbidas, et de morte habentes contentionem,
spiritu mortificaveritis, vivetis. Hic jam metuendum
est, ne quisquam rursus ad mortificandas
actiones carnis de spiritu suo praesumat. Non solum
enim Deus spiritus est: sed et anima tua spiritus est,
et mens tua spiritus est. Et cum dicis, <hi>Mente servio
legi Dei, carne autem legi peccati <note>(Rom. VII, 25)</note>
            </hi>: quia <hi>spiritus concupiscit adversus carnem, et caro adversus
spiritum 
 <note>(Galat. V, 17)</note>
            </hi>. Ergo ne ad carnis actiones
mortificandas de spiritu tuo praesumas, et superbia
pereas, et tibi superbo resistatur, non humili gratia
concedatur: Deus enim superbis resistit, humilibus
autem dat gratiam <note>(Jacobi IV, 6)</note>.
</p>
          </div3>
        </div2>

<div2>
          <head>CAPUT X.</head>
<p>Ne forte ergo suboriretur tibi ista
superbia, vide quid sequatur. Cum enim dixisset, <hi>Si
spiritu actiones carnis mortificaveritis, vivetis;</hi> ne hic se
extolleret humanus spiritus, et ad hoc opus se idoneum
firmumque jactaret, subjecit, et ait, <hi>Quotquot
enim Spiritu Dei aguntur, hi filii sunt Dei.</hi> Quid te
ergo jam volebas extollere, ubi audisti, <hi>Si spiritu actiones
carnis mortificaveritis, vivetis?</hi> Dicturus enim
eras: Hoc potest voluntas mea, hoc potest liberum
arbitrium meum. Quae voluntas? quod liberum arbitrium?
Nisi ille regat, cadis: nisi ille erigat, jaces.
Quomodo ergo spiritu tuo, cum audias Apostolum dicentem, <hi>Quotquot enim Spiritu Dei aguntur, hi filii
sunt Dei?</hi> 
 Tu te vis agere, a te ipso vis agi ad actiones
carnis mortificandas? Quid tibi prodest quia non
eris Epicureus, et eris Stoicus? Sive Epicureus eris,
sive Stoicus eris, inter filios Dei non eris. <hi>Quotquot
enim Spiritu Dei aguntur, hi filii sunt Dei.</hi> Non qui
secundum carnem suam vivunt, non qui secundum
spiritum suum vivunt; non qui carnis voluptate ducuntur,
non qui spiritu suo aguntur: sed, <hi>quotquot
Spiritu Dei aguntur, hi filii sunt Dei.</hi> </p>
</div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Ad bonum et agimur et agimus.</hi> 
Dicit mihi aliquis: Ergo agimur, non agimus.
Respondeo: Imo et agis, et ageris; et tunc bene
agis, si a bono agaris. Spiritus enim Dei qui te
<pb n="0856"/>
agit, agenti adjutor est tibi. Ipsum nomen adjutoris
praescribit tibi, quia et tu ipse aliquid agis. Agnosce
quid poscas; agnosce quid confitearis, quando dicis: <hi>Adjutor meus esto, ne derelinquas me 
 <note>(Psal. XXVI, 9)</note>
            </hi>.
Adjutorem utique invocas Deum. Nemo adjuvatur, si
ab illo nihil agatur. <hi>Quotquot enim,</hi> inquit, <hi>Spiritu
Dei aguntur, hi filii sunt Dei:</hi> non littera, sed Spiritu:
non Lege praecipiente, minante, promittente; sed
Spiritu exhortante, illuminante, adjuvante. <hi>Scimus,</hi> 
inquit idem apostolus, <hi>quia diligentibus Deum omnia
cooperantur in bonum <note>(Rom. VIII, 28)</note>
            </hi>. Si non esses
operator, ille non esset cooperator.</p>
          </div3>
<div3>
            <head>12.</head>
            <p>
 <hi>Nihil boni sine adjutorio Dei. Libertas sine
gratia qualis.</hi> Sed hic fortiter vigilate, ne forte dicat
spiritus vester: Si subtraxerit se cooperatio Dei et
adjutorium Dei, spiritus meus facit hoc: etsi cum
labore, etsi cum aliqua difficultate potest, tamen implere
potest. Quomodo si aliquis dicat: Remis quidem
pervenimus, sed cum aliquo labore, o si ventum
habeamus, facilius pervenimus. Non sic est adjutorium
Dei, non sic est adjutorium Christi, non sic est adjutorium
Spiritus sancti. Prorsus si defuerit, nihil boni
agere poteris. Agis quidem illo non adjuvante libera
voluntate, sed male. Ad hoc idonea est voluntas tua,
quae vocatur libera, et male agendo fit damnabilis ancilla.
Cum dico tibi, Sine adjutorio Dei nihil agis,
nihil boni dico. Nam ad male agendum habes sine
adjutorio Dei liberam voluntatem: quanquam non
est illa libera. <hi>A quo enim quis devictus est, huic et
servus addictus est <note>(II Petr. II, 19)</note>
            </hi>; et, <hi>Omnis qui
facit peccatum, servus est peccati;</hi> et, <hi>Si vos Filius
liberaverit, tunc vere liberi eritis <note>(Joan. VIII, 34, 36)</note>
            </hi>.
</p>
          </div3>
        </div2>

<div2>
          <head>CAPUT XII.</head>
<div3>
            <head>13.</head>
            <p>
 <hi>Gratia non tantum ut facilius,
sed omnino ut facere possis necessaria.</hi> Prorsus hoc
credite, sic vos agere bona voluntate. Quia vivitis,
utique agitis. Non enim adjutor est ille, si nihil
agatis: non enim cooperator est ille, si nihil operamini.
Sic vos tamen scitote agere bona, ut sit
rector Spiritus adjutor: qui si defuerit, nihil
boni omnino agere valeatis. Non sicut quidam dicere
coeperunt, qui coarctati sunt aliquando gratiam
confiteri: et benedicimus Deum, quia vel hoc aliquando
dixerunt; accedendo enim proficere poterunt,
et ad id quod vere rectum est pervenire. Jam
ergo dicunt adjutricem esse gratiam Dei, ad facilius
facienda. Ista sunt enim verba eorum: <hi>Ad hoc dedit,</hi> 
inquiunt, <hi>Deus gratiam suam hominibus, ut quod
facere jubentur per liberum arbitrium, facilius possint
implere per gratiam.</hi> Velo facilius, remo difficilius:
tamen et remo itur. Jumento facilius, pedibus
difficilius: sed tamen et pedibus pervenitur. Non est
sic. Magister enim verus qui neminem palpat, neminem
fallit, verax doctor idemque Salvator, ad quem
nos duxit molestissimus paedagogus; cum de bonis
<pb n="0857"/>
operibus, id est, de sarmentorum et palmitum fructibus
loqueretur, non ait, Sine me quidem potestis facere
aliquid, sed facilius per me: non ait, Fructum
vestrum sine me potestis facere, sed uberiorem per
me. Non hoc dixit. Legite quid dixerit: Evangelium
sanctum est, omnium superba colla subduntur.
Non haec dicit Augustinus, haec dicit Dominus. Quid
dicit Dominus? <hi>Sine me nihil potestis facere <note>(Joan. XV,
5)</note>
            </hi>. Jam nunc cum auditis, <hi>Quotquot Spiritu Dei
aguntur, hi filii sunt Dei,</hi> nolite vos demittere. Neque
enim templum suum sic de vobis aedificat Deus, quasi
de lapidibus qui non habent motum suum: levantur,
ab structore ponuntur. Non sic sunt lapides vivi: <hi>Et
vos tanquam lapides vivi coaedificamini in templum
Dei <note>(Ephes. II, 22, et I Petr. II, 5)</note>
            </hi>. Ducimini, sed
currite et vos: ducimini, sed sequimini: quia cum
secuti fueritis, verum erit illud, quia sine illo nihil
facere potestis. <hi>Non</hi> enim <hi>volentis, neque currentis,
sed miserentis est Dei <note>(Rom. IX, 16)</note>
            </hi>.
</p>
          </div3>
        </div2>

<div2>
          <head>CAPUT XIII.</head>
<div3>
            <head>14.</head>
            <p>
 <hi>Lex vetus et nova. Spiritus servitutis
et libertatis.</hi> Forte dicturi eratis: Et Lex sufficit
nobis. Lex timorem dedit: et videte quid hinc
subjunxit Apostolus, cum diceret, <hi>Quotquot enim
Spiritu Dei aguntur, hi filii sunt Dei:</hi> quia cum Spiritu
Dei aguntur, charitate aguntur: <hi>Charitas</hi> enim <hi>Dei
diffusa est in cordibus nostris per Spiritum sanctum qui
datus est nobis <note>(Id. V, 5)</note>
            </hi>: secutus adjunxit, <hi>Non
enim accepistis spiritum servitutis iterum in timore.</hi> 
Quid est, <hi>iterum?</hi> Quomodo terrente molestissimo paedagogo.
Quid est, <hi>iterum?</hi> Sicut in monte Sina accepistis
spiritum servitutis. Dicit aliquis: Alius est spiritus
servitutis, alius spiritus libertatis. Si alius esset,
non diceret Apostolus, <hi>iterum.</hi> Idem ergo spiritus,
sed in tabulis lapideis in timore, in tabulis cordis in
dilectione. Jam nudiustertius qui adfuistis audistis,
quomodo longe positam plebem, voces, ignis, fumus
in monte terrebat <note>(Exod. XIX, XX, et XXXI, 18)</note>;
quomodo autem veniens Spiritus sanctus, idem ipse
digitus Dei, quinquagesimo die post umbram Paschae
quomodo venerit, et igneis linguis super unumquemque
eorum insederit <note>(Act. II, 1-4)</note>. Jam ergo non in
timore, sed in dilectione; ut non servi, sed filii simus.
Qui enim adhuc ideo bene agit, quia poenam timet,
Deum non amat, nondum est inter filios: utinam
tamen vel poenam timeat. Timor servus est,
charitas libera est; et ut sic dicamus, timor est servus
charitatis. Ne possideat diabolus cor tuum, praecedat
servus in corde tuo, et servet dominae venturae
locum. Fac, fac vel timore poenae, si nondum potes
amore justitiae. Veniet domina, et servus abscedet:
quia <hi>consummata charitas foras mittit timorem <note>(I Joan.
V, 18)</note>
            </hi>, <hi>Non enim accepistis spiritum servitutis iterum
in timore.</hi> Novum Testamentum est, non vetus. <hi>Vetera
transierunt, et ecce nova facta sunt omnia: omnia
autem ex Deo <note>(II Cor. V, 17, 18)</note>
            </hi>.
</p>
          </div3>
        </div2>

<div2>
          <head>CAPUT XIV.</head>
<div3>
            <head>15.</head>
            <p>
<pb n="0858"/> <hi>Abba et Pater, quia duo populi
in Christo.</hi> Denique quid sequitur? Quid ergo accepimus,
quasi diceres: <hi>Sed accepistis Spiritum adoptionis
filiorum, in quo clamamus, Abba, Pater.</hi> Dominus
timetur, pater amatur. <hi>Accepistis Spiritum adoptionis
filiorum, in quo clamamus, Abba, Pater.</hi> Clamor
iste cordis est, non faucium, non labiorum: intus sonat,
auribus Dei sonat. Clauso ore, labiisque immotis,
Susanna ista voce clamabat <note>(Dan. XIII)</note>. <hi>Sed accepistis
spiritum adoptionis filiorum, in quo clamamus,
Abba, Pater.</hi> Cor clamet, <hi>Pater noster qui es in caelis <note>(Matth. VI, 9)</note>
            </hi>,
Ergo quare non tantum <hi>Pater?</hi> 
Quid sibi vult, <hi>Abba, Pater?</hi> Si enim quaeras quid sit <hi>Abba,</hi> 
 respondetur tibi, <hi>Pater.</hi> Abba enim hebraice
pater dicitur. Quare voluit utrumque Apostolus ponere?
Quia videbat lapidem angularem, quem reprobaverunt
aedificantes, et factus est in caput anguli <note>(Psal. CXVII, 22)</note>,
non sine causa angularem dictum,
nisi quia in osculum recipit utrumque parietem de
diverso venientem. Hinc circumcisio, inde praeputium,
tantum a se et inter se longe, quantum ab angulo
longe: quantum autem ad angulum prope, et inter
se utique prope; in angulo autem inter se juncti. <hi>Ipse est enim pax nostra, qui fecit utraque unum <note>(Ephes. II, 11-22)</note>
            </hi>.
Ergo inde circumcisio, inde praeputium,
parietum concordia, anguli gloria. <hi>Accepistis
Spiritum adoptionis filiorum, in quo clamamus, Abba,
Pater.</hi> 
</p>
          </div3>
        </div2>

<div2>
          <head>CAPUT XV.</head>
<div3>
            <head>16.</head>
            <p>
 <hi>Spiritus arrha potius quam
pignus.</hi> Qualis res est, si pignus tale est? Nec pignus,
sed arrha dicenda est. Pignus enim quando ponitur,
cum fuerit res ipsa reddita pignus aufertur. Arrha
autem de ipsa re datur, quae danda promittitur; ut res
quando redditur, impleatur quod datum est, non mutetur.
Unusquisque ergo attendat cor suum, utrum ex
intimis cordis medullis et sincera charitate dicat, <hi>Pater.</hi> 
Non modo quaeritur quanta sit ipsa charitas,
utrum magna, an parva, an mediocris: utrum vel
sit, quaero. Si nata est, latendo crescit, crescendo
perficietur, perfecta permanebit. Non enim perfecta
vergit in senium, et a senectute veniet ad mortem:
ad hoc perficietur, ut aeterna permaneat. Vide enim
quid sequitur. <hi>Clamamus, Abba, Pater. Ipse Spiritus
testimonium reddit spiritui nostro, quia sumus filii Dei.</hi> 
Non spiritus noster reddit testimonium spiritui nostro,
quia sumus filii Dei: sed Spiritus Dei, arrha reddit
testimonium pro ea re quae nobis promissa est. <hi>Ipse
Spiritus testimonium reddit spiritui nostro, quia sumus
filii Dei.</hi> </p>
          </div3>
<div3>
            <head>17.</head>
            <p>
 <hi>Haereditas filiorum Dei.--Si autem filii, et haeredes.</hi> 
Non enim inaniter filii. Haec est merces: <hi>Et haeredes.</hi> 
Hoc est quod paulo ante dicebam, quia medicus
noster et sanitatem nobis donat, et mercedem insuper
largiri dignatur. Quae est illa merces? Haereditas.
Sed non quomodo est hominis patris haereditas. Relinquit
enim filiis suis, non possidet cum filiis suis:
et tamen magnum se facit, et gratias sibi agi desiderat,
quia voluit dare quod non possit auferre. Moriens
<pb n="0859"/>
enim tolleret secum? Puto quia si posset, nihil hic filiis
suis dimisisset. Haeredes Dei sic sunt, ut ipse
Deus sit haereditas nostra, cui dicit Psalmus: <hi>Dominus
pars haereditatis meae <note>(Psal. XV, 5)</note>
            </hi>. <hi>Haeredes
quidem Dei:</hi> si parum vobis est, audite, quo amplius
gaudeatis: <hi>Haeredes quidem Dei, cohaeredes autem
Christi.</hi> Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CLVII . <hi>De verbis Apostoli,</hi> Spe salvi facti sumus: spes autem quae videtur, non est spes. <hi>Rom. cap.</hi> VIII, V\ V\. 24, 25.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Spes Christianorum de
aeternis. Mundo fallaci creditur, non Deo.</hi> Sicut
Apostolum dixisse meminit Sanctitas vestra, fratres
charissimi, <hi>Spe salvi facti sumus: Spes autem,</hi> inquit, <hi>quae videtur, non est spes: quod enim videt quis, quid
sperat? Si autem quod non videmus, speramus, per patientiam
exspectamus.</hi> 
 Hinc vobis exhortatorium et
consolatorium praebere sermonem admonet nos ipse
Dominus Deus noster, cui dicitur in Psalmo: <hi>Spes
mea es tu, portio mea in terra viventium <note>(Psal. CXLI, 6)</note>
            </hi>.
Ipse, inquam, qui spes nostra est in terra viventium,
jubet ut vos alloquamur in hac terra morientium; ut
non respiciatis quae videntur, sed quae non videntur.
Quae enim videntur, temporalia sunt; quae autem non
videntur, aeterna <note>(II Cor. IV, 18)</note> Quia ergo quod non
videmus speramus, et per patientiam exspectamus;
merito nobis in Psalmo dicitur, <hi>Sustine Dominum,
viriliter age, et confortetur cor tuum, et sustine Dominum <note>(Psal. XXVI, 14)</note>
            </hi>.
Mundi enim promissa semper
fallunt; Dei autem promissa nunquam fallunt. Sed quia
mundus quod pollicetur, hic videtur daturus, id est, in
hac terra morientium, in qua nunc sumus; Deus autem
quod pollicetur, in terra viventium nobis daturus est:
multi fatigantur exspectare veracem, et non erubescunt
amare fallacem. De talibus dicit Scriptura: <hi>Vae his
qui perdiderunt sustinentiam, et diverterunt in vias pravas <note>(Eccli. II, 16)</note>
            </hi>.
Cum etiam viriliter agentibus et
corde confortato Deum sustinentibus, filii sempiternae
mortis insultare non cessant jactantes suas delicias
temporales, quae ad tempus obdulcant fauces eorum,
postea vero amariores felle invenient eas. Dicunt
enim nobis: Ubi est quod vobis promittitur post hanc
vitam? Quis huc inde reversus est, et indicavit vera
esse quae creditis? Ecce nos in nostrarum voluptatum
satietate laetamur, quia quod videmus, speramus: vos
autem in laboribus continentiae cruciamini, credendo
quod non videtis. Deinde subjungunt quod commemoravit
Apostolus: <hi>Manducemus et bibamus: cras enim
moriemur.</hi> Sed videte quid ipse cavendum monuerit: <hi>Corrumpunt,</hi> 
 inquit, <hi>mores bonos colloquia mala. Sobrii
estote juste</hi>, <hi>et nolite peccare <note>(I Cor. XV, 32-34)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
<pb n="0860"/> <hi>Patientia et mansuetudo necessaria.</hi> 
Cavete ergo, fratres, ne talibus colloquiis mores
vestri corrumpantur, evertatur spes, enervetur patientia,
et divertatis in vias pravas. Imo vero mites
atque mansueti tenete vias rectas, quas vos docet
Dominus: de quibus Psalmus dicit, <hi>Diriget mites in
judicio, docebit mansuetos vias suas <note>(Psal. XXIV, 9)</note>
            </hi>.
Patientiam quippe in laboribus hujus vitae, sine qua
non potest custodiri spes futurae vitae, nemo potest
perpetuo retinere, nisi mitis atque mansuetus; qui
non resistit voluntati Dei, cujus jugum lene est et
sarcina levis, sed credentibus Deo, et sperantibus in
eum, et diligentibus eum. Ita quippe mites atque mansueti
non solum consolationes ejus amabitis, sed etiam
flagella ejus tanquam boni filii tolerabitis; ut quoniam
quod non videtis speratis, per patientiam exspectetis.
Sic agite, sic ambulate. In Christo enim ambulatis,
qui dixit: <hi>Ego sum via <note>(Joan. XIV, 6)</note>
            </hi>. Quomodo
in illo ambulandum sit, discite, non solum ejus verbo,
sed etiam ejus exemplo. Huic enim proprio Filio non
pepercit Pater, sed pro nobis omnibus tradidit illum <note>(Rom. VIII, 32)</note>:
non utique nolentem, neque recusantem,
sed pariter volentem; quia una est voluntas Patris
et Filii secundum aequalitatem formae Dei, in qua
cum esset, non rapinam arbitratus est, esse aequalis
Deo: et singulariter obedientem, secundum quod semetipsum
evacuavit formam servi accipiens <note>(Philipp.
II, 6, 7)</note>. Nam ipse <hi>dilexit nos, et tradidit semetipsum pro
nobis oblationem et hostiam Deo in odorem suavitatis <note>(Ephes. V, 2)</note>
            </hi>.
Sic ergo Pater proprio Filio non pepercit,
sed pro nobis omnibus tradidit eum, ut et ipse
Filius traderet semetipsum pro nobis.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Videmus in capite nostro quod
speramus.</hi> Traditus ergo ille excelsus, per quem facta
sunt omnia, traditus propter formam servi in opprobrium
hominum et abjectionem plebis, in contumeliam,
in flagella, in mortem crucis docuit nos exemplo
passionis, cum quanta patientia in illo ambulemus:
et firmavit nos exemplo suae resurrectionis,
quid ab illo patienter sperare debeamus. <hi>Si enim quod
non videmus speramus, per patientiam exspectamus.</hi> 
Quod non videmus quidem, speramus: sed corpus sumus
illius capitis, in quo jam perfectum est quod speramus.
De illo enim dictum est quod ipse sit <hi>caput
corporis Ecclesiae, primogenitus, ipse primatum tenens <note>(Coloss. I, 18)</note>
            </hi>.
Et de nobis scriptum est: <hi>Vos autem
estis corpus Christi et membra <note>(I Cor. XII, 27)</note>
            </hi>. <hi>Si autem
quod non videmus speramus, per patientiam exspectamus,</hi> 
securi; quoniam qui resurrexit caput nostrum
est, servat spem nostram. Et quia priusquam resurgeret,
flagellatum est caput nostrum, firmavit patientiam
nostram. Scriptum est enim: <hi>Quem enim diligit
Dominus, corripit; flagellat autem omnem filium, quem
recipit <note>(Hebr. XII, 6)</note>
            </hi>. Non itaque in flagello deficiamus,
ut in resurrectione gaudeamus. Ita enim verum
est quod flagellat omnem filium quem recipit, ut nec
Unico suo pepercerit, sed pro nobis omnibus tradiderit
eum. Intuentes ergo eum, qui sine peccati merito
flagellatus est, qui mortuus est propter delicta nostra.
<pb n="0861"/>
et resurrexit propter justificationem nostram <note>(Rom.
IV, 25)</note>, non timeamus ne abjiciamur flagellati; sed
potius confidamus quia recipiemur justificati.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Nec modo sine gaudio sumus. Fluxae
peccatorum deliciae.</hi> Quamvis enim nondum venerit
nostri gaudii plenitudo: nec modo tamen sine
gaudio relicti sumus; quia spe salvi facti sumus. Ideo
et ipse Apostolus, qui ait, <hi>Si quod non videmus speramus,
per patientiam exspectamus;</hi> dicit alio loco, <hi>Spe gaudentes, in tribulatione patientes 
 <note>(Rom. XII, 12)</note>
            </hi>. <hi>Habentes ergo talem spem, multa fiducia utamur 
 <note>(II Cor.
III, 12)</note>
            </hi>: et sermo noster in gratia conditus sit sale,
ut sciamus quemadmodum oporteat unicuique respondere <note>(Coloss. IV, 6)</note>.
Dicendum est enim eis qui cum
perdidissent, vel nunquam suscepissent sustinentiam,
nobis sustinentibus Dominum (quia quod non
videmus sperantes, per patientiam exspectamus)
etiam insultare audent, cum imitari deberent: Ubi
sunt deliciae vestrae, propter quas ambulatis per vias
pravas? Non dicimus, ubi erunt, cum haec vita transierit;
sed modo ubi sunt? Cum hesternum diem hodiernus
abstulerit, et hodiernum crastinus ablaturus
sit, quid eorum quae diligitis, non transcurrit et transvolat?
Quid non fugit pene antequam capitur, cum
ex ipso hodierno die nulla possit vel hora retineri?
Ita enim secunda excluditur a tertia, sicut prima exclusa
est a secunda. Ipsius horae unius, quae praesens
videtur, nihil est praesens: omnes enim partes ejus,
et omnia momenta fugitiva sunt.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Vanitas temporalium.</hi> Propter quid
peccat homo, si non excaecatus est cum peccat, vel
cum peccaret attendat. Poterat videre quia voluptas
transitura sine prudentia desideratur; vel cum transierit,
cum poenitentia cogitatur. Nos irridetis, quia speramus
aeterna, quae non videmus; cum vos eis quae videntur
temporalibus subditi, nesciatis qualis vobis dies
crastinus illucescat: quem saepe bonum sperantes,
malum invenitis; nec, si bonus fuerit, eum ne fugiat
tenere poteritis. Nos irridetis, quia speramus aeterna:
quae cum venerint, non transibunt; quia nec ipsa veniunt,
sed semper manent: nos autem ad illa veniemus,
cum per viam dominicam ista quae transeunt
transierimus. A vobis vero temporalia nec sperari
aliquando desinunt, et tamen crebro sperata vos fallunt:
nec cessant vos inflammare ventura, corrumpere
venientia, torquere transeuntia. Nonne ipsa sunt
quae concupita inardescunt, adepta vilescunt, amissa
vanescunt? Utimur eis et nos secundum peregrinationis
nostrae necessitatem: sed non in eis gaudia
nostra figimus, ne illis labentibus subruamur. Utimur
enim hoc mundo tanquam non utentes <note>(I Cor. VII, 31)</note>,
ut veniamus ad eum qui fecit hunc mundum, et in eo
maneamus, ejus aeternitate perfruentes.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Spei nostrae certitudo.</hi> Quid est
autem quod dicitis, Quis huc inde venit, et quid apud
inferos geratur, quis hominibus indicavit? Et hinc
<pb n="0862"/>
vobis os clausit, qui mortuum quarta die resuscitavit <note>(Joan. XI, 39-44)</note>,
et ultra non moriturus die tertio
resurrexit, et antequam moreretur, qualis vita morientes
excipiat, tanquam ille quem nihil lateret, et
in paupere quiescente et in divite ardente narravit <note>(Luc. XVI, 19-31)</note>.
Sed illi ista non credunt, qui dicunt,
Quis huc inde reversus est? Credituros se volunt
videri, si quis parentum suorum revivisceret.
Sed maledictus omnis qui spem suam ponit in homine <note>(Jerem. XVII, 5)</note>.
Ideo ergo Deus homo factus, mori et
resurgere voluit; ut et quod futurum esset homini, in
hominis carne ostenderetur, et Deo tamen, non homini
crederetur. Et certe Ecclesia fidelium toto orbe
diffusa, jam ante oculos eorum est. Legant eam ante
tot saecula uni homini promissam, qui contra spem in
spem credidit, ut fieret pater multarum gentium <note>(Rom.
IV, 18)</note>. Quod ergo uni Abrahae credenti promissum
est, jam videmus impletum; et quod universo orbi
promittitur credenti, desperamus esse venturum?
Eant nunc et dicant: <hi>Manducemus et bibamus; cras
enim moriemur.</hi> Illi se adhuc cras dicunt morituros,
veritas autem illos jam cum ista dicunt, invenit mortuos.
Vos autem, fratres, filii resurrectionis, cives
sanctorum Angelorum, Dei haeredes, et Christi cohaeredes,
cavete imitari eos, qui cras exspirando moriuntur,
et hodie bibendo sepeliuntur. Sed sicut
dicit idem apostolus, ne corrumpant vestros mores
bonos colloquia mala; <hi>sobrii estote juste, et nolite peccare <note>(I Cor. XV, 32-34)</note>
            </hi>:
ambulantes angustam, sed
certam viam ducentem ad latitudinem Jerusalem coelestis,
quae mater nostra aeterna est; firmissime sperate
quod non videtis, patienter exspectate quod
nondum habetis; quia veracem promissorem Christum
fidelissime retinetis.
</p>
          </div3>
        </div2>
      </div1>

<div1>
        <head>SERMO CLVIII . <hi>De verbis Apostoli, Rom.</hi> VIII, 30, 31, Quos autem praedestinavit, illos et vocavit; quos autem vocavit, illos et justificavit, <hi>etc.</hi> Si Deus pro nobis, quis contra nos? <hi>Contra Pelagianos</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Praedestinatis nemo nocere
valet.</hi> Apostolum beatum audivimus exhortantem
et confirmantem nos, cum diceret nobis: <hi>Si Deus
pro nobis, quis contra nos?</hi> Pro quibus autem sit Deus,
superius ostendit, ubi ait: <hi>quos autem praedestinavit,
illos et vocavit; quos autem vocavit, illos et justificavit;
quos autem justificavit, illos et glorificavit. Quid ergo
dicemus ad haec? Si Deus pro nobis, quis contra nos?</hi> 
Deus pro nobis, ut praedestinaret nos; Deus pro nobis,
ut vocaret nos; Deus pro nobis, ut justificaret nos;
Deus pro nobis, ut glorificaret nos. <hi>Si Deus pro nobis,
quis contra nos?</hi> Praedestinavit, antequam essemus;
vocavit, cum aversi essemus; justificavit, cum peccatores
essemus; glorificavit, cum mortales essemus. <hi>Si Deus pro nobis, quis contra nos?</hi> 
 Praedestinatis a
<pb n="0863"/>
Deo, vocatis, justificatis, glorificatis, qui vult adversari,
paret se, si potest bellare adversus Deum. Ubi
enim audivimus, <hi>Si Deus pro nobis, quis contra nos?</hi> 
nisi qui Deum vincit, non laedit nos. Et quis est qui
vincit Omnipotentem? Quicumque reluctari voluerit,
sibi nocet. Hoc est, quod et Paulo adhuc Saulo de
coelo Christus clamavit: <hi>Non tibi expedit contra stimulum
calcitrare <note>(Act. IX, 5)</note>
            </hi>. Saeviat, saeviat quantum
potest; qui calces adversus stimulum mittit, nonne in
se ipsum saevit?
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Deus nobis debitor factus ex promissis.</hi> 
In his autem quatuor rebus, quas commendavit
Apostolus insignes, quae pertinent ad eos pro quibus
est Deus, id est, praedestinatione, vocatione,
justificatione, glorificatione; in his ergo quatuor rebus
considerare debemus quid jam habeamus, et quid
adhuc exspectemus. In his enim quae jam habemus,
laudemus Deum largitorem: in his quae nondum habemus,
teneamus debitorem. Debitor enim factus est,
non aliquid a nobis accipiendo, sed quod ei placuit
promittendo. Aliter enim dicimus homini, Debes mihi
quia dedi tibi: et aliter dicimus, Debes mihi, quia
promisisti mihi. Quando dicis, Debes mihi, quia dedi
tibi: a te processit beneficium, sed mutuatum, non
donatum. Quando autem dicis, Debes mihi, quia promisisti
mihi: tu nihil dedisti, et tamen exigis. Bonitas
enim ejus qui promisit, dabit, ne in malitiam fides
convertatur. Qui enim fallit, malus est, Deo autem
numquid dicimus, Redde mihi, quia dedi tibi? Quid
dedimus Deo, quando totum quod sumus, et quod habemus
boni, ab illo habemus? Nihil ergo ei dedimus.
Non est quemadmodum ista voce exigamus debitorem
Deum, maxime dicente nobis Apostolo, <hi>Quis enim
cognovit sensum Domini? aut quis consiliarius ejus fuit?
aut quis prior dedit illi, et retribuetur ei <note>(Rom. XI,
34, 35)</note>
            </hi>? Illo ergo modo possumus exigere Dominum
nostrum, ut dicamus: Redde quod promisisti, quia
fecimus quod jussisti: et hoc tu fecisti, quia laborantes
juvisti.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Vocati et praedestinati sumus gratis.</hi> 
Nemo ergo dicat: Ideo me vocavit Deus, quia
colui Deum. Quomodo coluisses, si vocatus non fuisses?
Si propterea te vocavit Deus, quia coluisti Deum:
ergo prior dedisti, et retribuit tibi. Nonne istam tibi
vocem Apostolus tollit, cum dicit, <hi>Aut quis prior dedit
illi, et retribuetur ei?</hi> Sed ecce quando vocatus es,
vel jam eras. Quomodo praedestinareris, nisi quando
non eras? Quid Deo dedisti, quando qui aliquid
dares, non eras? Quid ergo fecit Deus, quando praedestinavit
qui non erat? Quod ait Apostolus: <hi>Qui
vocat ea quae non sunt, tanquam ea quae sunt <note>(Id. IV, 17)</note>
            </hi>.
Si jam esses, non praedestinareris; nisi aversus esses,
non vocareris; nisi impius esses, non justificareris,
nisi terrenus et abjectus esses, non glorificareris. <hi>Quis</hi> 
ergo <hi>prior dedit illi, et retribuetur ei? Quoniam ex ipso,
et per ipsum, et in ipso sunt omnia.</hi> Quid ergo reddimus?
<pb n="0864"/> <hi>Ipsi gloria 
 <note>(Rom. XI, 36)</note>
            </hi>. Quia non eramus,
quando sumus praedestinati; quia aversi eramus,
quando sumus vocati; quia peccatores eramus, quando
sumus justificati: agamus Deo gratias, ne remaneamus
ingrati.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Justificati utrum jam simus. Lucta
hic in justificatis manens.</hi> Proposueramus autem considerare
de his quatuor rebus quid jam consecuti fuerimus,
quid adhuc adipiscendum exspectemus. Praedestinati
enim jam sumus et antequam essemus. Vocati
sumus, quando christiani facti sumus. Jam ergo
et hoc habemus. Justificati, quid? Quid est, justificati?
Audemus dicere, jam hoc tertium habere nos?
Et erit quisquam nostrum qui audeat dicere, Justus
sum? Puto enim hoc esse, Justus sum, quod est,
peccator non sum. Si audes hoc dicere, occurrit tibi
Joannes: <hi>Si dixerimus quia peccatum non habemus,
nos ipsos decipimus, et veritas in nobis non est <note>(I Joan.
I, 8)</note>
            </hi>. Quid ergo? Nihil habemus de justitia? An habemus,
sed non totum habemus? Hoc ergo quaeramus.
Si enim aliquid habemus, et aliquid non habemus;
crescat quod habemus, et implebitur quod non habemus.
Ecce enim baptizati sunt homines, omnia illis
peccata dimissa sunt, justificati sunt a peccatis; negare
non possumus: restat tamen lucta cum carne,
restat lucta cum mundo, restat lucta cum diabolo.
Qui autem luctatur, aliquando ferit, aliquando percutitur;
aliquando vincit, aliquando perimitur: quomodo
de stadio exeat attenditur. Nam <hi>si dixerimus
quia peccatum non habemus, nos ipsos decipimus, et
veritas in nobis non est.</hi> Item, si dixerimus quia justitiae
nihil habemus, adversum Dei dona mentimur. Si
enim justitiae nihil habemus, nec fidem habemus: si
fidem non habemus, christiani non sumus. Si autem
fidem habemus, jam aliquid habemus justitiae. Ipsum
aliquid, vis nosse quantum sit? <hi>Justus ex fide vivit <note>(Habac. II, 4; Rom. I, 17)</note>
            </hi>:
 <hi>justus,</hi> inquam, <hi>ex fide
vivit;</hi> quia credit quod non videt.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Justificatio aliqua vere per fidem.</hi> 
Patres, arietes sancti, duces Apostoli, quando annuntiaverunt,
non solum viderunt oculis, sed etiam manibus
tractaverunt: et tamen Dominus servans nobis
donum fidei, cuidam discipulorum suorum tractanti,
palpanti, veritatem digitis inquirenti et invenienti,
exclamanti, <hi>Dominus meus et Deus meus;</hi> ait ipse Dominus
et Deus, <hi>Quia vidisti, credidisti.</hi> Et nos futuros
intuens: <hi>Beati,</hi> inquit, <hi>qui non viderunt et crediderunt <note>(Joan. XX, 28 et 29)</note>
            </hi>.
Non vidimus, audivimus, et
credidimus. Beati praedicti sumus, et de justitia nihil
habemus? Venit Dominus carnaliter ad Judaeos, et
occisus est: non venit ad nos, et acceptus est. <hi>Populus
quem non cognovi, servivit mihi, in obauditu auris
obedivit mihi <note>(Psal. XVII, 45)</note>
            </hi>. Nos sumus, et de
justitia nihil habemus? Omnino habemus. Grati simus
ex eo quod habemus: ut addatur quod non habemus,
et non perdamus quod habemus. Ergo et hoc tertium
jam agitur in nobis. Justificati sumus: sed ipsa justitia,
cum proficimus, crescit. Et quomodo crescit dicam,
et vobiscum quodam modo conferam; ut unusquisque
<pb n="0865"/>
vestrum jam in ipsa justificatione constitutus,
accepta scilicet remissione peccatorum per lavacrum
regenerationis, accepto Spiritu sancto, proficiens de
die in diem, videat ubi sit, accedat, proficiat et
crescat, donec consummetur, non ut finiatur, sed
ut perficiatur.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Fides justificans a fide daemonum
discernitur per spem et charitatem. Spes. Charitas.</hi> Incipit
homo a fide: quid pertinet ad fidem? Credere.
Sed adhuc ista fides discernatur ab immundis spiritibus.
Ad fidem quid pertinet? Credere. Sed ait apostolus
Jacobus: <hi>Et daemones credunt, et contremiscunt <note>(Jacobi II, 19)</note>
            </hi>.
Si tantum credis, et sine spe vivis,
vel dilectionem non habes: <hi>Et daemones credunt, et
contremiscunt.</hi> Quid magnum est, si dicis Christum
Filium Dei? Hoc dixit Petrus, et audivit, <hi>Beatus es
Simon Bar Jona:</hi> hoc dixerunt daemones, et audierunt, <hi>Obmutescite.</hi> 
 Ille beatus, dicitur ei, <hi>Quia non
revelavit tibi caro et sanguis, sed Pater meus qui in coelis
est <note>(Matth. XVI, 17)</note>
            </hi>. Illi autem audiunt, <hi>Obmutescite <note>(Marc. I, 25)</note>
            </hi>:
et hoc ipsum dicunt, et repelluntur.
Una vox est: sed Dominus radicem interrogat,
non florem. Unde dicitur ad Hebraeos: <hi>Ne qua radix
amaritudinis sursum germinans molestet, et per illam
contaminentur multi <note>(Hebr. XII, 15)</note>
            </hi>. Prius ergo discerne
fidem tuam a fide daemonis. Unde eam discernis?
Daemones hoc dixerunt timendo, Petrus
amando. Adde ergo fidei spem. Et quae spes est, nisi
de aliqua conscientiae bonitate? Speique ipsi adde
charitatem. Desuper eminentem viam habemus, dicente
Apostolo, <hi>Supereminentem viam vobis demonstro: Si
linguis hominum loquar et Angelorum, charitatem autem
non habeam, factus sum velut aeramentum sonans,
aut cymbalum tinniens:</hi> et caetera enarrat bona, et
sine charitate nihil prodesse confirmat. Maneant ergo
haec, fides, spes, charitas: major autem horum
charitas <note>(I Cor. XII, 31 et XIII)</note>. Sectamini charitatem.
Discernite ergo fidem vestram. Jam estis de praedestinatis,
vocatis, justificatis. Paulus Apostolus dicit: <hi>Neque circumcisio aliquid valet, neque praeputium; sed
fides.</hi> 
 Dic adhuc, Apostole, adde, discerne; quia, <hi>Et daemones credunt et contremiscunt:</hi> 
 ergo adde et
discerne, <hi>daemones</hi> enim <hi>credunt, et contremiscunt</hi> 
quod oderunt. Distingue, Apostole, et circumcide
fidem meam, et discerne causam meam de gente
non sancta <note>(Psal. XLII, 1)</note>. Plane distinguit, discernit,
circumcidit. Et <hi>fides,</hi> inquit, <hi>quae per dilectionem
operatur <note>(Galat. V, 6)</note>
            </hi>.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Cultus gratuitus Dei. Qui solus
animam satiat.</hi> Unusquisque ergo, fratres mei, inspiciat
se intus, appendat se, probet se in omnibus
factis suis, bonis operibus suis, quae faciat cum charitate,
non exspectans retributionem temporalem,
sed promissum Dei, faciem Dei. Non enim quidquid
tibi Deus promittit, valet aliquid praeter ipsum Deum.
Omnino me non satiaret Deus, nisi promitteret mihi
<pb n="0866"/>
se ipsum Deum. Quid est tota terra? Quid est totum
mare? Quid est totum coelum? Quid sunt omnia sidera?
Quid sol? Quid luna? Quid exercitus Angelorum?
Omnium istorum Creatorem sitio: ipsum esurio,
ipsum sitio, ipsi dico, <hi>Quoniam apud te est fons vitae <note>(Psal. XXXV, 10)</note>
            </hi>.
Qui mihi dicit: <hi>Ego sum panis qui
de coelo descendi <note>(Joan. VI, 41)</note>
            </hi>. Esuriat et sitiat peregrinatio
mea, ut satietur praesentia mea. Arridet
mundus multis rebus, pulchris, fortibus, variis:
pulchrior est ille qui fecit, fortior et clarior ille qui
fecit, suavior ille est qui fecit. <hi>Satiabor, cum manifestabitur
gloria tua <note>(Psal. XVI, 15)</note>
            </hi>. Fides ergo quae
per dilectionem operatur si est in vobis, jam pertinetis
ad praedestinatos, vocatos, justificatos: ergo
crescat in vobis. Fides enim quae per dilectionem operatur,
sine spe esse non potest. Cum autem venerimus,
jam erit ibi fides? dicetur nobis, Crede? Non
utique. Videbimus eum, contemplabimur eum. <hi>Dilectissimi,
filii Dei sumus, et nondum apparuit quod
erimus.</hi> Quia <hi>nondum apparuit,</hi> ideo fides. <hi>Filii Dei
sumus,</hi> praedestinati, vocati, justificati: <hi>filii Dei sumus,
et nondum apparuit quod erimus.</hi> Modo ergo
fides, antequam appareat quod erimus. <hi>Scimus quod
cum apparuerit, similes ei erimus.</hi> Numquid quia credimus?
Non. Quare ergo? <hi>Quoniam videbimus eum sicuti
est <note>(I Joan. III, 2)</note>
            </hi>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Spes, in hac peregrinatione solatium.</hi> 
Quid spes? erit ibi? Spes jam non erit, quando
erit res. Etenim ipsa spes peregrinationi necessaria
est, ipsa est quae consolatur in via. Viator enim
quando laborat ambulando, ideo laborem tolerat, quia
pervenire sperat. Tolle illi spem perveniendi, continuo
franguntur vires ambulandi. Ergo et spes quae hic
est, ad justitiam pertinet peregrinationis nostrae. Ipsum
Apostolum audi: <hi>Adoptionem,</hi> inquit, <hi>exspectantes,
in nobismetipsis ingemiscimus adhuc.</hi> Ubi est gemitus,
jam non potest dici illa felicitas, de qua
Scriptura dicit, <hi>Transiit labor et gemitus <note>(Isai. XXXV,
10)</note>
            </hi>. Ergo <hi>adhuc,</hi> inquit, <hi>in nobismetipsis ingemiscimus,
adoptionem exspectantes redemptionem corporis
nostri.</hi> Adhuc ingemiscimus. Quare? <hi>Spe enim salvi
facti sumus. Spes autem quae videtur, non est spes. Si
enim videt quis, quid sperat? Si autem quod non videmus
speramus, per patientiam exspectamus.</hi> In hac
ergo patientia martyres coronabantur; desiderabant
quae non videbant, contemnebant quae ferebant. In
hac spe dicebant: <hi>Quis nos separabit a charitate
Christi? Tribulatio? an angustia? an persecutio? an
fames? an nuditas? an gladius? Quia propter te.</hi> Et
ubi est propter quem? <hi>Quia propter te,</hi> inquit, <hi>mortificamur
tota die <note>(Rom. VIII, 23, 24, 25, 35, 36)</note>
            </hi>. <hi>Propter te.</hi> 
 Et ubi est, <hi>Beati qui non viderunt et crediderunt <note>(Joan. XX, 29)</note>
            </hi>?
Ecce ubi est, in te est,
quia et fides ipsa in te ipso est. An fallit nos Apostolus,
qui dicit <hi>habitare Christum per fidem in cordibus
nostris <note>(Ephes. III, 17)</note>
            </hi>? Modo per fidem, tunc per
<pb n="0867"/>
speciem: modo per fidem, quamdiu in via, quamdiu
in peregrinatione. <hi>Quamdiu</hi> enim <hi>sumus in corpore,
peregrinamur a Domino: per fidem enim ambulamus,
non per speciem <note>(II Cor. V, 6 et 7)</note>
            </hi>.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Deus beatis erit omnia in omnibus.
Charitas sola semper manet.</hi> Si hoc est fides, quid
erit species? Audi quid erit: <hi>Ut sit Deus omnia in omnibus <note>(I Cor. XV, 28)</note>
            </hi>.
Quid est, <hi>Omnia?</hi> Quidquid hic
quaerebas, quidquid hic pro magno habebas, ipse tibi
erit. Quid hic volebas, quid amabas? Manducare et
bibere? Ipse tibi erit cibus, ipse tibi erit potus. Quid
hic volebas? Sanitatem corporis fragilem, transeuntem?
Ipse tibi immortalitas erit. Quid hic quaerebas?
Divitias? Avare, quid enim tibi sufficit, si Deus ipse
non sufficit? Sed quid amabas? Gloriam, honores?
Deus tibi erit gloria: cui et modo dicitur, <hi>Gloria
mea, et exaltans caput meum <note>(Psal. III, 4)</note>
            </hi>. Jam
enim exaltavit caput meum. Caput nostrum Christus
est. Sed quid miraris? Quia caput et caetera membra
exaltabuntur; tunc erit Deus omnia in omnibus.
Hoc modo credimus, hoc modo speramus: cum venerimus,
tenebimus; et jam visio erit, non fides:
cum venerimus, tenebimus, et jam res erit, non
spes. Charitas quid? numquid et ipsa modo est, et
tunc non erit? Si amamus credendo et non videndo;
quomodo amabimus videndo et tenendo? Ergo charitas
erit, sed perfecta erit: sicut Apostolus ait, <hi>Fides,
spes, charitas, tria haec; major autem horum charitas <note>(I Cor. XIII, 13)</note>
            </hi>.
Hanc habentes, et in nobis nutrientes,
securi illo adjuvante perseverantes in eo,
dicamus: <hi>Quis nos separabit a charitate Christi?</hi> donec
ipse misereatur, ipse perficiat. <hi>Tribulatio? an angustia?
an fames? an nuditas? an periculum? an gladius?
Quoniam propter te mortificamur tota die, deputati
sumus ut oves occisionis.</hi> Et quis supportat? quis omnia
tolerat? <hi>Sed in his omnibus superamus.</hi> Unde? <hi>Per eum qui dilexit nos 
 <note>(Rom. VIII, 36, 37)</note>
            </hi>. Ergo, <hi>Si Deus pro nobis, quis contra nos?</hi> 
</p>
          </div3>
        </div2>
      </div1>

<div1>
        <head>SERMO CLIX . <hi>De verbis eisdem Apostoli, Rom.</hi> VIII, 30, 31, <hi>seu de justificatione: necnon de verbis Jacobi</hi> I, 2-4, Omne gaudium existimate, fratres mei cum in tentationes varias incideritis, <hi>etc.</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Justificatio hic in nobis
imperfecta. Perfecta justificatio in martyribus. Injuria
est, pro martyre orare.</hi> Hesterno die de justificatione
nostra, quae nobis est a Domino Deo nostro,
sermo productus est, ministrantibus nobis, donante
illo, audientibus vobis. Et cum simus in hac vita
onerati sarcina corruptibilis carnis, non utique sine
peccato; quia si dixerimus quia peccatum non habemus,
nos ipsos seducimus, et veritas in nobis non
est <note>(I Joan. I, 8)</note>: justificatos tamen nos esse secundum
modum peregrinationis nostrae, viventes ex fide
<pb n="0868"/>
quousque fruamur specie, claruit, quantum arbitror,
Charitati vestrae. Incipitur ergo a fide, ut perveniatur
ad speciem: via curritur, patria quaeritur. In peregrinatione
dicit anima nostra: <hi>Quoniam ante te est
omne desiderium meum, et gemitus meus a te non est
absconditus <note>(Psal. XXXVII, 10)</note>
            </hi>. In patria vero nullus
orandi locus erit, sed tantum laudandi. Quare orandi
locus nullus erit? Quia nihil deest. Quod hic creditur,
ibi videtur; quod hic speratur, ibi tenetur; quod hic
petitur, ibi accipitur. Perfectio tamen in hac vita
nonnulla est, ad quam sancti martyres pervenerunt.
Ideoque habet ecclesiastica disciplina, quod fideles
noverunt, cum martyres eo loco recitantur ad altare
Dei, ubi non pro ipsis oretur: pro caeteris autem
commemoratis defunctis oratur. Injuria est enim, pro
martyre orare, cujus nos debemus orationibus commendari.
Certavit enim contra peccatum usque ad
sanguinem. Quibusdam vero adhuc imperfectis, et
tamen ex parte justificatis, ad Hebraeos dicit Apostolus: <hi>Nondum enim usque ad sanguinem pugnastis, adversus
peccatum certantes 
 <note>(Hebr. XII, 4)</note>
            </hi>. Si ergo illi
nondum usque ad sanguinem, procul dubio aliqui
usque ad sanguinem. Qui usque ad sanguinem? Utique
sancti martyres; de quibus lectio sancti apostoli
Jacobi modo audita est. <hi>Omne gaudium existimate,
fratres mei, cum in tentationes varias incideritis.</hi> Perfectis
jam dicitur, qui etiam possunt dicere: <hi>Proba
me, Domine, et tenta me <note>(Psal. XXV, 2)</note>
            </hi>. <hi>Scientes,</hi> inquit, <hi>quia tribulatio patientiam operatur; patientia autem
opus perfectum habet.</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Justitiae amor admittit aliquot gradus.
Primus gradus. Delectationes sensuum licitae et
illicitae.</hi> Amanda est enim justitia; et in hac justitia
amanda gradus sunt proficientium. Prius est ut amori
justitiae non praeponantur omnia quae delectant. Ipse
est primus gradus. Quid est quod dixi? Ut inter
omnia quae delectant, plus te delectet ipsa justitia;
non ut alia non delectent, sed plus ipsa delectet.
Delectant enim quaedam naturaliter infirmitatem nostram,
ut cibus et potus delectant esurientes atque
sitientes; ut nos delectat haec lux, quae de coelo funditur
sole exorto, vel quae de sideribus et luna fulget,
vel quae in terra accenditur luminibus consolantibus
tenebras oculorum: delectat canora vox et suavissima
cantilena, delectat odor bonus; delectant etiam
tactum nostrum quaecumque pertinent ad carnis aliquam
voluptatem. Et haec omnia, quae nos delectant
in sensibus corporis, aliqua licita sunt. Delectant
enim, ut dixi, oculos spectacula ista magna naturae:
sed delectant oculos etiam spectacula theatrorum.
Haec licita, illa illicita. Psalmus sacer suaviter cantatus
delectat auditum: sed delectant auditum etiam
cantica histrionum. Hoc licite, illud illicite. Delectant
olfactum flores et aromata, et haec Dei creatura:
delectant olfactum etiam thura in aris daemoniorum.
Hoc licite, illud illicite. Delectat gustum cibus non
prohibitus; delectant gustum etiam epulae sacrilegorum
sacrificiorum. Hoc licite, illud illicite. Delectant
conjugales amplexus: delectant etiam meretricum.
Hoc licite, illud illicite. Videtis ergo, charissimi, esse
<pb n="0869"/>
in istis corporis sensibus licitas et illicitas delectationes.
Justitia sic delectet, ut vincat etiam licitas
delectationes; et ei delectationi qua licite delectaris,
praepone justitiam.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Delectatio mentis de justitia et
fide.</hi> Constituamus ante oculos, propter hoc quod
dixi, exemplum certaminis. Interrogo utrum ames
justitiam: respondebis, Amo. Quod non responderes
veraciter, nisi te aliquatenus delectaret. Non enim
amatur, nisi quod delectat. <hi>Delectare in Domino <note>(Psal. XXXVI, 4)</note>
            </hi>,
Scriptura dicit. Dominus autem justitia
est. Non enim tibi fingere debes Deum quasi
idolum. Invisibilibus similis est Deus; et ea in nobis
sunt meliora, quae sunt invisibilia. Melior est fides
quam caro, melior est fides quam aurum, et melior
est fides quam argentum, quam pecunia, quam praedia,
quam familia, quam divitiae; et ista omnia videntur,
fides non videtur. Cui ergo similiorem putabimus
Deum, visibilibus, an invisibilibus? pretiosis,
an vilibus? De vilioribus loquar. Habes duos servos,
unum deformem corpore, alium pulcherrimum; sed
illum deformem fidelem, alterum infidelem. Dic mihi
quem plus diligas: et video te amare invisibilia.
Quid ergo, quando plus amas servum fidelem, licet
corpore deformem, quam pulchrum infidelem, errasti,
et foeda pulchris praeposuisti? Utique non:
sed pulchriora foedis praeposuisti. Contempsisti enim
oculos carnis, et erexisti oculos cordis. Interrogasti
oculos carnis, et quid tibi renuntiaverunt? Iste pulcher
est, ille foedus. Repulisti eos, eorum testimonium
reprobasti: erexisti oculos cordis in servum
fidelem, et in servum infidelem: istum invenisti
foedum carne, illum pulchrum; sed pronuntiasti
et dixisti, Quid fide pulchrius? quid infidelitate deformius?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Justitia prae omnibus licitis delectationibus
amanda.</hi> Ergo prae omnibus voluptatibus,
hoc est delectationibus etiam licitis, amanda est justitia.
Si enim habes sensus interiores, omnes illi interiores
sensus delectantur delectatione justitiae. Si
habes oculos interiores, vide justitiae lumen: <hi>Quoniam
apud te est fons vitae, et in lumine tuo videbimus
lumen <note>(Psal. XXXV, 10)</note>
            </hi>. De illo lumine dicit Psalmus: <hi>Illumina oculos meos, ne unquam obdormiam
in morte 
 <note>(Psal. XII, 4)</note>
            </hi>. Item si habes aures interiores,
audi justitiam. Tales aures quaerebat, qui dicebat: <hi>Qui habet aures audiendi, audiat 
 <note>(Luc. VIII, 8)</note>
            </hi>.
Si habes olfactum interius, audi Apostolum: <hi>Christi
bonus odor sumus Deo in omni loco <note>(II Cor. II, 15)</note>
            </hi>.
Si habes gustatum interius, audi: <hi>Gustate et videte,
quoniam suavis est Dominus <note>(Psal. XXXIII, 9)</note>
            </hi>. Si habes
tactum interius, audi quid sponsa cantet de
sponso: <hi>Sinistra ejus sub capite meo, et dextera ejus
amplectetur me <note>(Cant. II, 6)</note>
            </hi>.</p>
          </div3>
<div3>
            <head>5.</head>
            <p>
 <hi>Justitiae delectatio anteponenda caeteris delectationibus.</hi> 
Exemplum ergo, ut dicere coeperam, hujus
certaminis proponamus. Videamus, fratres mei, quisnam
<pb n="0870"/>
sit; interrogo, et respondeat, quod dicturus
sum, utrum sic delectetur justitia, ut eam caeteris
ad hos sensus corporis pertinentibus delectationibus
anteponat. Ecce delectat te aurum tuum, oculos tuos
delectat: metallum est pulchrum, fulgentissimum,
delectat. Pulchrum est, non nego: nam si pulchrum
negavero, Creatori injuriam facio. Venit ergo tentator,
et dicit tibi: Tollo tibi aurum, nisi dixeris pro
me falsum testimonium: si autem dixeris, addo tibi.
Decertant in te duae delectationes: modo interrogo
te quid praeponas, quid te plus delectet, aurum, an
veritas; aurum, an verum testimonium. An hoc lucet,
et illud non lucet? Fides quaeritur in vero testimonio.
Aurum lucet, fides non lucet? Erubesce, habeto
oculos: quod amabas in servo tuo, redde Domino
tuo. Jamdudum enim cum interrogarem de
duobus servis tuis, uno deformi fideli, alio pulchro
infideli, quem magis diligeres; respondebas mihi juste,
et praeponebas quod praeponendum fuit. Redi in te,
quia modo agitur de te ipso. Certe amasti servum
fidelem: Dominus tuus indignus est, si te habeat
servum fidelem? Et tu servo tuo fideli pro magno
quid promittebas? Ut multum diligeres, summum
praemium libertatis. Quid magnum promittebas fideli
servo tuo? Libertatem temporalem. Nonne videmus
multos servientes non egentes, et liberos mendicantes?
Et exigebas ab eo fidem, cui promittebas libertatem:
nec ei servas fidem, qui tibi promittit
aeternitatem!
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Justitia cum delectatione examore sectanda.</hi> 
Longum est, per singulos corporis sensus excurrere:
sed quod de oculis dixi, hoc de caeteris intelligite;
et praeponite delectationi carnis, delectationem mentis.
Carnem quippe vestram delectant illicitae voluptates:
mentem vestram delectet invisibilis, pulchra,
casta, sancta, canora, dulcis justitia, ut non ad eam
timore cogamini. Si enim ad eam timore cogimini,
nondum delectat. Peccare non debes, non timore
poenae, sed amore justitiae. Hinc Apostolus dicit: <hi>Humanum dico propter infirmitatem carnis vestrae.
Sicut enim exhibuistis membra vestra servire immunditiae 
 et iniquitati ad iniquitatem; sic nunc exhibete
membra vestra servire justitiae in sanctificationem <note>(Rom. VI, 19)</note>
            </hi>.
Quid dixi? <hi>Humanum dico:</hi> quod
potestis portare, dico. Quando exhibuistis membra
vestra iniquitati ad flagitia perpetranda, timore adducti
estis, an delectatione invitati? Quid dicitis?
Respondete nobis, quia et qui bene vivitis, male
aliquando fortasse vixistis. Quando peccabatis, delectabamini
in peccatis vestris; timor vos adducebat
ad peccandum, an suavitas peccati? Respondebitis,
Suavitas. Ad peccatum suavitas adducit, et ad justitiam
timor impingit? Probate vos, inspicite vos.
Tollat aurum qui minatur: suavior est justitia, lucidior
est justitia. Non det aurum qui promittit: praeponenda
est auro justitia, delectando praeponenda
est; fulgentior est, lucidior est, suavior est, dulcior
<pb n="0871"/>
est. Jam ergo si quis se probat, et in hoc certamine
superavit, audivit Apostolum dicentem, <hi>Humanum
dico propter infirmitatem carnis vestrae.</hi> Sine dubio
pepercit infirmitati: et nescio quid gratius minus
idoneis dicere tentavit.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Pro justitia non solum contemnenda
voluptas, sed etiam ferendus dolor.</hi> Ecce, inquit,
hoc dico quod capere potestis: exhibuistis membra
vestra deliciis illicitis, peccatorum suavitate ducti
estis, ut illa faceretis; ducat vos ad recta facta
suavitas et dulcedo justitiae: amate justitiam, quomodo
amastis iniquitatem. Digna est justitia, quae a
vobis impetret ut exhibeatis illi, quod exhibuistis
iniquitati: hoc est <hi>Humanum dico,</hi> hoc est, quod
infirmitas vestra tolerare adhuc potest. Quid ergo
suspendit Apostolus? quid distulit dicere? Quid distulit,
dicam, si potero. Appende justitiam et iniquitatem:
tantumne digna est justitia, quantum digna
fuit iniquitas? Sic amanda est ista, quomodo amata
est illa? Absit ut sic, sed et utinam vel sic. Ergo
plus? Plus omnino. In iniquitate secutus est voluptatem,
pro justitia tolera dolorem. In injustitia, inquam,
secutus es delectationem, pro justitia tolera dolorem:
hoc est plus. Ecce nescio quis aetatis lubricae
impudicus adolescens, suavitate illiciente injecit
oculos in conjugem alienam, amavit, cupit pervenire;
quaerit tamen latere: sic enim amat voluptatem, ut
plus timeat dolorem. Quare quaerit latere? Timet apprehendi,
ligari, adduci, includi, produci, torqueri,
occidi. Haec omnia timendo, in illa appetitione suavitas
suae latebra quaerit: aucupatur absentiam mariti,
ipsum adjutorem flagitii sui timet invenire, quia conscio
se formidat implicare. Et videmus eum suavitate
duci: sed suavitas illa non est tanta, ut vincat etiam
timorem et dolorem timoremque poenarum. Da mihi
pulchram justitiam, da mihi fidei pulchritudinem:
procedat in medium, ostendat se oculis cordis, inspiret
fervorem amatoribus suis. Jam tibi dicitur:
Frui me vis? Contemne quidquid te aliud delectat,
contemne pro me. Ecce contempsisti, parum est illi:
Humanum est hoc, propter infirmitatem carnis vestrae.
Parum est ut contemnas quidquid te delectabat:
contemne quidquid te terrebat; contemne carceres,
contemne vincula, contemne equuleum, contemne
tormenta, contemne mortem. Haec vicisti, me invenisti.
In utroque gradu amatores justitiae vos probate.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Martyres perfecti amatores justitiae.</hi> 
Invenimus forsitan aliquos qui praeponant
justitiae delectationem voluptatibus et delectationi
corporis sui: qui autem pro illa poenas, delores,
mortemque contemnat, putas est aliquis in vobis?
Saltem cogitemus, quod profiteri non audemus. Quid
cogitamus? Ubi cogitamus? Millia martyrum adjacent
oculis nostris, ipsi veri amatores perfectique
justitiae. De illis dictum est: <hi>Omne gaudium existimate,
fratres mei, cum in tentationes varias incideritis;
scientes quod probatio fidei vestrae patientiam operatur;
patientia autem opus perfectum habet.</hi> Quid addi potest,
ut opus perfectum habeat? Amat, ardet, fervet;
<pb n="0872"/>
calcat omnia quae delectant, et transit: venit
ad aspera, horrenda, truculenta, minantia; calcat,
frangit, et transit. O amare, o ire, o sibi perire, o
ad Deum pervenire! <hi>Qui animam suam amat, perdet
illam; et qui perdiderit animam suam propter me,
in vitam aeternam inveniet illam.</hi> Sic armandus est
amator justitiae, sic armandus est amator invisibilis
pulchritudinis. <hi>Quae dico vobis in tenebris, dicite in
lumine; et quae in aure auditis, super tecta praedicate (Matth, X, 39, 27)</hi>.
Quid est, <hi>quae dico vobis in tenebris,
dicite in lumine?</hi> Quae dico et auditis mente, dicite
praesumentes. <hi>Et quod in aure auditis, super tecta
praedicate.</hi> Quid est, <hi>In aure auditis?</hi> In secreto auditis;
quia profiteri et confiteri adhuc timetis. Quid
est ergo, <hi>Super tecta praedicate?</hi> Domus vestrae,
corpora vestra; domus vestrae, carnes vestrae. Ascende
in tectum, calca carnem, et praedica verbum.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Ex Deo est, si quid justitiae habemus.</hi> 
Sed prius, fratres mei, plangite quod eratis, ut
quod nondum estis, esse possitis. Hoc quod loquor
magnum est. Et unde nobis magnum? Summum est,
perfectum est, optimum est: unde nobis? Audite
unde nobis: <hi>Omne datum optimum et omne donum
perfectum desursum est, descendens a Patre luminum,
apud quem non est transmutatio, nec momenti obumbratio <note>(Jacobi I, 17)</note>
            </hi>.
Inde est quod habemus bonum,
inde est quod nondum habemus. Non habetis? <hi>Petite,
et accipietis. Si vos,</hi> ait Salvator, <hi>si vos cum sitis
mali, nostis bona data dare filiis vestris; quanto magis
Pater vester coelestis dabit bona petentibus se <note>(Matth. VII, 7, 11)</note>
            </hi>?
Examinet se ergo omnis homo,
et quidquid in se boni invenerit, quod pertineat ad
justificationem nostram, agat gratias illi qui dedit;
et agendo gratias illi qui dedit, ab illo petat et quod
nondum dedit. Non enim tu in accipiendo proficis, et
ille in dando deficit. Quantumlibet capaces fauces,
capacem ventrem afferas; fons vincit sitientem.
</p>
          </div3>
        </div2>
      </div1>

<div1>
        <head>SERMO CLX . <hi>De verbis Apostoli, I Cor. cap.</hi> I, 31, Qui gloriatur, in Domino glorietur. <hi>Et de versu Psalmi</hi> LXX, 2, In tua justitia erue me, et exime me.</head>
<div3>
          <head>1.</head>
          <p>
 <hi>Glorietur homo in Domino, non in sua justitia.</hi> 
Admoniti ab Apostolo sumus, ut <hi>qui gloriatur,
in Domino glorietur;</hi> eique Domino cantavimus, <hi>In tua justitia erue me, et exime me.</hi> 
 Hoc est ergo
in Domino gloriari, non in sua, sed in ejus justitia
gloriari. Haec autem justitia latuit eos qui de
sua justitia gloriantur. Et hoc maxime vitium apparuit
in Judaeis novum Testamentum recusantibus et
in vetere homine remanentibus. Frustra et infructuose
in suis codicibus legerant atque cantaverant, <hi>In tua justitia erue me. Ignorantes enim Dei justitiam,
et suam volentes constituere, justitiae Dei non sunt subjecti.</hi> 
<pb n="0873"/>
Nemo ergo tanquam de sua justitia glorietur,
etiamsi justus est. De sua quippe justitia glorianti
dictum est: <hi>Quid enim habes quod non accepisti <note>(I Cor.
IV, 7)</note>
          </hi>? Ergo <hi>qui gloriatur, in Domino glorietur.</hi> Quid
enim securius, quam in illo gloriari, de quo nemo
potest omnino confundi? Nam si gloriatus fueris in
homine, potest inveniri aliquid in homine, imo multa
inveniri possunt in homine, de quibus confundatur
qui in illo gloriatur. Cum autem audis non esse in
homine gloriandum, utique nec in te: non enim tu
non homo. Si ergo gloriaris in te, in homine gloriaris:
et hoc est stultius et exsecrabilius. Quia si gloriatus
fueris in homine justo aliquo vel alio sapiente,
ille non in se gloriatur in quo tu gloriaris; tu autem
si in te gloriaris, non sapiens, non justus es: si autem
non oportet in homine sapiente gloriari, multo
minus oportet in insipiente gloriari. Qui autem gloriatur
in se, in insipiente gloriatur. Eo enim ipso
insipiens convincitur, quia in se ipso gloriatur. Ergo <hi>qui gloriatur, in Domino glorietur.</hi> 
 Nihil tutius, nihil
securius. Si potes, habes quod apprehendas, in Domino
gloriatus non confunderis. Non enim aliquid
reprehensionis inveniri potest in illo, in quo gloriaris.
Ac per hoc et ille qui non dicebat, In mea justitia
erue me; sed, <hi>In tua justitia erue me:</hi> hoc prius
dixit, <hi>In te speravi, Domine, non confundar in aeternum <note>(Psal. LXX, 1)</note>
          </hi>.</p>
        </div3>
<div3>
          <head>2.</head>
          <p>
 <hi>Judaei propriae justitiae opinione excaecati.</hi> Numquid
enim aliud est, in quo erraverunt Judaei, aut
quo alio vitio ab evangelica gratia extorres facti
sunt, nisi uno illo de quo Apostolus non tacuit, quod
paulo ante commemoravi? <hi>Testimonium,</hi> inquit, <hi>eis
perhibeo, quia zelum Dei habent, sed non secundum
scientiam.</hi> Ubi laudavit, etiam reprehendit. Unde
ergo illi vitiosi? Quia utique quamvis zelum Dei habeant,
non secundum scientiam. Et quasi consuleremus
Apostolum, et diceremus, Quid est quod dixisti,
non secundum scientiam? Quae est ista scientia,
quam illi non habent, qui tamen zelum Dei habent?
Quam scientiam non habent, vis audire? Attende
quod sequitur: <hi>Ignorantes enim Dei justitiam, et
suam volentes constituere, justitiae Dei non sunt subjecti <note>(Rom. II, 3)</note>
          </hi>.
Si ergo zelum Dei habes, et vis
habere secundum scientiam, et pertinere ad Testamentum
novum, ad quod Judaei propterea pertinere
non potuerunt, quia zelum Dei non secundum scientiam
habuerunt; agnosce Dei justitiam, et noli
tuam velle constituere hanc ipsam, si quam habes:
si bene vivis, si praecepta Dei facis, noli tuum putare;
hoc est enim velle suam justitiam constituere.
Agnosce a quo acceperis et habes quod accepisti.
Non enim habes, quod non accepisti. <hi>Si autem accepisti,
quid gloriaris, quasi non acceperis <note>(I Cor. IV,
7)</note>
          </hi>? Cum enim gloriaris, quasi non acceperis, in te
gloriaris: et ubi est, <hi>Qui gloriatur, in Domino glorietur?</hi> 
Datum tene, sed datorem agnosce. Spiritum
suum se daturum cum promitteret Dominus: <hi>Si quis
sitit,</hi> inquit, <hi>veniat ad me, et bibat. Qui credit in me,
flumina aquae vivae fluent de ventre ejus (Joan. VII, 37,
<pb n="0874"/>
38)</hi>. Unde in te hoc flumen? Recordare tuam pristinam
siccitatem. Nisi enim siccus fuisses, non sitisses:
si non sitisses, non bibisses. Quid est, si non
sitisses, non bibisses? Nisi tu te inanem invenisses,
in Christum non credidisses. Antequam diceret, <hi>flumina aquae vivae fluent de ventre ejus;</hi> 
 prius dixit, <hi>Si quis sitit, veniat et bibat.</hi> 
 Ideo flumen habebis aquae
vivae, quia bibis: non bibis, si non sitis: si autem
sitiebas, quare tanquam de tuo flumine gloriari volebas?
Ergo <hi>qui gloriatur, in Domino glorietur.</hi> </p>
        </div3>
<div3>
          <head>3.</head>
          <p>
 <hi>Scire Christum crucifixum magna sapientia. Superbia
hominem prohibet a fide in Christum.--Et ego,</hi> 
inquit, <hi>fratres, veniens ad vos veni non in elatione
verbi aut sapientiae, annuntians vobis mysterium Dei.</hi> 
Dicit etiam: <hi>Numquid dixi me scire aliquid in vobis,
nisi Jesum Christum, et hunc crucifixum <note>(I Cor. II,
1, 2)</note>
          </hi>? Et si hoc solum sciebat, nihil est quod nesciebat.
Magnum est scire Christum crucifixum: sed
ante oculos parvulorum tanquam involutum posuit
thesaurum. <hi>Christum,</hi> inquit, <hi>crucifixum.</hi> Quanta
habet intus iste thesaurus? Deinde alio loco, cum
metueret quibusdam, ne per philosophiam et inanem
fallaciam seducerentur a Christo, thesaurum scientiae
et sapientiae Dei promisit in Christo. <hi>Cavete,</hi> inquit, <hi>ne quis vos seducat per philosophiam et inanem
seductionem, secundum elementa mundi, non secundum
Christum, in quo sunt omnes thesauri sapientiae et scientiae
absconditi 
 <note>(Coloss. II, 8, 3)</note>
          </hi>. Christus crucifixus,
thesauri sapientiae et scientiae absconditi. Nolite ergo,
inquit, nomine sapientiae dicipi. Ad hoc involucrum
vos advocate, hoc vobis ut evolvatur, orate.
Stulte hujus mundi philosophe, quod quaeris nihil
est: quem non quaeris. Quid prodest, quia multum
sitis, et fontem calcando pertransis? Contemnis humilitatem,
quia non intelligis majestatem. <hi>Si enim
cognovissent, nunquam Dominum gloriae crucifixissent <note>(I Cor. II, 8)</note>
          </hi>.
 <hi>Jesum Christum,</hi> inquit, <hi>crucifixum.
Non dixi aliquid me in vobis scire, nisi Jesum Christum,
et hunc crucifixum:</hi> humilitatem ejus, quam
irrident superbi, ut fiat in eis, <hi>Increpasti superbos;
maledicti enim qui declinant a mandatis tuis <note>(Psal.
CXVIII, 21)</note>
          </hi>. Et quod est mandatum ejus, nisi ut
credamus in eum, et diligamus invicem? In quem
credamus? In Christum crucifixum. Quod non vult
audire superbia, hoc audiat sapientia. Mandatum
ejus est, ut credamus in eum. In quem? In Christum
crucifixum. Hoc est mandatum ejus, ut credamus in
Christum crucifixum. Hoc omnino: sed superbus
iste, erecta cervice, tumenti gutture, elata lingua,
inflatis buccis irridet Christum crucifixum. <hi>Maledicti</hi> 
ergo <hi>qui declinant a mandatis tuis.</hi> Quare irrident,
nisi quia vilem vesticulam forinsecus circumdatam
vident, latentem intus thesaurum non vident?
Videt carnem, videt hominem, videt crucem, videt
mortem, ista contemnit. Mane, noli transire, noli
spernere, noli insultare. Exspecta, scrutare: forte
est aliquid intus quod te multum delectet. Si invenias <hi>quod oculus non vidit, nec auris audivit, nec in cor
<pb n="0875"/>
hominis ascendit 
 <note>(I Cor. II, 9)</note>
          </hi>. Videt oculus carnem:
est infra carnem quod oculus non videt. Audit auris
tua vocem: est ibi quod auris non audivit. Ascendit in
cor tuum, quasi de terrenis cogitationibus, homo crucifixus
et mortuus: est illic quod in cor hominis non
ascendit. Ascendunt enim in cor nostrum usitatae cogitationes: <hi>Ascendit,</hi> 
 inquit, <hi>in cor Moysi visitare fratres
suos <note>(Exod. II, 11)</note>
          </hi>; humana est ista conditio. Et cum
discipuli de ipso Domino dubitarent, et apud se ipsos
dicerent, cum subito resurrexisse conspicerent, Ipse
est, non est; caro est, spiritus est: hoc eis dicit, <hi>Quid
cogitationes ascendunt in cor vestrum <note>(Luc. XXIV, 38)</note>
          </hi>?</p>
        </div3>
<div3>
          <head>4.</head>
          <p>
 <hi>Humilitas crucis via ad celsitudinem.</hi> Quaeramus
ergo, si possumus, non quod in cor nostrum possit
ascendere, sed quo cor nostrum mereatur ascendere.
Merebitur enim in regnante glorificari, qui didicerit
in crucifixo gloriari. Unde videns ipse Apostolus,
non solum quo ascendat, sed etiam qua
ascendat: multi enim viderunt quo, nec viderunt
qua: amaverunt celsitudinis patriam, sed ignoraverunt
humilitatis viam: sciens ergo Apostolus, et cogitans
et praemeditans, non solum quo, sed etiam
qua, <hi>Mihi,</hi> inquit, <hi>absit gloriari, nisi in cruce
Domini Jesu Christi.</hi> Poterat dicere, In sapientia Domini
nostri Jesu Christi; et verum diceret: poterat,
In majestate; et verum diceret: poterat, In potestate;
et verum diceret: sed dixit, <hi>in cruce.</hi> Ubi mundi
philosophus erubuit, ibi thesaurum Apostolus reperit:
non contemnendo vile involucrum, pervenit
ad pretiosum involutum. <hi>Absit,</hi> inquit, <hi>mihi gloriari,
nisi in cruce Domini nostri Jesu Christi.</hi> Bonam sarcinam
sustulisti, ibi totum est quod quaesisti; et
quid ibi magnum lateret, ostendisti. Quale adjutorium? <hi>Per quem mihi,</hi> 
 inquit, <hi>mundus crucifixus est
et ego mundo <note>(Galat. VI, 14)</note>
          </hi>. Quando tibi crucifigeretur
mundus, nisi pro te crucifigeretur per quem factus
est mundus? Ergo <hi>qui gloriatur, in Domino glorietur.</hi> 
Quo Domino? Christo crucifixo. Ubi humilitas,
ibi majestas; ubi infirmitas, ibi potestas; ubi
mors, ibi vita. Si vis ad illa pervenire, noli ista contemnere.</p>
        </div3>
<div3>
          <head>5.</head>
          <p>
 <hi>Filii Zebedaei celsitudinem appetentes ad viam
vocantur.</hi> Audisti in Evangelio filios Zebedaei. Quaerebant
altitudinem, dicentes ut unus eorum sederet
ad dexteram tanti patrisfamilias, alter ad sinistram.
Magnam plane illi celsitudinem requirebant,
magnam: sed quoniam postponebant qua, vocat eos
Christus ab eo quo ire volebant, ad illud qua ire debebant.
Quaerentibus quippe tantam celsitudinem
quid respondit? <hi>Potestis bibere calicem quem ego bibiturus
sum <note>(Matth. XX, 22)</note>
          </hi>? Quem calicem, nisi
humilitatis, nisi passionis? quem bibiturus et in se
transformans infirmitatem nostram ait Patri: <hi>Pater,
si fieri potest, transeat a me calix iste <note>(Id. XXVI, 39)</note>
          </hi>.
<pb n="0876"/>
Istos ipsos in se transformans, qui talem calicem bibere
recusabant, et altitudinem quaerebant, humilitatis
viam negligebant, <hi>Potestis bibere,</hi> inquit, <hi>calicem
quem ego bibiturus sum?</hi> Christum quaeritis
excelsum; redite ad crucifixum. Vultis regnare et
gloriari in sedibus Christi; prius discite dicere, <hi>Mihi absit gloriari, nisi in cruce Domini nostri Jesu
Christi</hi>.
Haec est doctrina christiana, humilitatis praeceptum,
humilitatis commendatio, ut non gloriemur,
nisi in cruce Domini nostri Jesu Christi. Nam non est
magnum in Christi sapientia gloriari: magnum est
in cruce Christi gloriari: unde tibi insultat impius,
inde glorietur pius; unde insultat superbus, inde
glorietur christianus. Noli erusbescere de cruce
Christi: ideo in fronte tanquam in sede pudoris signum
ipsum accepisti. Recole frontem tuam, ne linguam
expavescas alienam.</p>
        </div3>
<div3>
          <head>6.</head>
          <p>
 <hi>Circumcisio veteris Testamenti, crux novi signum.</hi> 
Signum veteris Testamenti circumcisio in latenti
carne: signum novi Testamenti crux in libera fronte.
Ibi enim occultatio est, hic revelatio: illud est sub
velamine, hoc in facie. <hi>Quamdiu</hi> enim <hi>legitur Moyses,
velamen super cor eorum positum est.</hi> Quare? Quia
non transierunt ad Christum. <hi>Cum</hi> enim <hi>transieris ad
Christum, auferetur velamen:</hi> ut qui habebas in occulto
circumcisionem, in fronte portes crucem. <hi>Nos
autem revelata facie gloriam Domini speculantes, in
eamdem imaginem,</hi> inquit, <hi>transformamur, de gloria
in gloriam, tanquam a Domini Spiritu <note>(II Cor. III, 15,
16, 18)</note>
          </hi>. Ne hoc tibi tribuas, ne hoc tuum putes, ne
ignorans Dei justitiam et tuam volens constituere,
justitiae Dei non sis subjectus. Transi ergo ad Christum,
o qui gloriaris de circumcisione. Inde enim vis
gloriam habere, quod verecundaris ostendere. Signum
est, verum est, a Deo praeceptum est: sed
occultationis signum est. Novum enim Testamentum
in veteri velabatur: vetus Testamentum in novo revelatur.
Ideo signum ab occulto transeat in manifestum,
et incipiat esse in fronte quod latebat sub
veste. Nam in eo signo Christum esse praenuntiatum
quis ambigat? Inde cultellus petrinus: Petra autem
erat Christus <note>(I Cor. X, 4)</note>. Inde octavus dies circumcisionis,
et dominicus resurrectionis. Ideo Apostolus
inde transiens, inde veniens, transiens scilicet
ad Christum, ut auferatur velamen, novit unde glorietur. <hi>Mihi autem absit gloriari, nisi in cruce Domini
nostri Jesu Christi.</hi> 
 Quid enim prius dixerat? <hi>Neque
enim qui circumcisi sunt, ii legem custodiunt; sed volunt
vos circumcidi, ut in vestra carne glorientur <note>(Galat. VI,
14, 13)</note>
          </hi>. Tu quid, Apostole? Transfer signum ad frontem. <hi>Mihi autem absit gloriari, nisi in cruce Domini
nostri Jesu Christi.</hi> 
 Hic habeo, inquit, quod ignorabam.
<pb n="0877"/>
Venit Testamentum novum, revelatum est quod
occultabatur. Qui sedebant in umbra mortis, lumen
ortum est eis <note>(Isai. IX, 2)</note>. Revelatum est eis quod
occultabatur: quod latebat, in aperto est. Venit ipsa
Petra, omnes nos spiritu circumcidit, et suae humilitatis
signum in redemptorum fronte defixit.</p>
        </div3>
<div3>
          <head>7.</head>
          <p>
 <hi>Gloriatio sit in cruce Christi, non in nostra justitia.</hi> 
Jam gloriatio in cruce sit Christi: non nos pudeat
humilitatis Excelsi. Quamdiu discretio ciborum, et
carnis circumcisio? Quorum Deus venter, et gloria in
pudendis eorum <note>(Philipp. III, 19)</note>. Illis futura praenuntiabantur,
jam facta credantur. Non simus ingrati
ei qui venit, si exspectavimus ut veniret. Sed unde
Judaei ab hac gratia extorres, alieni, fugitivi? <hi>Quia
zelum Dei habent, sed non secundum scientiam.</hi> Quam
scientiam? <hi>Ignorantes,</hi> inquit, <hi>Dei justitiam, et suam
volentes constituere:</hi> non tenentes Deum nisi in praeceptis,
et suis viribus se arbitrantes implere posse
praecepta, adjutorium devitarunt. <hi>Finis enim legis
Christus,</hi> perfectio legis Christus, <hi>ad justitiam omni
credenti <note>(Rom. X, 2-4)</note>
          </hi>. Et quid facit Christus? Justificat
impium. Credendo quippe in eum qui justificat
impium, non pium, sed impium; faciens pium, quem
reperit impium: <hi>credenti</hi> ergo <hi>in eum qui justificat impium,
deputatur fides ejus ad justitiam. Si enim Abraham
ex operibus justificatus est,</hi> tanquam ipse fecerit,
tanquam sibi hoc ipse praestiterit; <hi>habet gloriam, sed
non apud Deum <note>(Id. IV, 5, 2)</note>
          </hi>. <hi>Qui</hi> autem <hi>gloriatur, in
Domino glorietur;</hi> et securus dicat, <hi>In tua justitia erue
me, et exime me.</hi> Eruit enim et eximit in se sperantes;
non suis viribus, quod acceperint, tribuentes. <hi>Et hoc ipsum enim est sapientiae, scire cujus est donum <note>(Sap. VIII, 21)</note>
          </hi>.
Quis hoc dixit? Qui rogavit Deum, ut
daret illi continentiam. Quae justitia, quae particula
justitiae impleri potest, sine aliqua continentia? Delectat
enim peccare: nam si non delectaret, non fieret.
Minus autem delectat justitia, aut non delectat, aut
minus quam dignum est, delectat. Unde hoc, nisi de
languoribus animae? Panis in fastidio est, et delectat
venenum. Unde iste languor sanabitur, obsecro vos?
Itane a nobismetipsis et per nosmetipsos? Qui omnes
idonei fuimus vulnerare nos, quis nostrum est idoneus
curare quod fecit? Sic et in ipsis delictis, quis
non cum voluerit, vulnerat se? Sed non quis cum voluerit,
sanat se. Sit ergo animus pius, sit fideliter
christianus, sit gratiae non ingratus. Agnoscatur medicus:
nunquam se sanat aegrotus.
</p>
        </div3>
      </div1>

<div1>
        <head>SERMO CLXI . <hi>De verbis Apostoli,</hi> Nolite errare: neque fornicatores, neque idolis servientes, neque adulteri, neque molles, neque masculorum concubitores . . . regnum Dei possidebunt. Nescitis quia corpora vestra membra Christi sunt? <hi>etc.</hi> I <hi>Cor. cap.</hi> VI, V\ V\. 9, 10, 15, 19.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0878"/> <hi>Fornicatio fugienda.
Injuriam Christo facit fornicator.</hi> Apostolum audivimus,
cum legeretur, corripientem et coercentem humanas
libidines; et dicentem: <hi>Nescitis quia corpora
vestra membra Christi sunt? Tollens ergo membra Christi,
faciam membra meretricis? Absit.</hi> Corpora ergo
nostra membra Christi esse dixit; quoniam Christus
caput nostrum est, eo quod homo factus est propter
nos: caput de quo dictum est, <hi>Ipse Salvator corporis
nostri <note>(Ephes. V, 23)</note>
            </hi>. Corpus autem ejus Ecclesia est <note>(Coloss. I, 18)</note>.
Si ergo Dominus noster Jesus Christus
tantummodo animam humanam susciperet; membra
ejus non essent nisi animae nostrae: quia vero et corpus
suscepit, per quod etiam caput est nobis, qui ex
anima et corpore constamus; profecto illius membra
sunt et corpora nostra. Si ergo unusquisque cupiens
fornicari, vilescebat sibi, et in se ipso contemnebat
se ipsum; non in se contemnat Christum: non dicat,
Faciam, nihil sum: <hi>Omnis caro fenum <note>(Isai. XL, 6)</note>
            </hi>.
Sed corpus tuum membrum est Christi. Quo ibas?
Redi. Quo te tanquam praecipitare cupiebas? Parce in
te Christo, agnosce in te Christum. <hi>Tollens ergo membra
Christi, faciam membra meretricis?</hi> Meretrix est
enim quae tibi ad adulterium consentit: et forte ipsa
christiana tollit membra Christi, et facit membra
adulteri. Invicem in vobis contemnitis Christum, nec
agnoscitis Dominum vestrum, nec cogitatis pretium
vestrum. Qualis autem ille Dominus, qui servos suos
fecit fratres suos? Sed parum erat fratres suos, nisi
faceret membra sua. Itane tanta dignitas viluit? Quia
tam benigne praestita est, non honor ei retribuitur?
Si non praestaretur, desideraretur: quia praestita est,
contemnitur?
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Fornicator in Spiritum sanctum injuriosus.</hi> 
Haec autem corpora nostra, quae dicit Apostolus
membra esse Christi, propter corpus Christi,
quod ex genere corporis nostri suscepit; haec ergo
corpora nostra dicit idem apostolus templum esse in
nobis Spiritus sancti, quem habemus a Deo. Propter
corpus Christi corpora nostra membra sunt Christi:
propter inhabitantem Spiritum Christi, corpora nostra
sunt templum Spiritus sancti. Quid horum in te contemnis?
Christum, cujus membrum es? an Spiritum
sanctum, cujus templum es? Ipsam meretricem, quae
tibi consentit ad malum, non audes fortasse introducere
in cubiculum tuum, ubi habes lectum tuum conjugalem:
sed quaeris aliquem abjectum in domo tua
et turpem locum, in quo turpiter voluteris. Defers
ergo honorem cubiculo uxoris tuae, et non defers
templo Dei tui? Non introducis impudicam, ubi dormis
cum conjuge tua, et tu ipse is ad impudicam,
cum sis templum Dei? Puto quia melius est templum
Dei, quam cubiculum uxoris tuae. Quocumque enim
ieris, Jesus videt te; qui fecit te, et perditum redemit
te, et pro mortuo mortuus est pro te. Tu te non
<pb n="0879"/>
agnoscis: sed ille a te oculos non avertit, non ad adjuvandum,
sed ad puniendum. <hi>Oculi</hi> enim <hi>Domini
super justos, et aures ejus ad preces eorum.</hi> Continuo
subjecit, et terruit eos qui sibi malam securitatem
dabant, qui sibi dicebant, Faciam: non enim Deus
me tam turpia facientem dignatur attendere. Audi
quid sequitur, cujus sis attende; quoniam quocumque
ieris, Jesus videt: <hi>Vultus autem Domini super facientes
mala, ut perdat de terra memoriam eorum <note>(Psal.
XXXIII, 16, 17)</note>
            </hi>. Sed de qua terra? Ubi dicitur, <hi>Spes mea es tu, portio mea in terra viventium 
 <note>(Psal.
CXLI, 6)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Fornicatio excludit a regno Dei.</hi> 
Forte enim malus, iniquus, adulter, impudicus, fornicarius
gaudet quia facit, et senescit in quo libido
non senescit, et dicit apud se: Certe verum est, <hi>Vultus
autem Domini super facientes mala, ut perdat de
terra memoriam eorum.</hi> Ecce ego jam senui, qui ab ineunte
aetate usque in hodiernum diem tanta committo,
multos castos ante me sepelivi, multorum castorum
funera juvenum ad sepulcrum ipse deduxi, et pudicis
impudicus supervixi. Quid est quod dicitur, quia <hi>Vultus
Domini super facientes mala, ut perdat de terra memoriam
eorum?</hi> Est alia terra ubi non est impudicus,
est alia terra in regno Dei. <hi>Nolite errare: neque fornicatores,
neque idolis servientes, neque adulteri, neque
molles, neque masculorum concubitores, neque fures,
neque avari, neque ebriosi, neque maledici regnum Dei
possidebunt.</hi> Hoc est, perdet de terra memoriam eorum.
Multi enim talia committentes, spem sibi ponunt:
propter eos qui perdite viventes spem sibi ponunt
in regno Dei, quo non accessuri sunt, dictum
est, <hi>Perdet de terra memoriam eorum.</hi> Erit enim coelum
novum, et terra nova, quam justi inhabitabunt.
Ibi impii, ibi mali, ibi nequissimi habitare non sinuntur.
Eligat modo qui talis est, ubi desideret habitare,
cum tempus est ut possit mutari.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Habitationes duae, in igne, aut in
regno. Pro corpore quantum timetur.</hi> Duae quippe habitationes
sunt; una in igne aeterno, alia in regno
aeterno. Puta quia in igne aeterno aliter ille, aliter ille
torquebuntur: ibi erunt tamen, ibi omnes cruciabuntur;
minus ille, plus ille. Quia tolerabilius erit Sodomae
in die judicii, quam alteri civitati <note>(Matth. X, 15)</note>:
et quidam circumeunt mare et terram, facere unum
proselytum, quem cum fecerint, faciunt eum filium
gehennae duplo quam sunt ipsi <note>(Id. XXIII, 15)</note>. Puta
quia alii duplo, alii simplo; puta quia alii plus, alii
minus: non est regio ubi tibi eligas locum. Quaecumque
ibi mitiora tormenta sunt, pejora sunt, quam quae
formidas in isto saeculo. Cogita quomodo tremas, si
tibi aliquis calumnietur, ne mittaris in carcerem: et
tu ipse contra te male vivis, ut mittaris in ignem?
Contremiscis, conturbaris, pallescis, ad ecclesiam curris,
episcopum videre desideras, ad pedes ejus volutaris.
Quaerit, quare? Libera me, inquis. Quid agitur?
Ecce ille mihi calumniatur. Et quid tibi facturus est?
Domine, concutior; Domine, in carcerem mittor; miserere
mei, libera me. Ecce quomodo timetur carcer,
<pb n="0880"/>
quomodo timetur conclusio; et non timetur gehennae
exustio! Postremo, quando augetur calamitas, et pressura
saevit atrocior, et usque ad mortem saevit, quando
bonum videtur homini ne moriatur, ne occidatur, debere
succurri omnes clamant, adjutoria cuncta implorantur;
subvenite, currite propter animam. Tota
exaggeratio calamitatis est, quia dicitur, propter animam.
Succurrendum est quidem, nec huic timori adjutorium
denegandum: faciendum quod fieri potest,
a quo potest.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Mors animae plus timenda quam
corporis.</hi> Verumtamen ego interrogare volo periclitantem,
et isto nomine mea viscera commoventem;
quoniam dicit, Curre propter animam. Facile huic
ego respondeo: Ego quidem curro propter carnem
tuam; utinam tu curreres propter animam tuam. Et
tu noveris quia propter corpus tuum curro, non propter
animam tuam. Melius audio Christum vera dicentem,
quam te timore falso murmurantem. Ipse
enim Dominus dicit: <hi>Nolite timere eos qui corpus occidunt,
animam autem non possunt occidere <note>(Matth. X, 28)</note>
            </hi>.
Certe propter animam tuam me vis currere: ecce quem
times, et sub cujus comminationibus expallescis, non
potest occidere animam tuam: usque ad corpus saevit,
tu noli saevire in animam tuam. Ab illo occidi
non potest, a te potest; non lancea, sed lingua. Inimicus
qui te percutit, finit hanc vitam: <hi>Os autem quod
mentitur, occidit animam <note>(Sap. I, 11)</note>
            </hi>. Ex his ergo quae
in hoc tempore homines timent, conjiciant quae timere
debeant. Timet enim carcerem, et non timet gehennam?
Timet quaestionarios tortores, et non timet infernales
angelos? Timet cruciatum temporalem, et non
timet poenas ignis aeterni? Postremo timet ad modicum
mori, et non timet in aeternum mori?</p>
          </div3>
<div3>
            <head>6.</head>
            <p>
 <hi>Vita animae et vita corporis unde. Animae vita
Deus.</hi> Ille qui te occisurus est, quem times, quem
exhorrescis, quem fugis, a cujus timore non sineris
dormire, et ipsum in somnis si vides, cum dormieris,
expavescis, quid est facturus tibi? Exclusurus est de
carne tua animam tuam: anima tua exclusa quo eat,
vide. Neque enim potest ille aliter carnem tuam occidere,
nisi inde excludat animam tuam, per quam
vivit caro tua. Praesentia quippe animae tuae caro vivit,
et quamdiu in carne tua praesens est anima tua, necesse
est ut vivat caro tua. Ille autem qui tuam mortem
quaerit, ejicere vult de carne tua vitam tuam, qua
vivit caro tua.
</p>
          </div3>
        </div2>

<div2>
          <head>CAPUT VI.</head>
<p>Putas, non est aliqua vita, qua vivit
ipsa anima tua? Est enim anima vita quaedam, qua
vivit caro tua. Putas, nulla alia vita est, qua vivit ipsa
anima tua; aut quomodo habet caro tua vitam, animam
qua vivit caro tua, fit et ipsa anima tua, ut habeat
aliquam vitam suam? et quomodo caro, cum moritur,
exspirat animam vitam suam; sic et anima,
quando moritur, exspirat aliquam vitam suam? Si invenerimus
quae sit haec vita, non corporis tui, quod
<pb n="0881"/>
est anima tua; sed vita vitae corporis tui, hoc est, vita
animae tuae: si invenerimus eam, ex hac morte, qua
times ne de carne ejiciatur anima tua, puto quia plus
debes timere illam mortem, ne vita animae tuae projiciatur
de anima tua. Breviter ergo dicam: et quid
multis teneor? Vita corporis anima est, vita animae
Deus est. Spiritus Dei habitat in anima, et per animam
in corpore, ut et corpora nostra templum sint
Spiritus sancti, quem habemus a Deo. Venit enim
Spiritus ad animam nostram: quia charitas Dei diffusa
est in cordibus nostris per Spiritum sanctum, qui datus
est nobis <note>(Rom. V, 5)</note>; et totum possidet qui principale
tenet. In te quippe illud principatur, quod melius
est. Tenens Deus quod melius est, id est, cor
tuum, mentem tuam, animam tuam, profecto per meliorem
possidet et inferiorem, quod est corpus tuum.
Saeviat igitur inimicus, minetur mortem, faciat si permittitur,
excludat de carne animam tuam: anima tua
non excludat a se vitam suam. Si recte plangis, et putas
te miserabiliter dicere potenti inimico tuo, Noli
ferire, parce sanguini meo: non tibi dicit Deus, <hi>Miserere
animae tuae placens Deo <note>(Eccli. XXX, 24)</note>
            </hi>? Anima
tua forte dicit: Roga illum, ne feriat; nam dimitto te.
Si enim percusserit, manere tecum non possum. Roga
ne feriat, si vis ut non te dimittam. Quae tibi dicit, si
vis ut non te dimittam? Tu ipse: tu enim qui loqueris,
anima es. Si ergo percusserit carnem, tu fugis, tu exis,
tu migras, jacet terra in terra. Ubi erit quod animavit
terram? quod flatu Dei tibi datum est, ubi erit? Si non
efflavit vitam suam, id est, Deum suum, in illo erit
quem non perdidit, in illo erit quem non a se exclusit.
Si autem obtemperas infirmitati animae tuae, dicenti
tibi, Ferit, et dimitto te; non times Deum dicentem
tibi, Peccas, et dimitto te?</p>
</div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Timor vanus et timor utilis.</hi> De
timore vano timorem utilem capiamus. Timor vanus
est omnium hominum timentium amittere temporalia,
quandoque migraturorum, et migrare trepidantium,
volentium semper differre quod non possunt auferre.
Vanus est iste timor hominum: et tamen est, et vehemens
est, et resisti ei non potest. Hinc increpandi,
hinc objurgandi, hinc plangendi, hinc lugendi homines,
timentes mori, et nihil aliud agentes, nisi serius
mori. Quare non agunt non mori? Quoniam quidquid
agunt, non efficiunt ut non moriantur. Possunt autem
aliquid agere, quo efficiant ut nunquam moriantur?
Nullo modo. Prorsus quidquid egeris, quantumcumque
invigilaveris, quocumque fugeris, quaelibet munimenta
quaesieris, quibuslibet divitiis te redemeris,
quibuslibet calliditatibus hostem fefelleris; non fallis
febrem. Nihil enim aliud agis, ut non cito ab hoste
moriaris, nisi ut serius aliquando a febre moriaris.
Habes quod agas, ut nunquam moriaris. Si times mortem,
ama vitam. Vita tua Deus est, vita tua Christus
est, vita tua Spiritus sanctus est. Non illi places male
agendo. Templum ruinosum non inhabitat, templum
sordidum non ingreditur. Sed geme ad illum, ut mundet
sibi locum; geme ad illum, ut aedificet templum
sibi: quod tu destruxisti, ipse construat; quod tu exterminasti,
<pb n="0882"/>
ipse reformet; quod tu dejecisti, ipse erigat.
Clama ad Deum, clama interius, clama ubi audit:
quia et ibi peccas, ubi videt; ibi clama, ubi audit.</p>
          </div3>
<div3>
            <head>8.</head>
            <p>
 <hi>Timore poenae malum non faciens, nondum laudandus.
Gehennae timor ad quid utilis.</hi> Et cum timorem
correxeris, et utiliter timere coeperis, non temporales
cruciatus, sed aeterni ignis supplicia, et ideo adulter
non fueris: hinc enim loquebamur, propter Apostolum,
qui dixit, <hi>Corpora vestra membra Christi sunt:</hi> 
cum ergo ideo adulter esse non coeperis, quia times
ardere in igne sempiterno, nondum laudandus es; non
quidem ita dolendus, ut ante, sed tamen nondum laudandus.
</p>
          </div3>
        </div2>

<div2>
          <head>CAPUT VIII.</head>
<p>Quid enim magnum est, timere
poenam? Magnum est, sed amare justitiam. Interrogo
te, et invenio te. Tu inspice interrogationem meam
sonantem, et fac de te ipso interrogationem silentem.
Dico ergo tibi: Libidine cum victus habes consentientem,
quare non committis adulterium? Et respondebis:
Quia timeo gehennam, timeo supplicium ignis
aeterni, timeo judicium Christi, timeo societatem diaboli,
ne puniar ab illo, et cum illo ardeam. Quid? dicturus
sum, Male times? quomodo tibi dicebam de
adversario, quia quaerebat corpus tuum occidere. Ibi
enim recte dicebam, Male times, securum te fecit Dominus
tuus, dicens: <hi>Nolite timere eos qui corpus occidunt.</hi> 
Modo cum dicis mihi, Gehennam timeo, ardere
timeo, in aeternum puniri timeo: quid dicturus sum?
Male times? vane times? Non audeo, quandoquidem
ipse Dominus ablato timore, subjecit timorem; et ait,
ubi dixit, <hi>Nolite timere eos qui corpus occidunt, et postea
non habent quid faciant: sed eum timete, qui habet
potestatem et corpus et animam occidere in gehennam
ignis: ita dico vobis, hunc timete <note>(Luc. XII, 4, 5)</note>
            </hi>. Cum
ergo Dominus timorem incusserit, et vehementer incusserit,
et repetendo verbum comminationem geminaverit,
dicturus ego sum, Male times? Ista non dicam.
Plane time, nihil melius times; nihil est quod
magis timere debeas. Sed interrogo te: Si non te videret
Deus, quando facis, nec quisquam te convinceret
in judicio illius, faceres? Tu te vide. Non enim
potes ad verba omnia mea respondere, inspice te
ipsum. Faceres? Si faceres, ergo poenam times, castitatem
nondum amas, charitatem nondum habes:
serviliter times; formido est mali, nondum dilectio
boni. Sed time tamen, ut ista formido custodiat te,
ut perducat ad dilectionem. Timor enim iste, quo gehennam
times, et ideo mala non facis, continet te;
et sic volentem peccare animum interiorem non sinit.
Est enim quidam custos timor, quasi paedagogus legis;
littera est minans, nondum gratia juvans. Custodiat
tamen te timor iste, dum non facis timendo, et
veniet charitas; intrat in cor tuum, et quantum illa
intrat, tantum timor exit. Timor enim id agebat, ne
faceres: charitas id agit, ut nolis facere, etiam si impune
possis admittere.</p>
</div2>

<div2>
          <head>CAPUT IX.</head>
<div3>
            <head>9.</head>
            <p>
<pb n="0883"/> <hi>Charitas timorem alium pellit,
alium introducit. Timor servilis. Timor castus.</hi> Dixi
quid timeatis, dixi quid appetatis. Sectamini charitatem,
intret charitas; admittite illam, timendo peccare,
admittite amorem non peccantem, admittite amorem
bene viventem. Illa, ut dicere coeperam, intrante, incipit
timor exire. Quanto plus illa intraverit, tanto timor
minor erit. Cum illa tota intraverit, nullus timor
erit: quia perfecta charitas foras mittit timorem <note>(I Joan. IV, 18)</note>.
Intrat ergo charitas, pellit
timorem. Non autem intrat et ipsa incomitata. Habet,
secum suum timorem, quem introducit ipsa; sed illum
castum, permanentem in saeculum saeculi <note>(Psal.
XVIII, 10)</note>. Servilis timor est, quo times cum diabolo
ardere: timor castus est, quo times Deo displicere.
Considerate, charissimi, et ipsos humanos interrogate
affectus. Timet servus offendere dominum suum, ne
jubeat eum verberari, jubeat in compedes mitti, jubeat
carcere includi, jubeat eum pistrino conteri. Haec
timens servus non peccat: sed quando senserit absentes
oculos domini sui, nec habuerit testem a quo
possit convinci, facit. Quare facit? Quia poenam timebat,
non justitiam diligebat. Vir autem bonus, vir
justus, homo liber <note>(nam solus justus est liber; omnis
enim qui facit peccatum, servus peccati est <hi>[Joan.
VIII, 34]</hi> )</note>, delectatur ipsa justitia: et si possit sine
teste peccare, testem reformidat et Deum: et si possit
audire Deum dicentem sibi, Video te cum peccas,
non te damnabo, sed displices mihi: ille nolens displicere
oculis patris, non formidolosi judicis, timet,
non ne damnetur, non ne puniatur, non ne crucietur;
sed ne offendat gaudium paternum, ne displiceat
oculis amantis. Si enim amat ipse, et amantem
sui dominum sentit, non facit quod displicet
amanti se.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Vis impuri amoris.</hi> Lubricos et
inhonestos amatores attendite; si quis amore feminae
lascivus et nequam vestit se aliter quam illi placet,
vestit se aliter quam amatae suae placet, aut ornat se
aliter quam illi placet. Illa dixerit, Nolo habeas talem
byrrhum; non habet: si per hiemem illi dicat,
In lacerna te amo; eligit tremere, quam displicere.
Numquid illa cui displicet, damnatura est? numquid
in carcerem missura? numquid tortores adhibitura?
Hoc solum ibi timetur, Non te videbo: hoc solum ibi
contremiscitur, Faciem meam non videbis. Si hoc
impudica dicit, et terret; Deus dicit, et non terret?
Sane plurimum; sed si amamus. Si autem non amamus,
non inde terremur; sed terremur ut servi, de
igne, de gehenna, de atrocissimis tartareis minis, de
exaggeratissimis diaboli angelis, ejusque suppliciis?
Vel inde terreamur. Si illud minus amamus, vel illa
timeamus.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Virgines sacras amor facit. Ornamenta
<pb n="0884"/>
feminarum.</hi> Non ergo fiant fornicationes. <hi>Templum Dei estis, et Spiritus Dei habitat in vobis. Si
quis templum Dei corruperit, corrumpet illum Deus <note>(I Cor. III, 16, 17)</note>
            </hi>.
Licita sunt matrimonia, nihil amplius
requiratis. Non enim grande onus impositum
est. Virginibus major amor imposuit majus onus. Virgines
quod licebat noluerunt, ut plus placerent ei
cui se devoverunt. Ambierunt illam majorem pulchritudinem
cordis sui. Quid jubes? Tanquam dicerent,
Quid jubes? Ne adulterae simus, hoc praecipis?
Amando te, plus facimus quam jubes. <hi>De virginibus,</hi> 
ait Apostolus, <hi>praeceptum Domini non habeo.</hi> Ergo
quare hoc faciunt? <hi>Consilium autem do <note>(I Cor. VII,
25)</note>
            </hi>. Illae autem amantes, quibus terrenae nuptiae viluerunt,
quae terrenos amplexus non desideraverunt,
usque adeo acceptaverunt praeceptum, ut non recusarent
consilium: ut plus placerent, plus se ornaverunt.
Corporis enim hujus, id est, exterioris hominis
ornamenta quanto magis appetuntur, tanto sunt interioris
majora detrimenta: quanto autem minus appetuntur
ornamenta exterioris hominis, tanto magis
moribus pulchris homo interior adornatur. Unde dicit
et Petrus: <hi>Ornantes se non in tortis crinibus.</hi> Cum
enim dixisset, <hi>Ornantes se;</hi> quid aliud a carnalibus,
quam visibilia ista ornamenta putarentur? Continuo
tulit cogitationi quod cupiditas inquirebat. <hi>Non</hi> inquit, <hi>in tortis crinibus, neque auro, vel margaritis, vel
veste pretiosa; sed ille absconditus cordis homo, qui est
ante Deum dives 
 <note>(I Petr. III, 3, 4, et I Tim. II, 9, 10)</note>
            </hi>.
Neque enim Deus divitias daret exteriori homini, et
inopem relinqueret interiorem: dedit invisibili divitias
invisibiles, et invisibilem ornavit invisibiliter.
</p>
          </div3>
        </div2>

<div2>
          <head>CAPUT XII.</head>
<div3>
            <head>12.</head>
            <p>
 <hi>Virginum sacrarum amor.</hi> His
ornamentis studentes Dei puellae, sanctae virgines, nec
quod licebat appetierunt, nec quod cogebantur
consenserunt. Multae enim etiam parentum suorum
contrarios conatus igne superni amoris superaverunt.
Iratus est pater, ploravit mater: non curavit illa, cui
ante oculos versabatur <hi>speciosus forma prae filiis hominum <note>(Psal. XLIV, 3)</note>
            </hi>.
Ei quippe se ornari desideravit,
ut tota ejus curam gereret. Quia <hi>quae nupta est,
cogitat quae sunt mundi, quomodo viro placeat: quae
autem innupta est, cogitat quae sunt Dei, quomodo placet
Deo <note>(I Cor. VII, 34)</note>
            </hi>. Videte quid sit amare. Non
dixit, Cogitat ne damnetur a Deo. Adhuc enim iste
timor ille servilis est, custos quidem malorum, ut
abstineant se a malis, et abstinendo digni sint ad se
admittere charitatem. Sed illae non cogitant quemadmodum
non puniantur a Deo, sed quomodo placeant
Deo, pulchritudine interiore, decore occulti hominis,
decore cordis, ubi illius oculis nudae sunt: nudae intus,
non foris; integrae et intus et foris. Vel virgines doceant
conjugatos et conjugatas, non ire in adulterium.
Illae faciunt plus quam licet; illi non faciant quod non
licet.
</p>
          </div3>
        </div2>
      </div1>


<div1>
        <head>SERMO CLXII. <hi>De verbis Apostoli,</hi> Omne peccatum quodcumque fecerit homo, extra corpus est; qui autem fornicatur, in corpus proprium peccat. I <hi>Cor. cap.</hi> VI, V\. 9-20.</head>
        <pb n="0885"/>
        <head>FRAGMENTUM.</head>
<div3>
          <head>1.</head>
          <p>
 <hi>Difficilis quaestio ex verbis Apostoli.</hi> Quaestio
de Epistola Corinthiorum beati Pauli apostoli, ubi dicit, <hi>Omne peccatum quodcumque fecerit homo, extra
corpus est; qui autem fornicatur, in corpus proprium
peccat;</hi> 
 nescio si possit ad liquidum dissolvi, quamvis
possit, donante Domino, aliquid inde probabiliter
dici: ita enim profunda est. Nam cum superius in eadem
Epistola Apostolus diceret, <hi>Nolite errare: neque
fornicatores, neque idolis servientes, neque adulteri, neque
molles, neque masculorum concubitores, neque fures,
neque avari, neque ebriosi, neque maledici, neque
rapaces regnum Dei possidebunt:</hi> et paulo post, <hi>Nescitis,</hi> 
ait, <hi>quoniam corpora vestra membra sunt Christi?
Tollens ergo membra Christi, faciam membra meretricis?
Absit. An nescitis quia qui adhaeret meretrici, unum
corpus est? Erunt enim,</hi> inquit, <hi>duo in carne una. Qui
autem adhaeret Domino, unus spiritus est. Fugite fornicationem:</hi> 
atque ibi subjunxit, <hi>Omne peccatum quodcumque
fecerit homo, extra corpus est; qui autem fornicatur,
in corpus proprium peccat. An nescitis quia corpus
vestrum, templum in vobis Spiritus sancti est,
quem habetis a Deo, et non estis vestri? Empti enim
estis pretio magno: glorificate et portate Deum in
corpore vestro:</hi> cum ergo multa et horrenda in hoc
capitulo prius enumerasset hominum peccata, quibus
non dabitur regnum Dei, quae tamen nonnisi per corpus
perpetrari ab hominibus possunt; quod corpus
utique jam fidelium, templum esse dicit Spiritus sancti,
quem habemus a Deo; ipsaque membra corporis
nostri, membra esse asseverat Christi: de quibus arguendo
et quodam modo interrogando, ait: <hi>Tollens
ergo membra Christi, faciam membra meretricis?</hi> responderitque
sibi, <hi>Absit;</hi> subjungat adhuc et dicat, <hi>Nescitis quoniam qui adhaeret meretrici, unum corpus
est. Erunt enim, inquit, duo in carne una: qui autem
adhaeret Domino, unus spiritus est;</hi> 
 et concludat, <hi>Fugite
fornicationem:</hi> sequitur tamen ipse, et dicit, <hi>Omne
peccatum quodcumque fecerit homo, extra corpus est;
qui autem fornicatur, in corpus proprium peccat;</hi> quasi
vero illa quae dinumeravit peccata, dicens, <hi>Nolite errare:
neque fornicatores, neque idolis servientes, neque
adulteri, neque molles, neque masculorum concubitores,
neque fures, neque avari, neque ebriosi, neque maledici,
neque rapaces, regnum Dei possidebunt;</hi> ista omnia facinora
et flagitia, numquid nonnisi per corpus fieri
aut exerceri possunt? Quis hoc sani capitis homo
<pb n="0886"/>
negaverit? Totum quippe istum locum Apostolus,
propter ipsum corpus jam emptum pretio magno, id
est, Christi sanguine pretioso, templum Spiritus sancti
factum a Domino, ne talibus flagitiis pollueretur,
sed potius inviolatum tanquam Dei habitaculum servaretur,
agebat et defendebat. Quare ergo subjungere
voluit hoc, unde difficilis quaestio nasceretur; id
est, ut diceret, <hi>Omne peccatum quodcumque fecerit
homo, extra corpus est; qui autem fornicatur, in corpus
suum peccat:</hi> cum sive ipsa fornicatio, sive alia
hujusmodi, quae nonnisi per corpus fiunt peccata turpitudini
et fornicationi simillima, nonnisi per ipsum
corpus gerantur atque exerceantur? Quid enim? poteritne
esse quispiam (ut caetera superius memorata
taceam) fur, vel ebriosus, vel maledicus, vel rapax,
extra operationem corporis hujus? Quamvis nec ipsa
idololatria neque ipsa avaritia, praeter servitium corporis
hujus poterit ad usum fructumque suum pervenire.
Quid est ergo, <hi>Omne peccatum quodcumque fecerit
homo, extra corpus est; qui autem fornicatur, in
corpus proprium peccat?</hi> Primum, quia in corpore isto
homo constitutus, quidquid solo tantum animo poterit
inique concupiscere, dici non potest extra corpus
hoc hominem facere, cum constet eum carnali sensu
et carnali prudentia hoc agere, isto adhuc circumseptum
corpore. Nam et quod in Psalmo scriptum est, <hi>Dixit impius in corde suo, Non est Deus 
 <note>(Psal. XIII, 1)</note>
          </hi>:
idem beatus Paulus apostolus non potuit utique separare
a corporali opere, illo loco ubi ait, <hi>Omnes astabimus
ante tribunal Christi, ut recipiat unusquisque secundum
ea quae per corpus gessit, sive bonum, sive malum <note>(II Cor. V, 10)</note>
          </hi>.
Quia videlicet nonnisi in corpore
constitutus impius potuit dicere, <hi>Non est Deus.</hi> Ut taceam
quod in alia Epistola ipse Doctor Gentium dicit, <hi>Manifesta autem sunt opera carnis:</hi> 
 et exsequitur, <hi>Quae
sunt fornicationes, immunditiae, luxuriae, veneficia, inimicitiae,
contentiones, aemulationes, animositates, dissensiones,
haereses, invidiae, ebrietates, et his similia;
quae praedico vobis, sicut praedixi, quia qui talia agunt,
regnum Dei non possidebunt <note>(Galat. V, 19-21)</note>
          </hi>. Numquid
enim non videtur nobis extra corpus fieri caetera
illa quae ibi imterposuit, aemulationes, animositates,
dissensiones, invidias, haereses? et tamen operibus
carnis ista tribuit Doctor Gentium in fide et
veritate. Quid est ergo, <hi>Omne peccatum quodcumque
fecerit homo, extra corpus est;</hi> et unum tantummodo
fornicationis peccatum nominans, ait: <hi>Qui autem
fornicatur, in corpus proprium peccat?</hi> </p>
        </div3>
<div3>
          <head>2.</head>
          <p>
 <hi>Solutio difficultatis. Cur sola fornicatio dicitur
peccatum in corpus proprium.</hi> Apparet igitur cuivis
tardo et obtunso, quam sit ista quaestio difficilis:
quam Dominus piae intentioni nostrae, si aliquantulum
dignatus fuerit dilucescere atque revelare, poterimus
aliquid rationabiliter dicere. Videtur enim beatus Apostolus,
in quo loquebatur Christus, aut exaggerare voluisse
fornicationis malum super caetera omnia peccata,
quae etsi per corpus committantur; non tamen
animum humanum concupiscentiae carnali ita efficiunt
obstrictum et obnoxium, quemadmodum in solo opere
<pb n="0887"/>
fornicationis corporalis, commisceri facit animum vis
ingens libidinis cum ipso corpore, et unum cum ipso
quodam modo agglutinari et devinctum esse; in tantum
ut nihil aliud ipso momento et experimento hujus
tam magni flagitii cogitare homini liceat, aut intendere,
nisi quod sibimet addicit mentem, quam captivam
subdit ipsa submersio, et quodam modo absorptio
libidinis et concupiscentiae carnalis; ut hoc esse
videatur quod dictum est, <hi>Qui autem fornicatur, in
corpus proprium peccat:</hi> quia tunc fit proprie et familiariter
servum corporis cor hominis fornicantis, in
tempore maxime ipsius nequissimae operationis: in
tantum ut ipse Apostolus inculcatius volens commendare
cavendum hominibus hoc malum, dixerit, <hi>Tollens
ergo membra Christi, faciam membra meretricis?</hi> 
et exsecrans atque detestans responderit, <hi>Absit. An
nescitis,</hi> inquit, <hi>quoniam qui adhaeret meretrici unum
corpus est? Erunt enim, inquit, duo in carne una.</hi> 
Numquid hoc posset dici de aliis atque aliis quibuscumque
facinoribus hominum? Liberum est enim
animo humano in aliis quibusque sceleribus, et unum
aliquid eorum operari, et eo ipso tempore alibi cogitatione
distendi: quod in fornicationis ipso opere
atque tempore non licet animo, ad aliud aliquid cogitandum
liberum esse. Sic enim totus homo absorbetur
ab ipso et in ipso corpore, ut jam dici non possit
ipse animus suus esse; sed simul totus homo dici
possit quod caro sit, et spiritus vadens et non revertens <note>(Psal. LXXVII, 39)</note>.
Sic ergo possumus intelligere,
quia <hi>omne peccatum quodcumque fecerit homo, extra
corpus est; qui autem fornicatur, in corpus proprium
peccat:</hi> ut videatur, ut dixi, Apostolus in tantum
exaggerare voluisse fornicationis malum, ut in comparatione
hujus fornicationis, caetera extra corpus habenda
esse duxerit quaecumque peccata; solo hoc
tantummodo fornicationis malo in corpus proprium
peccari dixerit, quia majore libidinis ardore, quo superior
nullus est, voluptas ipsius corporis tenet servum,
efficitque captivum.</p>
        </div3>
<div3>
          <head>3.</head>
          <p>
 <hi>Generalis fornicatio, qua non adhaeretur Deo.</hi> 
Haec dicta sint de speciali fornicatione hujus corporis.
Verum quia non solum fornicatio in sacris Litteris
specialiter, sed etiam generaliter arguitur et nominatur;
conemur, Deo adjuvante, et hinc aliquid probabiliter
dicere. Generalis igitur fornicatio aperte manifestatur
in Psalmo, ubi dicitur: <hi>Quoniam ecce qui
longe se faciunt a te, peribunt; perdidisti omnem qui
fornicatur abs te.</hi> Ubi subsequenter, qualiter ista generalis
fornicatio evadi et effugi possit, adjunxit dicens: <hi>Mihi autem adhaerere Deo bonum est 
 <note>(Psal. LXXII,
27, 28)</note>
          </hi>. Ut exinde facile advertamus, illam esse generalem
fornicationem animae humanae, qua non adhaerens
quisque Deo, adhaeret mundo. Unde beatus apostolus
Joannes dicit: <hi>Si quis dilexerit mundum, dilectio
Patris non est in eo <note>(I Joan. II, 15)</note>
          </hi>. Et apostolus
Jacobus dicit: <hi>Adulteri, nescitis quia amicitia hujus
mundi inimica est Deo <note>(Jacobi IV, 4)</note>
          </hi>? Breviter ergo
definitum est, non posse habere dilectionem Dei, qui
habuerit dilectionem mundi; et inimicum esse Dei,
<pb n="0888"/>
qui amicus esse voluerit mundi. Ad hoc etiam pertinet
quod Dominus in Evangelio dicit: <hi>Nemo potest
duobus dominis servire: aut enim unum odio habebit,
et alterum diliget; aut unum patietur, et alterum contemnet.</hi> 
Et concludit: <hi>Non potestis Deo servire et
mammonae <note>(Matth. VI, 24)</note>
          </hi>. Ista est ergo generalis, ut
dictum est, animae fornicatio, omnia omnino in se
continens, qua non adhaeretur Deo, dum adhaeretur
mundo: ut sic etiam intelligere valeamus, secundum
istam generalem fornicationem, quod ait Apostolus, <hi>Omne peccatum quodcumque fecerit homo,
extra corpus est; qui autem fornicatur, in corpus proprium
peccat.</hi> 
 Quia si non fornicetur anima humana,
adhaerendo Deo, nec adhaerendo mundo, quaecumque
alia peccata, a concupiscentia carnali prorsus aliena
potuerit pro ipsa fragilitate mortalitatis, vel ignorando,
vel negligendo, vel obliviscendo, vel non intelligendo
homo incurrere, hoc sit quod dictum est, <hi>Omne peccatum quodcumque fecerit homo, extra corpus
est:</hi> 
 quia nullum hic corporalis vel temporalis concupiscentiae
peccatum poterit reperiri; unde merito
extra corpus esse quodlibet tale peccatum, dici videtur.
Quod si adhaerens mundo mundanus homo, longe
se facit a Deo, fornicando ab ipso Deo, in corpus
proprium peccat: quia corporali concupiscentia in
quaeque temporalia et carnalia, carnali sensu et prudentia
humanus animus trahitur, atque distrahitur
creaturae serviens potius quam Creatori, qui est benedictus
in saecula.</p>
        </div3>
<div3>
          <head>4.</head>
          <p>
 <hi>Apostoli interpretatio duplex.</hi> Sic ergo, quantum
mihi videtur, salva fide, intelligi potest utriusque
fornicationis malum, tam specialis, quam universalis,
in hoc uno capitulo tanti et tam magni doctoris, ubi
ait, <hi>Omne peccatum quodcumque fecerit homo, extra
corpus est; qui autem fornicatur, in corpus proprium
peccat:</hi> ut aut exaggeratio facta sit ab Apostolo hujus
specialis fornicationis, qua in corpus proprium peccari
recte intelligitur; quia nusquam sic totus homo
corporis ipsius voluptati addicitur, et ineffabiliter
vel inevitabiliter affigitur, ut in comparatione hujus
tanti mali, caetera peccata extra corpus esse videantur,
etiamsi per corpus exerceantur. Quemadmodum
solius fornicationis vis quaedam imperiosae libidinis,
conditioni suae subdit, propriumque ipsius corporis
mancipium pessimum facit, tempore maxime ipsius
immundissimae operationis; ut aliud quid praeter
quod agit in ipso corpore, non sit liberum humanae
menti vel cogitare, vel intendere. Si autem etiam generalem
significare voluit Apostolus fornicationem,
propter quam dixisse videatur, <hi>Omne peccatum quodcumque
fecerit homo, extra corpus est; qui autem fornicatur,
in corpus proprium peccat:</hi> sic accipiendum
est et intelligendum, ut quisque dum non adhaeret
Deo, qui adhaeret mundo, omnia temporalia diligens
et concupiscens, merito in corpus proprium peccare
dicatur, id est, universae concupiscentiae carnali deditus
et subditus factus, tanquam totus creaturae servus
ab ipso Creatore alienus, per illam initium omnis
peccati superbiam, cujus <hi>superbiae initium</hi> est, ut scriptum
<pb n="0889"/>
est, <hi>apostatare a Deo <note>(Eccli. X, 15, 14)</note>
          </hi>. A quo
generali fornicationis malo quisque alienus, quodcumque
aliud peccatum potuerit ut homo corruptibilis
adhuc et mortalis incurrere, hoc intelligatur extra
corpus esse; id est, extra corporeae et temporalis
omnis concupiscentiae malum, alienum esse, extra
corpus, ut saepe dictum est, esse. Tantummodo enim
carnalis et generalis concupiscentiae malo per omnia
fornicatur anima a Deo, tanquam corporalibus et
temporalibus desideriis et delectationibus illigata et
devincta, in corpus proprium peccat, cujus universaliter
concupiscentiae serviens, incurvatur mundo, et
alienatur a Deo: quod est, ut dictum est, <hi>Initium superbiae
hominis, apostatare a Deo.</hi> Propter quod generalis
fornicationis cavendum malum, beatus Joannes
admonet, dicens: <hi>Nolite diligere mundum, neque ea
quae sunt in mundo; quoniam quae in mundo sunt, concupiscentia
carnis est, et concupiscentia oculorum, et
ambitio saeculi, quae non est ex Patre, sed ex mundo.
Et mundus transit, et concupiscentia ejus. Qui autem
fecerit voluntatem Dei, manet in aeternum, sicut ille manet
in aeternum <note>(I Joan. II, XV, 17)</note>
          </hi>. Ista ergo dilectio
mundi, quae universalem in se concupiscentiam continet
mundi, generalis est fornicatio, qua peccatur
in corpus proprium; eo quod omnibus corporalibus et
visibilibus et temporalibus desideriis et voluptatibus
humanus indesinenter servit animus, ab ipso Creatore
universorum desolatus atque derelictus.
</p>
        </div3>
      </div1>

<div1>
        <head>SERMO CLXIII . <hi>De verbis Apostoli,</hi> Spiritu ambulate, et concupiscentias carnis ne perfeceritis. <hi>Galat. cap.</hi> V, V\. 16-21. Habitus in Basilica Honoriana VIII cal. octobris.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Templi antea profani
dedicatio.</hi> Si consideremus, fratres, ante gratiam Domini
quid fuerimus, et per gratiam Domini quid esse
coeperimus; profecto invenimus quia sicut homines
in melius commutantur, ita etiam terrarum loca quae
prius contra Dei gratiam fuerunt, nunc Dei gratiae dedicantur. <hi>Nos enim,</hi> 
 sicut dicit Apostolus, <hi>templum
Dei vivi sumus; propter quod dicit Deus, Inhabitabo in
illis, et deambulabo.</hi> Quae autem hic simulacra fuerunt,
figi noverant, ambulare non noverant. Deambulat
autem in nobis praesentia majestatis, si latitudinem
invenerit charitatis. Ad hoc nos exhortans Apostolus
ait: <hi>Dilatamini, ne sitis jugum ducentes cum
infidelibus <note>(II Cor. VI, 16, 13, 14)</note>
            </hi>. Si dilatemur,
deambulat in nobis Deus: sed ut dilatemur, operetur
ipse Deus. Si enim latitudinem charitas facit, quae
non novit angustias; videte quia Deus sibi in nobis
latitudinem facit, ipso dicente Apostolo, <hi>Charitas Dei
diffusa est in cordibus nostris per Spiritum sanctum
<pb n="0890"/>
qui datus est nobis <note>(Rom. V, 5)</note>
            </hi>. Propter hanc latitudinem,
inquam, in nobis deambulat Deus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>In nobis, uti in profano templo,
alia dejicienda, alia consecranda.</hi> Modo Apostoli Epistola
cum recitaretur, audivimus: <hi>Spiritu ambulate,
et concupiscentias carnis ne perfeceritis. Caro enim
concupiscit adversus spiritum, et spiritus adversus carnem.
Haec enim invicem, adversantur; ut non ea quae
vultis faciatis.</hi> Baptizatis dicebat: sed templum Dei
adhuc aedificabat, nondum dedicabat. Videte, fratres
mei, quemadmodum cum loca ipsa terrena in melius
convertuntur, alia diruuntur atque franguntur, alia in
meliores usus commutantur; sic et nos sumus. Opera
carnis fuerunt in nobis. Audistis cum commemorarentur: <hi>Manifesta autem sunt,</hi> 
 inquit, <hi>opera carnis, quae
sunt fornicationes, immunditiae, idolorum servitus, veneficia,</hi> 
non beneficia, id est, non a bonis dicta, sed a venenis; <hi>contentiones, inimicitiae, haereses, invidiae, ebrietates,
et his similia;</hi> 
 dejicienda sunt, non mutanda: <hi>quae
praedico,</hi> inquit, <hi>vobis, sicut praedixi, quoniam qui talia
agunt, regnum Dei non possidebunt.</hi> Ista in nobis, tanquam
idola frangenda sunt. In usus autem meliores vertenda
sunt ipsa corporis nostri membra, ut quae serviebant
immunditiae cupiditatis, serviant gratiae charitatis.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Aedificatio per fidem, dedicatio per
resurrectionem.</hi> Sed videte quid dixerit, et diligenter
advertite. Operarii Dei sumus, adhuc aedificatur templum
Dei. In capite suo jam dedicatum est; quoniam
Dominus resurrexit a mortuis, devicta morte, mortalitate
consumpta ascendit in coelum: quia scriptus de
illo erat Psalmus dedicationis domus. Ideo post passionem
dicit: <hi>Convertisti luctum meum in gaudium mihi, conscidisti
saccum meum, et accinxisti me jucunditate; ut
psallat tibi gloria mea, et non compungar <note>(Psal. XXIX, 12,
13)</note>
            </hi>. Facta est ergo illa post passionem dedicatio in resurrectione.
Ergo et nostra modo fit aedificatio per fidem,
ut fiat et ipsa dedicatio per ultimam resurrectionem.
Denique post istum psalmum dedicationis domus, ubi
ostenditur resuscitatio capitis nostri, alius est psalmus
post istum, non ante istum, cujus sic habet titulus: <hi>Quando
domus aedificabatur post captivitatem.</hi> Recolite captivitatem,
ubi antea fuerimus, quando totum mundum
velut massam infidelium diabolus possidebat. Propter
hanc captivitatem Redemptor advenit; pretium nostrum
sanguinem suum fudit: fuso suo sanguine, captivitatis
nostrae instrumenta delevit. <hi>Lex,</hi> inquit Apostolus, <hi>spiritualis est; ego autem carnalis sum, venumdatus
sub peccato 
 <note>(Rom. VII, 14)</note>
            </hi>. Antea sub peccato
venumdati, sed postea gratia liberati. Post illam captivitatem,
domus modo aedificantur; et ut aedificetur,
evangelizatur. Sic enim incipit Psalmus ipse: <hi>Cantate
Domino canticum novum.</hi> Et ne putes domum
istam in uno angulo aedificari, sicut aedificant schismatici
vel haeretici; attende quod sequitur: <hi>Cantate Domino,
omnis terra <note>(Psal. XCV, 1)</note>
            </hi>.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Novum canticum. Salutare Dei Christus
ab antiquis desideratus.--Cantate Domino canticum
novum:</hi> contra canticum vetus, Testamentum novum,
quia prius Testamentum vetus: novus homo, ut deponatur
<pb n="0891"/>
vetus homo. <hi>Exuite vos,</hi> inquit, <hi>veterem hominem
cum actibus suis; et induite novum, qui secundum
Deum creatus est in justitia et sanctitate veritatis <note>(Coloss. III, 9, 10, et Ephes. IV, 22-24)</note>
            </hi>.
Ergo, <hi>Cantate
Domino canticum novum; cantate Domino, omnis terra.</hi> 
Cantate, et aedificate; cantate, et bene canite. <hi>Annuntiate
diem ex die salutare ejus: annuntiate diem ex die</hi> 
Christum ejus. Quid est enim <hi>salutare ejus,</hi> nisi Christum
ejus? Pro isto salutari orabamus in Psalmo: <hi>Ostende nobis, Domine, misericordiam tuam, et salutare
tuum da nobis 
 <note>(Psal. LXXXIV, 8)</note>
            </hi>. Desiderabant hoc
salutare antiqui justi, de quibus Dominus dicebat discipulis: <hi>Multi voluerunt videre quae vos videtis, et non
potuerunt 
 <note>(Luc. X, 24)</note>
            </hi>. <hi>Et salutare tuum da nobis.</hi> Dixerunt
hoc antiqui justi, <hi>Salutare tuum da nobis:</hi> Christum
tuum cum in hac carne vivimus, videamus. Videamus
in carne, qui nos liberet a carne: veniat
caro mundans carnem; patiatur caro, et redimat animam
et carnem. <hi>Et salutare tuum, Domine, da nobis.</hi> 
In hoc desiderio erat ille sanctus senex Simeon: in
hoc, inquam, desiderio erat senex ille sanctus et de
Deo bene meritus Simeon; sine dubio et ipse dicebat, <hi>Ostende nobis, Domine, misericordiam tuam, et salutare
tuum da nobis.</hi> 
 In hoc desiderio in talibus precibus
responsum accepit, quia non gustaret mortem, nisi vidisset
Christum Domini. Natus est Christus, veniebat
ille, ille ibat: sed donec veniret ille, ille ire nolebat.
Jam senectus matura excludebat, sed sincera pietas detinebat.
At ubi venit, at ubi natus est, at ubi eum portari
matris manibus vidit, et divinam infantiam pia senectus
agnovit; accepit eum in manus suas, et dixit: <hi>Nunc dimittis, Domine, servum tuum in pace; quoniam
viderunt oculi mei salutare tuum 
 <note>(Luc. II, 26-30)</note>
            </hi>. Ecce
unde dicebat, <hi>Ostende nobis, Domine, misericordiam
tuam, et salutare tuum da nobis.</hi> Impletum est desiderium
senis, mundi ipsius senectute vergente. Ipse ad
senem hominem venit, qui mundum veterem invenit.
Ergo si mundum veterem invenit, audiat mundus: <hi>Cantate Domino canticum novum; cantate Domino, omnis
terra</hi> 
 Destruatur vetustas, novitas surgat.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Christi praedicatio.--Cantate Domino
canticum novum, cantate Domino.</hi> Videte certamen
aedificantium. <hi>Cantate Domino, benedicite nomen
ejus. Bene nuntiate,</hi> quod est graece evangelizate.
Quid? <hi>Diem ex die.</hi> Quem diem ex die? <hi>Salutare ejus.</hi> 
Quem diem ex die? Lumen ex lumine, Filium de
Patre, <hi>salutare ejus. Annuntiate in gentibus gloriam
ejus, in omnibus populis mirabilia ejus.</hi> Ecce quomodo
domus aedificatur post captivitatem. Terribilis est super
omnes deos. Super quos deos? <hi>Quoniam omnes dii gentium
daemonia; Dominus autem coelos fecit <note>(Psal. XCV,
1-5)</note>
            </hi>. Sanctos fecit, Apostolos fecit. Quoniam <hi>coeli enarrant
gloriam Dei. Non sunt loquelae neque sermones, quorum
non audiantur voces eorum. In omnem terram exivit
sonus eorum <note>(Psal. XVIII, 2, 4, 5)</note>
            </hi>: quia omnis terra cantat
canticum novum.</p>
          </div3>
<div3>
            <head>6.</head>
            <p>
 <hi>Lucta carnis et spiritus.</hi> Audiamus ergo et Apostolum,
architectum magistri: <hi>Ut sapiens,</hi> inquit, <hi>architectus
fundamentum posui.</hi> Audiamus ergo istum
<pb n="0892"/>
architectum, quaedam nova construentem, quaedam
vetera dejicientem. <hi>Spiritu,</hi> inquit, <hi>ambulate,</hi> nova
est ista constructio: <hi>et concupiscentias carnis ne perfeceritis,</hi> 
veterum est ista destructio. <hi>Caro enim,</hi> inquit, <hi>concupiscit adversus spiritum, et spiritus adversus carnem.
Haec enim invicem adversantur; ut non ea quae
vultis faciatis.</hi> 
 Adhuc enim aedificamini, nondum dedicamini. <hi>Ut non ea quae vultis faciatis.</hi> 
</p>
          </div3>
        </div2>

<div2>
          <head>CAPUT VI.</head>
<p>Quae enim vultis? Ut omnino nullae
sint concupiscentiae malarum et illicitarum delectationum.
Quis sanctus non haec velit? Sed non efficit:
quamdiu hic vivitur, hoc non impletur. <hi>Caro enim concupiscit
adversus spiritum, et spiritus adversus carnem.
Haec enim invicem adversantur; ut ea quae vultis facere,</hi> 
ut nullae sint in vobis prorsus rerum illicitarum concupiscentiae, <hi>non possitis.</hi> 
 Quid ergo restat? <hi>Spiritu
ambulate; et,</hi> quia non potestis efficere ut concupiscentias
carnis consumatis, <hi>concupiscentias carnis ne
perficiatis.</hi> Consumere quidem illas atque finire, et
penitus exstirpare omni modo velle debetis: sed
quamdiu sunt in vobis, et est alia lex in membris
vestris repugnans legi mentis vestrae, <hi>concupiscentias
carnis ne perficeritis.</hi> Quid enim vultis? Ut omnino
non sint concupiscentiae carnis. Non vos permittunt
implere quod vultis; nolite eas permittere implere
quod volunt. Quid vultis? Ut omnino non sint. Sed
sunt. <hi>Caro concupiscit adversus spiritum:</hi> concupiscat
spiritus adversus carnem. <hi>Ut non ea quae vultis faciatis,</hi> 
id est, ut non sint in vobis ipsae concupiscentiae
carnis; nec ipsae faciant quod volunt, ut opus earum
perficiatis. Si non tibi in totum ceditur, noli et tu cedere.
Prius aequetur pugna, ut aliquando sit victoria.</p>
</div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Victoria post resurrectionem. Cur
differtur victoria.</hi> Etenim procul dubio, fratres mei,
erit: credamus, speremus, amemus, erit aliquando
victoria, in dedicatione domus, quae modo aedificatur
post captivitatem. Novissima enim inimica destruetur
mors, cum corruptibile hoc induerit incorruptionem,
et mortale hoc induerit immortalitatem. Praemeditamini
verba triumphantium: <hi>Ubi est, mors, contentio
tua <note>(I Cor. XV, 26, 53, 54, 55)</note>
            </hi>? Triumphantium ista
vox est, non pugnantium. Pugnantium autem vox
est, <hi>Miserere mei Domine, quoniam infirmus sum:
sana me, Domine, quoniam conturbata sunt ossa mea, et
anima mea turbata est valde; et tu, Domine, usquequo <note>(Psal. VI, 3, 4)</note>
            </hi>?
Vide laborantem in certamine. <hi>Et
tu, Domine, usquequo?</hi> Quid est, Usquequo? Quousque
probes quia ego subvenio. Si enim cito subvenirem,
luctamen non sentires: si luctamen non sentires,
tanquam de tuis viribus superbires; et per istam superbiam
nunquam ad victoriam pervenires. Dictum
est quidem, <hi>Adhuc te loquente dicam. Ecce adsum <note>(Isai.
LVIII, 9)</note>
            </hi>: sed Deus et cum differt adest, et quod differt
adest, et differendo adest; ne praeproperam cum
implet voluntatem, perfectam non impleat sanitatem.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Medicamentum elationis in Paulo.</hi> 
Non enim, fratres mei, apostolo Paulo non aderat,
qui cum certaret, ne extolleretur, timebat. <hi>In magnitudine,</hi> 
inquit, <hi>revelationum mearum ne extollar.</hi> Videte
<pb n="0893"/>
in conflictatione certantem, nondum in securitate
triumphantem. <hi>In magnitudine revelationum mearum
ne extollar.</hi> Quis dicit, <hi>Ne extollar?</hi> O terror, o tremor!
Quis dicit, <hi>Ne extollar?</hi> Cum tanta ejus verba
sint retundentia elationem, compescentia tumorem,
et dicit, <hi>Ne extollar?</hi> Parum est quia dicit. <hi>Ne extollar:</hi> 
videte medicamentum quod sibi dicit appositum. <hi>Ne
extollar,</hi> inquit, <hi>datus est mihi stimulus carnis meae, angelus
satanae.</hi> O venenum, quod non curatur nisi veneno! <hi>Datus est mihi stimulus carnis meae, angelus satanae,
qui me colaphizet.</hi> 
 Caput caedebatur, ne caput
extolleretur. O antidotum, quod quasi de serpente
conficitur, et propterea theriacum nuncupatur! Serpens
enim ille superbiam persuasit. Gustate, et eritis
sicut dii <note>(Gen. III, 5)</note>: superbiae persuasio ista est.
Unde cecidit, inde dejecit. Merito ergo venenum serpentis
de serpente sanatur. Quid ait Apostolus? <hi>Propter quod ter Dominum rogavi, ut auferret eum a
me.</hi> 
 Ubi est, <hi>Adhuc te loquente dicam, Ecce adsum?
Propter quod,</hi> non semel, sed iterum et tertio <hi>Dominum
rogavi.</hi> Nonne tunc et ipse dicebat, <hi>Et tu, Domine,
usquequo?</hi> Sed numquid quia differebat, ideo
non aderat, et falsum erat, <hi>Adhuc te loquente dicam,
Ecce adsum?</hi> Quid enim? medicus quando dat quod
desideras, adest; quando secat, non adest? Nonne
sub medici ferramento clamas ut parcat; et quia
magis adest, magis secat? Denique ut scias quia aderat,
videte quid ter roganti responderit. <hi>Dixit,</hi> inquit, <hi>mihi: Sufficit tibi gratia mea; nam virtus in infirmitate
perficitur 
 <note>(I Cor. XII, 7-9)</note>
            </hi>. Ego, inquit, novi: medicus
optimus, Ego, inquit, novi in quem tumorem pergat
quod volo sanare. Quiesce, adhibeam quod scio. <hi>Sufficit
tibi gratia mea:</hi> non tibi sufficit voluntas tua.
Haec erant utique verba certantis, et in certamine periclitantis,
et divinum auxilium postulantis.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Humilitate victoria obtinenda.</hi> 
Triumphantis autem verba quae erunt? Verba certantis,
dum domus aedificatur: verba triumphantis, cum
domus in ultimo dedicatur. <hi>Ubi est, mors, contentio
tua? ubi est, mors, aculeus tuus? Aculeus autem mortis
est peccatum.</hi> Sic ista dicebat Apostolus, quasi ipse
jam ibi esset. Denique post haec verba, quae constat
esse de futura perceptione, non de praesenti conflictatione;
quandoquidem dicit, <hi>Tunc fiet:</hi> non modo
fit, sed <hi>tunc fiet.</hi> Quid <hi>tunc fiet?</hi> Sermo <hi>qui scriptus est,
Absorpta est mors in victoriam. Ubi est, mors, contentio
tua? ubi est, mors, aculeus tuus?</hi> Tunc fiet ut nusquam
sit aculeus mortis, nusquam possit inveniri
peccatum. Quid festinas? <hi>Tunc fiet, tunc fiet.</hi> Mereatur
in te humilitas, ut tunc in te fiat; ne superbia non
permittat ut vel tunc in te fiat. <hi>Tunc fiet.</hi> Modo interim
dum pugnas, dum laboras, dum periclitaris, dic,
dic, <hi>Dimitte nobis debita nostra <note>(Matth. VI, 12)</note>
            </hi>. Dic
omnino dum pugnas, dic, verum dic, ex animo dic: <hi>Si dixerimus quia peccatum non habemus, nos ipsos
seducimus 
 <note>(I Joan. I, 8)</note>
            </hi>. Tu tibi diabolus eris. <hi>Nos
ipsos seducimus, et veritas in nobis non est.</hi> Non enim
<pb n="0894"/>
verum dicimus, dicendo nos non habere peccatum;
cum hic non simus sine peccato. Dicamus ergo veritatem,
ut aliquando inveniamus securitatem. Sit veritas
in pugna, ut acquiratur securitas in victoria. <hi>Tunc fiet, Ubi est, mors, aculeus tuus? Aculeus enim
mortis est peccatum.</hi> 
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Lex sine gratia.</hi> Sed de lege praesumis,
quia data est tibi lex, et datum est tibi praeceptum.
Bonum est tibi ut Spiritus te vivificet, ne
littera occidat. Volo ut velis; sed non sufficit ut velis.
Adjuvandus es ut plene velis, et impleas quod velis.
Nam vis videre quid valeat sine Spiritu adjuvante littera
jubens? Ibi dixit. Cum dictum est, <hi>Ubi est,
mors, aculeus tuus? Aculeus autem mortis est peccatum;</hi> 
continuo subjunxit, <hi>Virtus autem peccati lex <note>(I Cor. XV,
54-56)</note>
            </hi>? Quid est, <hi>Virtus peccati lex?</hi> Non mala jubendo,
vel bona prohibendo: imo vero mala prohibendo,
et bona jubendo. <hi>Virtus autem peccati lex:</hi> 
quia, <hi>Subintravit,</hi> inquit, <hi>lex ut abundaret delictum.</hi> 
Quid est, <hi>ut abundaret delictum?</hi> Quia ubi gratia non
erat, auxit prohibitio desiderium: et cum quasi de
propria praesumitur virtute, factum est grande vitium.
Sed quid fecit gratia? <hi>Ubi abundavit peccatum,
superabundavit gratia <note>(Rom. V, 20)</note>
            </hi>. Venit Dominus:
totum quod de Adam traxisti, totum quod tuis pravis
moribus addidisti, totum dimisit, totum delevit; orationem
docuit, gratiam promisit; certamen indixit,
laboranti subvenit, victorem coronavit, <hi>Itaque,</hi> inquit
Apostolus, <hi>Lex quidem sancta, et mandatum sanctum, et
justum, et bonum. Quod ergo bonum est, mihi factum est
mors? Absit. Sed peccatum, ut appareat peccatum,</hi> Nam
quando non prohibebaris, erat; sed non apparebat. <hi>Nam concupiscentiam,</hi> 
 inquit, <hi>nesciebam, nisi Lex diceret,
Non concupisces. Occasione igitur accepta, peccatum
per mandatum fefellit me, et per illud occidit <note>(Rom. VII,
7-13)</note>
            </hi>. Ecce quid est, <hi>Littera occidit <note>(II Cor. III, 6)</note>
            </hi>.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Necessitas divini adjutorii.</hi> Si vis
ergo evadere legem minantem, ad Spiritum fuge adjuvantem.
Quod enim lex imperat, fides sperat. Clama
ad Deum tuum, adjuvet te. Non remaneas sub
littera reus, sed Spiritu suo te adjuvet Deus: ne tibi
similis sit superbus Judaeus. Cum enim aculeus mortis
esset peccatum, virtus autem peccati lex; quid
ageret humana infirmitas, in qua fatigabatur voluntas? <hi>Velle,</hi> 
 inquit, <hi>adjacet mihi; perficere autum bonum
non invenio <note>(Rom. VII, 18)</note>
            </hi>. Quid ergo ageret?
Ecce <hi>aculeus mortis peccatum,</hi> ecce <hi>virtus peccati lex.
Sed lex subintravit, ut abundaret delictum. Si enim
lex posset vivificare, omnino ex lege esset justitia. Sed
conclusit Scriptura omnia sub peccato.</hi> Quomodo <hi>conclusit?</hi> 
Ne vagareris, ne praecipitareris, ne mergereris;
cancellos tibi fecit lex, ut non inveniendo qua
exires, ad gratiam convolares. <hi>Sed conclusit Scriptura
omnia sub peccato, ut promissio.</hi> Qui promittit, quod
facit promittit, non quod tu facis. Si tu facturus esses,
praenuntiator esset Deus, non promissor. <hi>Sed
<pb n="0895"/>
conclusit,</hi> inquit, <hi>Scriptura omnia sub peccato, ut promissio
ex fide Jesu Christi daretur credentibus <note>(Galat.
III, 21 et 22)</note>
            </hi>. Audi, <hi>daretur.</hi> Quid superbis? Audi, <hi>daretur.</hi> 
 Quid enim habes, quod non accepisti <note>(I Cor.
IV, 7)</note>? Ergo quia aculeus mortis est peccatum, virtus
autem peccati lex; et hoc de bona providentia
Dei, ut concluderentur homines sub peccato, et quaererent
adjutorem, quaererent gratiam, quaererent
Deum, non de sua virtute praesumerent; ideo et hic
cum dixisset, <hi>Aculeus autem mortis peccatum, virtus
autem peccati lex:</hi> quid times? quid laboras? quid
sudas? Audi quod sequitur: <hi>Gratias autem Deo, qui
dedit nobis victoriam per Dominum nostrum Jesum
Christum <note>(Id. XV, 56, 57)</note>
            </hi>. Certe tu tibi das victoriam? <hi>Gratias Deo, qui dedit nobis victoriam per Dominum
nostrum Jesum Christum.</hi> 
</p>
          </div3>
        </div2>

<div2>
          <head>CAPUT XII.</head>
<div3>
            <head>12.</head>
            <p>
 <hi>Invocandum Dei adjutorium.</hi> 
Ergo cum coeperis laborare pugnans contra concupiscentias
carnis, spiritu ambula, spiritum invoca,
donum Dei quaere. Et si lex in membris repugnat legi
mentis tuae ex parte inferiori, id est, a carne,
captivum te tenet sub lege peccati: et hoc emendabitur,
et hoc transiet in jura victoriae. Tu tantum
clama, tu tantum invoca. <hi>Oportet semper orare, et
non deficere <note>(Luc. XVIII, 1)</note>
            </hi>. Invoca omnino, invoca
adjutorium. <hi>Adhuc te loquente,</hi> dicit, <hi>Ecce adsum.</hi> 
Post intellige, et audis dicentem animae tuae, <hi>Salus
tua ego sum <note>(Psal. XXXIV, 3)</note>
            </hi>. Cum ergo lex carnis
repugnare coeperit legi mentis, et captivum te ducere
in lege peccati, quae est in membris tuis: orando
dic, confitendo dic, <hi>Miser ego homo.</hi> Quid enim
aliud est homo? <hi>Quid est homo, nisi quod memor es
ejus <note>(Psal. VIII, 5)</note>
            </hi>? Dic, <hi>Miser ego homo:</hi> quia nisi
venisset Filius hominis, periisset homo. Exclama
in angustiis, <hi>Quis me liberabit de corpore mortis hujus?</hi> 
ubi lex in membris meis repugnat legi mentis
meae. <hi>Condelector enim legi Dei secundum interiorem
hominem. Quis me liberabit de corpore mortis hujus?</hi> Si
hoc fideliter, si humiliter dicis; verissime respondetur, <hi>Gratia Dei per Jesum Christum Dominum
nostrum 
 <note>(Rom. VII, 22-25)</note>
            </hi>. Conversi ad Dominum,
etc.
</p>
          </div3>
        </div2>
      </div1>

<div1>
        <head>SERMO CLXIV . <hi>De verbis Apostoli, Galat. cap.</hi> VI, 2-5, Invicem onera vestra portate: <hi>et de istis,</hi> Unusquisque onus suum portabit. <hi>Contra Donatistas, paulo post habitam Carthagine Collationem pronuntiatus</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Lex Christi a portantibus invicem
onera sua impletur.</hi> Omnes nos per Apostolum
admonet veritas, ut invicem onera nostra portemus:
et in eo ipso quo nos admonet, ut invicem onera nostra
portemus, quo fructu id faciamus ostendit, adjungens
et dicens, <hi>Et sic adimplebitis legem Christi:</hi> quae
non implebitur, nisi invicem onera nostra portemus.
Quae sint onera ista, et quemadmodum portanda sint,
<pb n="0896"/>
quoniam quidem omnes pro nostris viribus conari debemus
implere legem Christi, adjuvante Domino conabor
ostendere. Quod me demonstraturum esse proposui,
mementote ut exigatis: et cum reddidero, non
petatis. Hoc me demonstraturum esse proposui, adjuvante
Domino intentionem meam et pro me orationes
vestras, quae sint onera quae invicem nos jubet
ut portemus Apostolus, et quemadmodum portanda
sint. Hoc si fecerimus, illud ubi fructum posuit, sua
sponte consequetur, ut impleamus legem Christi.</p>
          </div3>
<div3>
            <head>2.</head>
            <p>
 <hi>Onera distinguenda.</hi> Dicit aliquis: Obscure enim
apostolus locutus est, ut tu coneris exponere quae
sint ista onera, vel quemadmodum invicem sustinenda?
Est illic quaestio, quae nos cogit onera distinguere.
Et in ipso quippe capitulo lectionis habes ibi
positum, <hi>Unusquisque autem proprium onus portabit.</hi> 
Jam ergo occurit sensibus vestris, Si <hi>unusquisque
onus proprium portabit,</hi> quomodo dicit, <hi>Invicem onera
vestra portate?</hi> Nisi quia onera distinguenda sunt, ne
sibi contraria loqui putetur Apostolus. Non enim
longe, non enim in alia Epistola, non enim in hac
ipsa longe superius aut inferius; sed in eo ipso loco,
ita ut sibi sint eadem verba contigua, utrumque posuit,
et quia unusquisque proprium onus portabit, et
quod admonuit et hortatus est, ut invicem onera nostra
portemus.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Onerum duo genera.</hi> Alia ergo
sunt onera, in quibus unusquisque proprium portat,
nec portat cum alio alter, nec projicit in alterum;
et alia sunt onera, in quibus recte dicis fratri, Porto
tecum, aut Porto pro te. Si ergo distinctione opus
est, non est facilis intellectus. Contra eos ergo qui putabant
posse hominem contaminari peccatis alienis,
respondit Apostolus, <hi>Unusquisque onus proprium portabit.</hi> 
Item, contra eos quibus per hoc possit negligentia
subintrare, ut quasi securi facti quod non contaminarentur
peccatis alienis, neminem curarent corrigere, <hi>Invicem onera vestra portate.</hi> 
 Breviter dictum,
breviterque distinctum est: et quantum existimo,
manifestationem veritatis non impedivit. Nam et breviter
audistis, et cito intellexistis. Corda vestra non
vidi: sed testes cordis voces audivi. Jam ergo tanquam
de intellectis securi, aliquanto latius disseramus;
non ut intelligendum insinuetur, sed ut quod
intellectum est, commendetur.</p>
          </div3>
<div3>
            <head>4.</head>
            <p>
 <hi>Sua cuique onera, peccata. Concionator mundi,
Christus.</hi> Onera quae unusquisque sua portat, peccata
sunt. Has detestabilium onerum sarcinas portantibus
hominibus, et sub eis frustra sudantibus, Dominus
dicit: <hi>Venite ad me, omnes qui laboratis et onerati
estis, et ego reficiam vos.</hi> Quomodo reficit peccatis oneratos,
nisi indulgentia peccatorum? Concionator
mundi, de quadam specula excelsae auctoritatis exclamat:
Audi, genus humanum; audite, filii Adam;
audi, genus laboriosum et infructuosum: video laborem
vestrum, videte donum meum. Scio, laboratis
et onerati estis; et quod est miserius, perniciosas
sarcinas, vestris humeris alligatis: ad haec, quod pejus
est, onera addi vobis petitis, non deponi.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
<pb n="0897"/> <hi>Onus avaritiae. Onus pigritiae.</hi> Quis
nostrum brevi tempore potest multiplicitatem et varietatem
harum disserere sarcinarum? Tamen inde
pauca commemoremus, et de his caetera conjectemus.
Vide hominem oneratum sarcina avaritiae, vide
illum sub hac sarcina sudantem, anhelantem, sitientem,
et laborando sarcinam addentem. Quid exspectas,
o avare, amplectens onus tuum, et catenis cupiditatis
alligans malam sarcinam sub humeros tuos?
Quid exspectas? quid laboras? quid inhias? quid concupiscis?
Nempe satiare avaritiam. O vota inania et
facta nequissima! Exspectas ergo satiare avaritiam?
Illa te potest premere, tu illam non potes satiare. An
forte non est gravis? Usque adeo sub hac sarcina sensum
etiam perdidisti? Non est gravis avaritia? Quare
ergo te de somno excitat, quae te aliquando etiam
dormire non sinit? Et fortasse habes cum illa alterum
onus pigritiae, et ista duo nequissima onera secumque
pugnantia premunt te, et dilaniant te. Non
enim paria imperant, non enim similia jubent. Pigritia
dicit, Dormi: avaritia dicit, Surge. Pigritia dicit,
Noli pati frigidos dies: avaritia dicit, Tolera in
mari etiam tempestates. Illa dicit, Quiesce; illa non
sinit quiescere. Jubet, non solum, Procede; sed et,
Naviga trans mare, quaere terras quas ignoras. Merces
in Indiam deportandae sunt: non nosti linguam
Indorum, sed intelligibilis videtur sermo avaritiae.
Venies ignotus ad ignotum; das, accipis, emis,
portas; periclitatus pervenisti, cum periculis redis,
exclamas in mari exagitatus tempestate, Deus, libera
me. Non audis respondentem, Quare? Misi te?
Avaritia tibi jussit ut acquireres quod non habebas:
ego tibi jussi ut sine labore ante ostium tuum pauperi
dares quod habebas. Illa te ad Indos misit ad
reportandum aurum: ego tibi ad ostium Christum
posui, a quo emeres regnum coelorum. Laboras in
jussione avaritiae, in jussione mea uon laboras. Ambo
jussimus; non audisti me: cui obaudisti liberet
te.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Pro sarcinis cupiditatis, suscipiendae
sarcinae charitatis.</hi> Quam multi has sarcinas
portant? Quanti mihi modo contra ipsas sarcinas loquenti
sub ipsis positi exclamant? Cum sarcinis intrarunt,
cum sarcinis exeunt: avari ingressi sunt,
avari discedunt. Ego loquendo contra istas sarcinas
laboravi. Si clamatis, ponite quod portatis. Postremo
me nolite audire; Imperatorem vestrum audite clamantem, <hi>Venite ad me, omnes qui laboratis et onerati
estis.</hi> 
 Non enim venitis, nisi laborare desinatis. Vultis
ad me currere, sed cum gravibus sarcinis non potestis. <hi>Venite,</hi> 
 inquit, <hi>ad me, omnes qui laboratis et
onerati estis, et ego vos reficiam.</hi> Do veniam praeteritorum
peccatorum, tollam quod premebat oculos vestros,
sanabo quod nocuit humeris vestris. Tollam
quidem sarcinas, sed inanes a sarcinis non dimittam:
tollam sarcinas malas, et imponam bonas. Cum enim
dixisset, <hi>Et ego vos reficiam;</hi> adjunxit, <hi>Tollite jugum
meum super vos.</hi> Male te subjugaverat cupiditas, salubriter
te subjuget charitas.
<pb n="0898"/>
</p>
          </div3>
<div3>
            <head>7. </head>
            <p>
<hi>Christus magister quid a se disci velit. Sarcina
Christi levis.</hi> -- <hi>Tollite jugum meum super vos, et discite
a me.</hi> Si vobis viluit humanum qualecumque magisterium, <hi>discite a me.</hi> 
 Christus clamat magister, unicus
Dei Filius, solus verax, verus, veritas clamat, <hi>Discite
a me.</hi> Quid? Quia in principio erat Verbum, et Verbum
erat apud Deum, et Deus erat Verbum, et omnia
per ipsum facta sunt <note>(Joan. I, 1-3)</note>? Numquid hoc ab
eo discere poterimus, mundum fabricare, coelum luminibus
implere, diei noctisque, vicissitudines ordinare,
tempora et saecula jubere percurrere, seminibus
vim tribuere, animalibus terram replere? Nihil
horum nos jubet discere magister coelestis: illa facit
ut Deus.
</p>
          </div3>
        </div2>

<div2>
          <head>CAPUT V.</head>
<p>Sed quia iste Deus et homo esse dignatus
est, in eo quod Deus est, audi ut recreeris;
in eo quod homo est, audi ut imiteris. <hi>Discite,</hi> inquit, <hi>a me;</hi> 
 non mundum fabricare, et creare naturas: nec
illa quidem alia quae hic latens Deus, homo manifestus
effecit; nec ipsa dicit, Discite a me febres ab
aegrotantibus pellere, fugare daemonia, mortuos suscitare,
ventis et fluctibus imperare, super aquas ambulare:
nec hoc dicit, <hi>Discite a me.</hi> Haec enim dedit
quibusdam discipulis suis, quibusdam non dedit:
hoc autem, <hi>Discite a me,</hi> omnibus dicit; ab hoc praecepto
nemo se excuset, <hi>Discite a me quoniam mitis
sum, et humilis corde.</hi> Quare dubitas hanc sarcinam
ferre? Haec sarcina gravis est, humilitas et pietas?
Haec sarcina gravis est, fides, spes, charitas? Istae
enim humilem, istae mitem reddunt. Et vide quia
oneratus non eris, si ipsum audieris. <hi>Jugum enim
meum lene est, et sarcina mea levis est <note>(Matth. XI,
28-30)</note>
            </hi>. Quid est, <hi>levis est?</hi> Quid si habet pondus, sed
minus? plus habet avaritia, minus justitia? Nolo sic
intelligas. Haec sarcina non est pondus onerati, sed
alae sunt volaturi. Habent enim et aves pennarum
suarum sarcinas. Et quid dicimus? Portant illas, et
portantur. Portant illas in terra, portantur ab illis in
coelo. Tu si misericordiam velis praebere avi, praesertim
aestate, et dicas, Miseram istam aviculam onerant
pennae, et detrahas onus hoc; in terra remanebit,
cui subvenire voluisti. Porta ergo pennas pacis,
alas accipe charitatis. Haec est sarcina, sic implebitur
lex Christi.</p>
</div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Cupiditatis aut charitatis quisque
suae onus portat.</hi> Distincta sunt onera. Videte nunc,
nescio quis avarus intrat: nosti illum avarum, stat
tecum, et tu non es avarus; sed etiam misericors,
das pauperi quod habes, non inhias in ea quae non
habes; audis dicentem Apostolum, <hi>Praecipe divitibus
hujus mundi, non superbe sapere, neque sperare in incerto
divitiarum, sed in Deo vivo, qui praestat nobis omnia
abundanter ad fruendum: divites sint in operibus
bonis, facile tribuant, communicent, thesaurizent sibi
fundamentum bonum in futurum, ut apprehendant veram
vitam <note>(I Tim. VI, 17-19)</note>
            </hi>. Audisti, agnovisti, didicisti,
tenuisti, fecisti. Fac quod facis, noli pigrescere,
<pb n="0899"/>
noli cessare. Qui perseveraverit usque in finem,
hic salvus erit <note>(Matth. X, 22)</note>. Bene fecisti homini,
ingratus est homo: non te poeniteat bene fecisse, ne
fundas poenitendo quod implesti miserando: dic in
corde tuo, Non videt iste in quem feci, videt ille propter
quem feci; quia iste si videret, si ingratus non
esset, sibi potius quam mihi prodesset. Ad Deum me
teneam, quem non latet quod facio; non solum quod
facio, sed etiam quod corde facio: illum sperem retributorem,
qui facti mei non quaerit testem. Talis es,
et forte in populo Dei stat juxta te avarus raptor, inhians
rebus alienis. Quem nosti talem, et fidelis est,
vel potius fidelis vocatur, non eum potes de ecclesia
pellere, non habes aliquem aditum castigando et corripiendo
corrigere, accessurus est tecum ad altare:
noli timere; <hi>Unusquisque proprium onus portabit.</hi> Memento
Apostoli, ut securus accedas: <hi>Unusquisque
proprium onus portabit.</hi> Tantummodo non tibi dicat,
Porta mecum. Nam si cum illo communicare volueris
avaritiam, onus non minuetur, sed duo gravabuntur.
Portet ergo sarcinam suam, et tu tuam:
quoniam quando ex humeris Dominus tuus talem sarcinam
excussit, alteram imposuit; excussit cupiditatis,
imposuit charitatis. Ergo secundum cupiditates
malas unusquisque sarcinam suam portat, malus
malam, bonus bonam.
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Onera quae communicanda. Paupertas,
onus. Divitïae, onus.</hi> Converte te jam et ad illud
praeceptum, <hi>Invïcem onera vestra portate.</hi> Habes
enim sarcinam Christi; unde portes cum altero onus
proprium. Pauper est, dives es: onus illius paupertas
est; tu tale onus non habes. Vide ne forte cum te
interpellaverit pauper, tu dicas, <hi>Unusquïsque onus
proprium portabit.</hi> Hic alterum praeceptum audi: <hi>Invïcem
onera vestra portate.</hi> Paupertas non est onus
meum, sed est onus fratris mei. Vide ne divitiae sint
majus onus tuum. Nam non habes onus paupertatem,
sed habes onus divitias. Si bene intendas, onus
est. Ille alterum onus habet, tu alterum. Porta cum
illo, et portet tecum, ut invicem onera vestra portetis.
Quod est onus paupertatis? Non habere. Quod est
divitiarum onus? Plus quam opus est habere. Et ille
oneratus est, et tu oneratus es. Porta cum illo non
habere, portet tecum plus habere; ut fiant aequales
sarcinae vestrae. Si enim dederis indigenti, minuis illi
non habenti onus ipsius, quod erat non habere: si
ei dederis, incipit habere; minutum est illi onus, quod
vocatur non habere: minuit et ipse onus tuum, quod
vocatur plus habere. Duo ambulatis viam Dei in peregrinatione
hujus saeculi: tu portabas sumptus magnos
superfluos; ille autem sumptus non habebat:
adhaesit tibi, comes tuus esse desiderans; noli negligere,
noli spernere, noli relinquere. Non vides quantum
portes? Nihil portanti et non habenti da inde
aliquid, et comitem adjuvabis, et te relevabis. Apostolica
sententia satis, quantum opinor, exposita est.</p>
          </div3>
<div3>
            <head>10.</head>
            <p>
 <hi>Donatistae in schismate post Collationem pertinaces.</hi> 
Non vobis fumos vendant qui dicunt: Sancti sumus,
<pb n="0900"/>
non portamus sarcinas vestras, ideo vobis non
communicamus. Majores isti portant sarcinas divisionis,
majores portant sarcinas praecisionis, sarcinas
schismatis, sarcinas haeresis, sarcinas dissensionis,
sarcinas animositatis, sarcinas falsorum testimoniorum,
sarcinas calumniosarum criminationum.
Istas sarcinas conati sumus, et conamur deponere
de humeris fratrum nostrorum. Illi amant illas tenentes
ad se, minores esse nolunt, quia ipsis sarcinis
tumuerunt. Nam et qui ponit sarcinam, quam gestabat
collo, quasi minor fit; sed pondus posuit, non
staturam.</p>
          </div3>
<div3>
            <head>11.</head>
            <p>
 <hi>Qui tolerat malos non eo ipso communicat eorum
peccatis.</hi> Sed ego, inquis, non communico peccatis
alienis. Quasi hoc tibi dicam: Veni, communica peccatis
alienis. Non hoc dico, novi quid dicat Apostolus:
sed illud dico. Propter peccata aliena, si vera essent,
et non tua magis essent, gregem Dei mixtum
ovibus et haedis non desereres; aream dominicam,
quamdiu palea trituratur, non relinqueres; retia dominica
quamdiu bonos et malos pisces ad littus trahunt,
non disrumperes. Et quomodo, inquis, ferrem
quem novi malum? Nonne melius ipsum ferres, quam
te foras efferres? Ecce quomodo ferres: si attenderes
Apostolum dicentem, <hi>Unusquisque proprium onus portabit;</hi> 
liberaret te ista sententia. Non enim cum illo
communicares avaritiam, sed communicares cum illo
Christi mensam. Et quid tibi obesset, si cum illo
communicares Christi mensam? Apostolus dicit: <hi>Qui enim manducat et bibit indigne, judicium sibi manducat
et bibit 
 <note>(I Cor. XI, 29)</note>
            </hi>. <hi>Sibi,</hi> non tibi. Sane si
judex es, si judicandi potestatem accepisti, ecclesiastica
regula, si apud te accusatur, si veris documentis
testibusque convincitur, coerce, corripe, excommunica,
degrada. Sic vigilet tolerantia, ut non dormiat
disciplina.
</p>
          </div3>
        </div2>

<div2>
          <head>CAPUT VIII.</head>
<div3>
            <head>12.</head>
            <p>
 <hi>Caecilianus absens et innocens
damnatur. Leges Imperatorum contra Donatistas. Caecilianus
ter absolutus. Primianus.</hi> Sed damnatus est,
inquiunt, Caecilianus. Damnatus? A quibus? Primo
absens, deinde a Traditoribus innocens. Allegata
sunt ista, Gestis inserta, probata sunt. Enervare quidem
vires veritatis conati sunt, et inanium nebulis
prosecutionum ejus serenitatem nebulare, quantum
potuerunt, enisi sunt. Adfuit Dominus, vicit serenitas
ejus nebulas eorum. Et videte quomodo nescientes
absolverunt Ecclesiam orbis terrarum, cujus communione
gaudemus, qualescumque in ea simus. Non
ipsos nos, sed ipsam tuemur, defendimus, obtinemus,
aream dominicam defendendo, pro area dominica
clamo. Tu quis in ea sim, nolo cures: ventilabrum
exspecto <note>(Matth. III, 12)</note>. Nolo, inquam, hoc cures:
aut si curare vis, noli cum lite curare, ut possis fratrem
sanare. Cura paleam, si potes: sed triticum
noli relinquere, si paleam curare non potes. Excutiuntur
aliquando de area dominica et paleae; interdum
et grana, sed non longe. Sunt autem operarii
<pb n="0901"/>
boni, circumeunt aream, et ea quae foris excussa
sunt, quibusdam mundatoriis trahunt et revocant in
aream, etsi trahendo, etsi cogendo. Mundatoria instrumenta
sunt leges istae mundanae. Revoca, etiam
cum terra trahe triticum, ne propter terram pereat
triticum. Damnatus est, inquiunt, Caecilianus. Danatus
est semel absens, ter absolutus est praesens.
Respondimus eis; et homines indociles, quantum potuimus,
breviter de suis factis admonuimus, et diximus:
Quid recitatis contra Caecilianum concilium septuaginta
episcoporum, sententias in absentem proferentium?
Plures prolatae sunt a Maximianistarum
concilio contra absentem Primianum. Diximus: Absens
ab illis damnatus est Caeciliamus, absens ab istis
damnatus est Primianus. Quomodo isti non praejudicant
absenti Primiano, sic et illi praejudicare non potuerunt
absenti Caeciliano.
</p>
          </div3>
        </div2>

<div2>
          <head>CAPUT IX.</head>
<div3>
            <head>13.</head>
            <p>
 <hi>Donatistae sua ipsorum sententia
damnati.</hi> Quid eos putatis in hac angustia respondisse?
Quid enim dicerent? Qua evaderent inclusi
retibus veritatis? Ut haec retia violenter rumperent,
quid dixerunt breviter et absolute pro nobis? Et quidem
multa, et pene omnia pro nobis, sicut Gesta indicabunt,
quae jam proponenda vestra Charitas lectura
est. Sed hoc loco rogo vos, et obsecro per Christum,
ut teneatis, dicatis, in ore semper habeatis. Non potuit
enim pro nobis brevior, et certior, et liquidior
ferri sententia. Quid ergo dixit, cum hoc objiceremus:
Sic non praejudicant isti Caeciliano, quomodo
nec illi Primiano. Et ille defensor illorum: <hi>Nec
causa causae praejudicat, nec persona personae <note>(Brevic.
Collationis cum Donatistis, die 3, cap. 16, n. 28)</note>
            </hi>. O
responsum breve, liquidum, verum! Non enim scivit
quid dixit; sed Caiphae similis, cum esset pontifex
prophetavit <note>(Joan. XI, 49)</note>: <hi>Nec causa causae praejudicat,
nec persona personae.</hi> Si nec causa causae, nec
persona personae praejudicat, ergo unusquisque sarcinam
suam portat. Eat nunc et objiciat tibi Caecilianum:
non tibi cuicumque homini, sed ipsi orbi terrarum
objiciat Caecilianum. Quod cum facit, innocentem
objicit innocentibus. Prorsus Gesta indicabunt
liquidissime. Purgatus est Caecilianus. Sed fac eum
non purgatum, fac criminosum inventum; audi vocem
tuam ab orbe terrarum: <hi>Nec causa causae, nec persona
personae praejudicat.</hi> Anima haeretica, insanabilis,
animosa, cum tu in te sententiam dicas, judicem
quid accusas? Si illum ego corrupi, ut judicaret pro
me; te quis corrupit, ut damnares te?
</p>
          </div3>
        </div2>

<div2>
          <head>CAPUT X.</head>
<div3>
            <head>14.</head>
            <p>
 <hi>Donatistas quid in errore detineat.</hi> 
Utinam haec aliquando cogitent, vel sero cogitent,
vel detumescente animositate cogitent; ad se redeant,
se interrogent, se discutiant, sibi respondeant,
pro veritate non timeant eos quibus falsitatem diutissime
vendiderunt. Ipsos enim timent offendere; erubescunt
humanae infirmitati, et non erubescunt invictissimae
veritati. Utique hoc timent, ne dicatur eis:
Quare ergo nos decepistis? quare nos seduxistis?
quare tanta mala et falsa dixistis? Respondere deberent,
si Deum timerent: Humanum fuit errare, diabolicum
<pb n="0902"/>
est per animositatem in errore manere. Melius
quidem erat si nunquam erraremus: sed vel quod
secundum est faciamus, ut errorem aliquando emendemus.
Decepimus, quia decepti eramus: falsa praedicavimus,
qui praedicantibus falsa credidimus.
Dicant suis: Simul erravimus, simul ab errore recedamus.
Duces vobis fuimus ad foveam, et secuti estis
cum duceremus ad foveam; et nunc sequimini cum
ducimus ad Ecclesiam. Possent ista dicere: indignantibus
dicerent, iratis dicerent, aliquando et illi ponerent
indignationem, amarent vel sero unitatem.</p>
          </div3>
<div3>
            <head>15.</head>
            <p>
 <hi>Patientia in ipsos exhibenda.</hi> Nos tamen, fratres,
patientes circa illos simus. In fervore sunt et tumore
oculi quos curamus. Non dico ut curare cessemus;
sed ut non insultationibus ad majores amaritudines
provocemus; rationem leniter reddamus, non de
victoria superbe exsultemus. <hi>Servum</hi> enim <hi>Domini
litigare non oportet,</hi> Apostolus dicit, <hi>sed mitem esse ad
omnes, docibilem, patientem, in modestia corripientem
diversa sentientes: ne forte det illis Deus poenitentiam,
et resispiscant a diaboli laqueis, a quo captivi tenentur
secundum ipsius voluntatem <note>(II Tim. II, 24-26)</note>
            </hi>. Patienter
ergo ferte, si sani estis, patienter ferte, in
quantum sani estis. Nam quis perfecte sanus? Cum
Rex justus sederit in throno, quis gloriabitur mundum
se habere cor, aut quis gloriabitur mundum se
esse a peccato <note>(Prov. XX, 8 et 9)</note>? Ergo quamdiu tales
sumus, hoc nobis debemus, ut invicem onera nostra
portemus. Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CLXV . <hi>De verbis Apostoli, Ephes. cap.</hi> III, 13-18, Peto non infirmari in tribulationibus meis pro vobis, quae est gloria vestra, <hi>etc., deque gratia et libera voluntate, contra Pelagianos.</hi> Habitus in basilica Majorum.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Spes collocanda in Deo,
non in viribus liberi arbitrii. Gratiae et liberi arbitrii
concursus.</hi> Apostolum audivimus, Psalmum audivimus,
Evangelium audivimus; consonant omnes divinae
lectiones, ut spem non in nobis, sed in Domino
collocemus. <hi>Peto,</hi> inquit Apostolus, <hi>non infirmari in tribulationibus meis pro vobis, quae est gloria vestra.
Peto,</hi> 
 inquit, <hi>non infirmari,</hi> id est, ut non infirmemini,
quando auditis me pati pro vobis tribulationes; quia
haec est gloria vestra. Petit ergo eos, ut non infirmentur;
quod non faceret, nisi eorum vellet excitare
voluntatem. Si enim responderent, Quid nos petis
quod in potestate non habemus? numquid non viderentur
sibi justum reddidisse responsum? Et tamen
Apostolus, nisi sciret esse in eis voluntatis propriae
consensionem, ubi et ipsi aliquid agerent, non diceret,
<pb n="0903"/> <hi>Peto.</hi> 
 Et si diceret, Jubeo, nisi eos nosset adhibere
posse jussioni suae voluntatem, sine causa hoc
verbum de ejus ore procederet. Sed rursus sciens
sine Dei adjutorio infirmam esse hominis voluntatem,
non solum ne dicerent, Voluntatis arbitrium non habemus,
dixit, <hi>Peto;</hi> verum etiam ne dicerent, Voluntatis
arbitrium sufficit nobis, videte quid addidit: <hi>Hujus rei gratia.</hi> 
 Cujus rei gratia, nisi quam supra
dixerat, <hi>Peto non infirmari in tribulationibus meis pro
vobis, quae est gloria vestra?</hi> Quia ergo voluntatis habetis
arbitrium, <hi>Peto.</hi> Quia vero vobis voluntatis non
sufficit arbitrium ad implendum quod peto, <hi>Hujus rei
gratia flecto genua mea ad Patrem Domini nostri Jesu
Christi, ex quo omnis paternitas in coelo et in terra nominatur.
Ut det vobis.</hi> Quid, <hi>det vobis?</hi> Quod peto a
vobis, rogo det vobis. Peto enim a vobis, propter
arbitrium voluntatis: rogo det vobis, propter auxilium
majestatis.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>A Deo petitur hoc ipsum quod ab
homine exigitur.</hi> Sed Apostoli verba praevenimus.
Adhuc fortasse exspectatis audire, qui textum ejusdem
lectionis memoria non tenetis, utrum revera ideo
Apostolus pro ipsis ad Patrem genua flectat, ut det
illis quod dixerat eis, <hi>Peto.</hi> Mementote ergo quid petierit
ab ipsis. <hi>Peto non infirmari in tribulationibus
meis pro vobis:</hi> hoc ab ipsis petit. Modo videte quid
illis petit: <hi>Flecto genua mea ad Patrem Domini nostri
Jesu Christi, ut det vobis secundum divitias gloriae suae
virtute corroborari.</hi> Quid est aliud, nisi non infirmari? <hi>Virtute corroborari,</hi> 
 inquit, <hi>per Spiritum ejus.</hi> Iste
Spiritus gratiae. Videte quid petit. Hoc a Deo petit,
quod ab hominibus exigit: quia ut Deus velit dare,
debes et tu ad accipiendum accommodare voluntatem.
Quomodo vis accipere gratiam divinae bonitatis,
qui sinum non aperis voluntatis? <hi>Det,</hi> inquit, <hi>vobis.</hi> 
Non enim habetis, nisi det vobis. <hi>Det vobis virtute
corroborari per Spiritum ejus.</hi> Si enim dederit vobis
virtute corroborari, ibi dabit vobis non infirmari. <hi>In
interiore homine habitare Christum per fidem in cordibus
vestris.</hi> Totum hoc det vobis. <hi>In charitate radicati
et fundati, ut praevaleatis comprehendere cum omnibus
sanctis.</hi> Quid comprehendere? Det vobis per Spiritum
suum virtute corroborari, et habitare in interiore homine
vestro Christum per fidem, atque ita in charitate
radicati et fundati possitis comprehendere cum
omnibus sanctis: quid? <hi>Quae sit latitudo, longitudo,
altitudo et profundum.</hi> Altitudo quidem in latina lingua
utrumque significat: et quod sursum versus est,
altitudinis nomen habet; et quod in profundum altum
est, altitudinis nomen habet. Ideo bene respondit
interpres ad id quod sursum altum est, altitudinem
dicere; ad illud quod deorsum altum est, profundum
dicere.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>In quatuor dimensionibus mysterium
crucis.</hi> Quid est ergo, fratres mei, exponam hoc
ego vobis. Facilius forte si cuiquam sit, quid ergo?
<pb n="0904"/>
quia latitudinem, longitudinem, altitudinem, et profundum,
quatuor ista quae dicit Apostolus, minus
idoneus sum vel comprehendere vel proferre, transibo
ab hoc? An forte pulsabo, et ut vobis salubre aliquid
proferam, vestris orationibus adjuvabor? Quid
pergis corde, homo christiane, per latitudinem terrae,
longitudinem temporum, altitudinem coeli, profunditatem
abyssi? Quando ista comprehendis vel
mente vel corpore? hoc est, sive cogitando sive carnis
oculis intuendo, quando ista comprehendis?
Ipsum audi Apostolum dicentem tibi: <hi>Mihi autem absit
gloriari, nisi in cruce Domini nostri Jesu Christi <note>(Galat. VI, 14)</note>
            </hi>.
Et nos in illa gloriemur, vel quia
super illam incumbimus. In illa gloriemur omnes, o
boni fratres, in illa gloriemur. Ibi forte inveniemus
et latitudinem, et longitudinem, et altitudinem, et
profundum. His enim Apostoli verbis crux quodam
modo nobis ante oculos constituta est. Habet enim latitudinem,
in qua manus figuntur: habet longitudinem,
quod inde usque ad terram ducitur lignum; habet
et altitudinem, quod ab ipso transverso, in quo
figuntur manus, excedit aliquantum, ubi caput crucifixi
ponitur: habet et profundum, hoc est quod in
terra figitur, et non videtur. Videte magnum sacramentum.
Ab illo profundo quod non vides, surgit totum
quod vides.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Crucis latitudo, longitudo et altitudo.</hi> 
Ubi ergo est latitudo? Confer te ad vitam moresque
sanctorum, qui dicunt, <hi>Absit gloriari, nisi in
cruce Domini nostri Jesu Christi.</hi> Invenimus in moribus
eorum latitudinem charitatis; unde illos admonet ipse
Apostolus, dicens, <hi>Dilatamini, ne sitis jugum ducentes
cum infidelibus.</hi> Et quia ipse latus erat, qui eos ad latitudinem
exhortabatur, audi quid dicat: <hi>Os nostrum
patet ad vos, o Corinthii; cor nostrum dilatatum est <note>(II Cor. VI, 11-14)</note>
            </hi>.
Latitudo ergo charitas est, quae
sola bene operatur. Latitudo facit ut hilarem datorem
diligat Deus <note>(Id. IX, 7)</note>. Si enim angustiam passus fuerit,
tristis dabit: si tristis dabit, perit quod dabit.
Opus est ergo latitudine charitatis, ne pereat quidquid
boni facis. Sed quoniam ait Dominus. <hi>Ubi abundabit
iniquitas, refrigescet charitas multorum;</hi> da mihi
et longitudinem. Quae est longitudo? <hi>Qui perseveraverit
usque in finem, hic salvus erit <note>(Matth. XXIV, 12,
13)</note>
            </hi>. Haec est longitudo crucis, ubi totum corpus porrigitur:
ubi quodam modo statur, quo stando perseveratur.
Si ergo quaeris, qui in cruce gloriaris, habere
crucis latitudinem; habeto bene operandi virtutem.
Si vis habere crucis longitudinem; habeto
perseverandi longanimitatem. Si autem vis habere
crucis altitudinem; nosce quid audias, et ubi audias,
Sursum cor. Quid est, Sursum cor? Ibi spera, ibi
ama: inde pete virtutem, ibi exspecta mercedem.
Nam si bene operaris, et hilariter tribuis, videris habere
latitudinem. Si in iisdem bonis operibus usque
in finem perseveraveris, videris habere longitudinem.
Sed si omnia haec non propter supernam mercedem
facis, altitudinem non habebis; et illa jam nec latitudo
erit nec longitudo. Quid est enim habere altitudinem,
<pb n="0905"/>
nisi cogitare Deum, amare Deum; et gratis
amare ipsum Deum adjutorem, ipsum spectatorem,
ipsum coronatorem, ipsum praemii largitorem; postremo
ipsum praemium deputare, non aliud ab ipso
quam ipsum exspectare? Si amas, gratis ama: si vere
amas, ipse sit merces quem amas. An vero tibi chara
sunt omnia, et vilis est ille qui condidit omnia?
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Profundum crucis.</hi> Haec ut possimus,
flexit genua sua pro nobis Apostolus, utique ideo ut
detur nobis. Terret enim et Evangelium: <hi>Vobis datum
est scire mysterium regni, illis autem non est datum.
Qui enim habet, dabitur ei.</hi> Quis autem habet cui
dabitur, nisi cui datum est? <hi>Qui autem non habet, et
quod habet auferetur ab eo <note>(Matth. XIII, 11, 12)</note>
            </hi>. Quis
autem non habet, nisi cui non est datum? Quare ergo
illi datum est, et illi non est datum? Non me piget
dicere, hoc est profundum crucis. De profundo nescio
quo judiciorum Dei, quae perscrutari contemplarique
non possumus, procedit omne quod possumus.
De profunditate, inquam, nescio qua judiciorum Dei,
quae inscrutabilia contemplari non possumus, perscrutari
non valemus, procedit omne quod possumus.
Quod possum, video: unde possim, non video; nisi
quia et hoc hactenus video, quod novi esse a Deo.
Quare autem illum, et non illum: multum est ad me,
abyssus est, profundum crucis est; admiratione exclamare
possum, disputatione demonstrare non possum.
Quid possum exclamare de ista profunditate? <hi>Quam magnificata
sunt opera tua, Domine!</hi> Gentes illuminantur,
Judaei excaecantur. Quidam parvuli sacramento Baptismatis
abluuntur, quidam vero parvuli in morte primi
hominis relinquuntur. <hi>Quam magnificata sunt opera tua,
Domine! Nimis profundae factae sunt cogitationes tuae!</hi> Et
sequitur: <hi>Vir imprudens non cognoscit, et stultus non
intelligit haec <note>(Psal. XCI, 6, 7)</note>
            </hi>. Quid non intelligit
stultus et imprudens? Quia vel profundum est. Nam
si stultus non intelligit, et sapiens intelligit, non est
nimis profundum. Sed si sapiens intelligit quia profundum
est, stultus non intelligit quia vel profundum est.</p>
          </div3>
<div3>
            <head>6.</head>
            <p>
 <hi>Error de animarum peccato ante corpus, unde.</hi> 
Ideo multi de isto profundo quaerentes reddere rationem,
in fabulas vanitatis abierunt. Aliqui dixerunt
quod animae sursum in coelo peccant, et secundum sua
peccata ad corpora pro meritis diriguntur, et dignis
ibi quasi carceribus includuntur. Ierunt post cogitationes
suas; volentes disputare de Dei profundo,
mersi sunt in profundum. Occurrit enim eis Apostolus,
volens gratiam commendare, et elegit illos
geminos in utero Rebeccae, et dicit: <hi>Nondum enim
natis, nec qui aliquid egerint boni aut mali <note>(Rom. IX,
11)</note>
            </hi>. Vide quemadmodum tulit vanis hominibus phantasias
conversationis animarum ante corpus in coelo.
Si enim ibi jam conversatae sunt, jam aliquid boni
egerunt vel mali, et pro meritis suis ad corpora terrena
detrusae sunt. Si placet, contradicamus Apostolo,
qui dixit, <hi>Nondum natis, nec qui aliquid egerint
boni aut mali.</hi> Hoc autem quia propter Apostoli evidentem
sententiam respuit catholica fides, quod animae
<pb n="0906"/>
in coelis prius vivant et conversentur, et illic
recipiendorum corporum merita assumant, modo isti
novelli non audent dicere.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Mors nonnisi ex peccato. Parvulorum
mors ex peccato primi hominis.</hi> Sed quid dicunt?
Aliqui, sicut audivimus, ipsorum ita disputant:
Prorsus, inquiunt, pro meritis suis omnes homines
moriuntur, quia peccaverunt; non enim esset mors,
nisi veniens de peccato. Optime quidem et vere dictum
est, Non esset mors, nisi veniens de peccato.
Sed ego, cum hoc audio, ideo laudo, quia illam primam
mortem intueor et illius primi hominis peccatum.
Audio enim Apostolum: <hi>Sicut in Adam omnes
moriuntur, sic et in Christo omnes vivificabuntur <note>(I Cor.
XV, 22)</note>
            </hi>. <hi>Per unum hominem peccatum intravit in mundum,
et per peccatum mors; et ita in omnes homines
pertransiit, in quo omnes peccaverunt <note>(Rom. V, 12)</note>
            </hi>.
Omnes enim unus fuerunt. Sic te audio dicentem
mortem hominis de peccato esse? Non, inquit. Et
quid dicis? Omnem hominem Deus immortalem creat
modo. Mirabilis novitas. Quid dicis? Prorsus, inquit,
omnem hominem Deus immortalem creat. Quare
ergo moriuntur parvuli infantes? Nam si dicam,
Quare moriuntur grandes homines? dicturus es mihi,
Peccaverunt. Ergo de majorum aetate non disputabo:
parvulorum infantiam contra te testem citabo. Non
loquuntur, et convincunt: tacent, et quod dico probant.
Ecce infantes in suis utique operibus innocentes
sunt, nihil secum nisi quod de primo homine traxerunt
habentes: quibus propterea est gratia Christi necessaria,
ut in Christo vivificentur, qui in Adam mortui
sunt; ut quia inquinati sunt generatione, purgentur regeneratione.
Ipsos ergo testes citabo. Responde mihi:
Quare moriuntur, si omnes homines immortales nascuntur,
et quoniam peccant, ideo moriuntur? Quid
putatis dici potuisse? Quae aures ferant? Peccaverunt
et ipsi. Ubi peccaverunt? Rogo te, quando peccaverunt?
quomodo peccaverunt? Bonum et malum quid
sit nesciunt. Peccatum accipiunt, qui praeceptum non
capiunt? Proba mihi peccatores infantes: quod dixisti,
vere quia oblitus es quod fuisti, proba mihi
peccata infantium. An quia plorant, peccant? quia
motibus quasi mutorum animalium, molestias repellunt,
voluptates accipiunt, ideo peccant? Si motus
isti peccata sunt, ampliores peccatores in Baptismo
fiunt; quia cum baptizantur, vehementissime reluctantur.
Quare illis in tanta reluctatione non imputatur
peccatum, nisi quia nullum est adhuc voluntatis
arbitrium?</p>
          </div3>
<div3>
            <head>8.</head>
            <p>
 <hi>Parvuli in utero exstincti.</hi> Sed aliud dico: Isti
quia nati sunt, ut arbitraris, peccarunt. Nam si non
peccarent, inquis, non morerentur. Quid de illis dicis
qui in utero moriuntur? O angustia! Et ipsi, inquit,
peccarunt, ideo moriuntur. Mentiris, an falleris?
Contradicit Apostolus: <hi>Nondum natis, nec aliquid
agentibus boni aut mali.</hi> Magis Apostolum audio quam te:
magis Apostolo credo quam tibi. <hi>Nondum natis, nec aliquia
<pb n="0907"/>
agentibus boni aut mali.</hi> Si autem hoc testimonium
refellis, vade tibi potius ad illas vagationes, et dic: Quia
in coelo peccarunt, et inde in corpora praecipitantur.
Non dico, inquit. Quare non dicis? Quia dicit Apostolus, <hi>Nondum natis, nec aliquid agentibus boni aut mali.</hi> 
Si ergo non eos accusas in coelo, quare accusas in
utero? Ad utrumque respondet Apostolus, et eis respondet
qui dicunt, In coelo peccaverunt; et eis respondet
qui dicunt, In utero peccaverunt, quia ad
utrumque valent illa verba quae dicunt, antequam nascerentur,
nihil egisse vel boni vel mali. Quare ergo
moriuntur? Et hic te auditurus sum, et non potius Magistrum
Gentium?
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Gratia parvulis et majoribus subveniens.
Gratiae mysterium inscrutabile.</hi> Dic mihi, Paule
apostole, quare moriuntur? <hi>Per unum hominem peccatum
intravit in mundum, et per peccatum mors; et ita
in omnes homines pertransiit, in quo omnes peccaverunt.</hi> 
Ecce primus homo totam massam damnabilem fecit:
veniat, veniat Dominus noster, secundus homo; veniat,
veniat; ex alio tramite veniat, per virginem veniat;
vivus veniat, mortuos inveniat: moriatur, ut morienti
subveniat, mortuos ad vitam transferat, mortuos
redimat a morte, servet vitam in morte, occidat
mortem de morte. Sola est ista gratia parvulorum,
sola majorum: sola liberat pusillos cum magnis.
Quare illum, et quare illum; quare non illum
atque illum; nolo a me quaeras. Homo sum: profundum
crucis adverto, non penetro; expavesco, non
scrutor. Inscrutabilia sunt judicia ejus, investigabiles
sunt viae ejus <note>(Rom. XI, 33)</note>. Homo sum, homo es:
homo erat qui dicebat, <hi>O homo, tu quis es qui respondeas
Deo <note>(Id. IX, 20)</note>
            </hi>? Homo dicebat, homini dicebat.
Audiat homo, ne pereat homo, propter quem Deus
factus est homo. In hac ergo crucis profunditate, in
hac rerum tanta obscuritate teneamus quod cantavimus:
non de nostra virtute praesumamus, non ingenioli
nostri viribus in hac quaestione aliquid arrogemus:
Psalmum dicamus, cum Psalmo dicamus, <hi>Miserere
mei, Deus, miserere mei.</hi> Quare? Quia virtutem
habeo qua te promerear? Non. Quare? Quia voluntatis
arbitrium gero, unde gratiam tuam meritum meum
praecedat? Non. Sed quare? <hi>Quoniam in te confidit
anima mea <note>(Psal. LVI, 2)</note>
            </hi>. Magna scientia, ista confidentia.
Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CLXVI . <hi>Sermo de verbis Apostoli, Ephes. cap.</hi> IV, 25, Deponentes mendacium, loquimini veritatem: <hi>et Psalmi</hi> CXV, 11, Omnis homo mendax.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Mendacium prohibitum
homini.</hi> Hanc sententiam, quam dixit Apostolus, <hi>Deponentes mendacium, loquimini veritatem,</hi> 
 non esse
contrariam illi sententiae, quae dicta est in Psalmo, <hi>Omnis homo mendax,</hi> 
 si Dominus dat intellectum,
<pb n="0908"/>
breviter exponemus. Quid ergo est, <hi>Deponentes mendacium,
loquimini veritatem;</hi> et, <hi>Omnis homo mendax?</hi> 
An impossibilia per Apostolum Deus jubet? Non.
Quid ergo jubet? Audeo dicere: sed sine contumelia
dictum accipiatis, quia et in me ipsum dico: hoc jubet
Deus, ut non simus homines. Si enim dicerem,
Jubet Deus ut non sitis homines; acerbe forsitan acciperetis:
et me itaque conjunxi, ne quis irascatur.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Homines cur objurgantur quod
sint homines. In vetere homine mendacium, in novo veritas.</hi> 
Plus enim dico Sanctitati vestrae: invenimus
Apostolum tanquam crimen objecisse hominibus, quia
homines sunt: objurgans enim illos hoc dixit. Quomodo
nos irati dicimus alicui, Pecus es: sic ille corripiens
in flagello dominicae disciplinae, objecit hominibus
quia homines erant. Quid illos fieri volebat,
quibus crimen erat quia homines erant? <hi>Cum enim
sit inter vos,</hi> inquit, <hi>aemulatio et contentio; nonne carnales
estis, et secundum hominem ambulatis? Cum enim
quis dicat, Ego quidem sum Pauli; alius autem, Ego
Apollo: nonne homines estis <note>(I Cor. III, 3 et 4)</note>
            </hi>? Exprobrans
et objurgans ait, <hi>Nonne homines estis?</hi> Quid
ergo eos fieri volebat, nisi quod in Psalmo dicitur, <hi>Ego dixi, Dii estis et filii Altissimi?</hi> 
 Hoc quidem dixit
Deus: ad hoc enim vocat. Sed quid subjungit? <hi>Vos
autem sicut homines moriemini, et sicut unus de principibus
cadetis <note>(Psal. LXXXI, 6 et 7)</note>
            </hi>. Et ibi opprobrium
objectum est, cum dicitur, <hi>Vos autem sicut homines
moriemini.</hi> Homo enim Adam, et non filius hominis:
Christus autem filius hominis, et Deus. Ad mendacium
vetus homo pertinet, id est, Adam; ad veritatem
novus homo filius hominis, hoc est, Christus
Deus. Si deponis mendacium, exue Adam; si loqueris
veritatem, indue Christum: et non tibi erunt contraria
quae modo in Scripturis sunt posita. Quia et
Apostolus exuendum hominem veterem et induendum
novum monens, dicit, <hi>Deponentes mendacium, loquimini
veritatem:</hi> et Psalmus illos admonebat et plangebat,
qui nolentes exuere Adam et induere Christum,
non novi homines, sed tantum homines esse cupiebant;
qualibus dicitur, <hi>Nonne homines estis?</hi> Et in vos
cadit quod dictum est, <hi>Omnis homo mendax.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Quomodo quae Dei sunt, fiant nostra.</hi> 
Si homo vis esse, mendax eris. Noli velle esse
homo, et non eris mendax. Indue Christum, et eris
verax: ut quae locutus fueris, non tua sint quasi propria,
et abs te instituta, sed illustrantis te et illuminantis
veritatis. Nam si spoliaberis lumine, remanebis
in tenebris tuis, et non poteris nisi mendacia
loqui. Ait enim ipse Dominus, <hi>Qui loquitur mendacium,
de suo loquitur <note>(Joan. VIII, 44)</note>
            </hi>: quia <hi>omnis
homo mendax.</hi> Qui ergo loquitur veritatem, non de
suo loquitur, sed de Dei. Non quidem ita, ut eum loqui
dicamus aliena: fiunt enim sua, cum amat quod
accipit, et gratias agit illi qui dedit. Nam si ablata
fuerit homini illustratio veritatis, remanebit tanquam
nudus indumento luminis, et non poterit nisi mendacia
loqui. Hoc enim in illo remanebit, quod in Psalmo
scriptum est, <hi>Omnis homo mendax.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
<pb n="0909"/> <hi>Vocatus es ut non sis homo,
sed filius Dei.</hi> Non est ergo unde quisquam calumnietur,
et dicat mihi: Mentiar, quia homo sum.
Dicam enim et ego fidentissime: Noli esse homo, ut
non mentiaris. Ergo, inquit, homo non ero? Non utique.
Ut enim non sis homo, ad hoc vocatus es ab illo
qui propter te factus est homo. Noli succensere. Non
enim ita tibi dicitur ut homo non sis, ut pecus sis: sed
ut sis inter eos quibus dedit potestatem filios Dei fieri <note>(Joan. I, 12)</note>.
Deus enim deum te vult facere: non natura,
sicut est ille quem genuit; sed dono suo et adoptione.
Sicut enim ille per humanitatem factus est
particeps mortalitatis tuae; sic te per exaltationem
facit participem immortalitatis suae. Age igitur gratias,
et amplectere quod donatum est ut merearis perfrui
quo vocatus es. Noli esse Adam, et non eris
homo. Si non homo, non utique mendax: quia <hi>omnis
homo mendax.</hi> Et cum coeperis non mentiri, noli tibi
tribuere et extolli, quasi ex tuo proprio: ne vento
superbiae, tanquam lucerna quae aliunde accenditur,
exstinguaris, et remaneas rursus in mendacio tuo.
Nolite ergo mentiri, fratres. Jam enim veteres homines
eratis: accessistis ad gratiam Dei, facti estis homines
novi. Mendacium ad Adam pertinet, veritas ad
Christum. <hi>Deponentes</hi> ergo <hi>mendacium, loquimini veritatem,</hi> 
ut et caro ista mortalis quam adhuc habetis
de Adam, praecedente novitate spiritus, mereatur et
ipsa innovationem et commutationem tempore resurrectionis
suae: ac si totus homo deificatus inhaereat
perpetuae atque incommutabili veritati.
</p>
          </div3>
        </div2>
      </div1>

<div1>
        <head>SERMO CLXVII . <hi>De Verbis Apostoli,</hi> Videte quomodo caute ambuletis; non ut insipientes, sed ut sapientes; redimentes tempus, quoniam dies mali sunt. <hi>Ephes. cap.</hi> V, V\ V\. 15, 16.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Dies mali unde.</hi> Apostolum,
cum legeretur, audistis; imo omnes audivimus,
dicentem nobis: <hi>Videte quomodo caute ambuletis;
non ut insipientes, sed ut sapientes; redimentes tempus,
quoniam dies mali sunt.</hi> Dies malos, fratres, duae res
faciunt, malitia et miseria. Per malitiam hominum et
miseriam hominum ducuntur dies mali. Caeterum
dies isti, quantum pertinet ad spatia horarum, ordinati
sunt: ducunt vices, agunt tempora; oritur sol,
occidit sol, transeunt tempora. Cui molesta sunt tempora,
si homines sibi non sunt molesti? Ergo dies malos,
sicut dixi, duae res faciunt, miseria hominum et
malitia hominum. Sed miseria hominum communis
est: non debet malitia esse communis. Ex quo enim
lapsus est Adam, et de paradiso expulsus, nunquam
fuerunt dies, nisi mali. Istos pueros qui nascuntur,
interrogemus, quare a ploratu incipiunt, qui et ridere
possunt. Nascitur, et statim plorat: post nescio
quot dies ridet. Quando plorabat nascens, propheta
<pb n="0910"/>
suae calamitatis erat: lacrymae enim testes sunt miseriae.
Nondum loquitur, et jam prophetat. Quid prophetat?
In labore se futurum, vel in timore. Et si
bene vixerit et justus fuerit, certe in mediis positus
tentationibus semper timebit.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Justi hic nunquam sine persecutione.</hi> 
Quid ait Apostolus? <hi>Omnes qui volunt in Christo
pie vivere, persecutionem patientur <note>(II Tim. III, 12)</note>
            </hi>.
Ecce quia dies mali sunt, sine persecutione vivere
hic justi non possunt. Qui inter malos vivunt, persecutionem
patiuntur. Omnes mali persequuntur
bonos, non ferro et lapidibus, sed vita et moribus.
Numquid aliquis sanctum Lot persequebatur in Sodomis?
Nemo illi molestus erat: et tamen inter impios
vivebat, et inter immundos, superbos, blasphemos,
persecutionem patiebatur, non vapulando, sed
malos videndo. Quisquis me audis, et nondum vivis
in Christo pie, incipe in Christo pie vivere, et probas
quod dico. Denique Apostolus cum commemoraret
pericula sua: <hi>Periculis,</hi> inquit, <hi>in mari, periculis in
fluminibus, periculis in deserto, periculis in latronibus,
periculis in falsis fratribus <note>(II Cor. XI, 26)</note>
            </hi>. Caetera
pericula quiescere possunt, pericula a falsis fratribus
quiescere usque in finem saeculi non noverunt.</p>
          </div3>
<div3>
            <head>3.</head>
            <p>
 <hi>Redimere tempus.</hi> Redimamus tempus; quoniam
dies mali sunt. Exspectatis a me forte scire, quid
est tempus redimere. Dicturus sum quod pauci audiunt,
pauci ferunt, pauci aggrediuntur, pauci agunt:
tamen dicam, quoniam ipsi pauci qui me audituri
sunt, inter malos vivunt. Redimere tempus, hoc est,
quando aliquis tibi infert litem, perde aliquid, ut Deo
vaces, non litibus. Perde ergo: ex eo quod perdis,
pretium est temporis. Certe quando pro tuis necessitatibus
procedis ad publicum, das nummos, et emis
tibi panem, aut vinum, aut oleum, aut lignum, aut
aliquam supellectilem: das et accipis, aliquid amittis,
aliquid acquiris; hoc est emere. Nam si nihil
amittas, et habeas quod non habebas; aut invenisti,
aut donatum accepisti, aut haereditate acquisisti.
Quando autem aliquid amittis ut aliquid habeas, tunc
emis: quod habes, emptum est; quod amittis, pretium
est. Quomodo ergo perdis nummos, ut emas
tibi aliquid; sic perde nummos, ut emas tibi quietem.
Ecce hoc est tempus redimere.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Proverbium Punicum cum Christi
praecepto consentiens.</hi> Proverbium notum est Punicum,
quod quidem Latine vobis dicam, quia Punice non
omnes nostis. Punicum enim proverbium est antiquum:
Nummum quaerit pestilentia; duos illi da, et
ducat se. Numquid non hoc proverbium de Evangelio
videtur natum? Nam quid aliud dixit Dominus, quam, <hi>Redimentes tempus,</hi> 
 quando ait, <hi>Si quis vult judicio
tecum contendere, et tunicam tuam tollere, dimitte ei et
pallium <note>(Matth. V, 40)</note>
            </hi>? <hi>Judicio vult tecum contendere,
et tunicam tuam tollere,</hi> vult avocare te litibus
a Deo tuo: non habebis quietum cor, non habebis
tranquillum animum, everteris cogitationibus tuis,
<pb n="0911"/>
irritaris adversus ipsum adversarium tuum. Ecce
tempus perdidisti. Quanto ergo melius est ut nummum
amittas, et tempus redimas? Fratres mei, in
causis vestris et in negotiis vestris, quando ad nos
judicanda veniunt, si homini christiano dico ut pro
tempore redimendo perdat aliquid suum; quanto
majore cura et fiducia debeo dicere ut reddat alienum?
Ambos enim christianos audio. Jam ille calumniosus,
qui vult alteri facere causam, et tollere
ab illo vel pro compositione, gaudet ad ista verba.
Apostolus dixit, <hi>Redimentes tempus, quoniam dies
mali sunt.</hi> Facio ergo calumniam christiano illi, velit
nolit, dat mihi aliquid ut tempus redimat, quia episcopum
audivit. Dic mihi, si illi dicturus sum,
Perde aliquid, ut sis otiosus; tibi non sum dicturus,
Calumniose, perdite fili diaboli, quare res alienas
auferre moliris? Causam non habes, et calumnia plenus
es. Si ergo illi dixero, Illi da aliquid, ut recedat
a calumnia; tu ubi eris, qui habebis de calumnia
pecuniam? Ille qui propter vitandam calumniam
tempus a te redimit, hic tolerat dies malos: tu autem
qui de calumniis pasceris, hic habebis dies malos,
et post istos habiturus es in die judicii pejores.
Sed hoc forte rides, quia pecuniam rapis. Ride, ride,
et contemne: ego erogem, veniet qui exigat.
</p>
          </div3>
        </div2>
      </div1>

<div1>
        <head>SERMO CLXVIII . <hi>De verbis apostoli, Ephes., cap.</hi> VI, 23, Pax fratribus, et charitas cum fide. <hi>Sive de gratia Dei, secundum Vasis electionis confessionem atque doctrinam, quoniam fides misericordiae Dei donum est</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Filios fidei Abrahae facit,
qui promisit.</hi> Lectionibus, canticis, sermonibusque
divinis, et quod est praecipuum, gratia sua aedificet
Dominus cor vestrum; ut quod verum auditis, non
audiatis ad judicium, sed ad praemium. Faciet hoc,
quoniam qui promisit potens est et facere. Ita credidit
Abraham, dans gloriam Deo, unde et plenissime
credens quoniam quae promisit potens est et facere <note>(Rom. IV, 20, 21)</note>.
Magnum nostrum gaudium: nos
promisit Abrahae; nos promissionis filii sumus <note>(Galat.
IV, 28)</note>. Quando enim dictum est Abrahae, <hi>In semine
tuo benedicentur omnes gentes <note>(Gen. XXII, 18)</note>
            </hi>, nos
promissi sumus. Ergo ipse nos fecit filios fidei Abrahae,
qui potens est facere quod promisit. Nemo
dicat: Ego feci. Non enim promittit Deus, et facis
tu. Potest autem recte dici quia quae promittis tu,
facit Deus. Tu enim infirmus es, tu omnipotens non
es. Quando ergo promittis, nisi Deus faciat, inanis
est promissio tua. Dei autem promissio non pendet
ex te, sed ex illo. Sed ego, inquis, credidi. Concedo.
Verum dicis: tu credidisti, sed non tibi tu fidem
dedisti. Unde autem credidisti, nisi ex fide? Fides in
te donum Dei est.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
<pb n="0912"/> <hi>Fides Christianorum alia a fide
daemonum. Fides filiorum Dei, cum charitate. Fides
initium salutis. Pax vera.</hi> Audi Apostolum ipsum
fidei disputatorem, et gratiae magnum defensorem:
audi eum dicentem, <hi>Pax fratribus, et charitas cum
fide.</hi> Magna tria dixit, Pax, charitas, fides. A fine
coepit, ad initium terminavit. Initium est enim in
fide, finis in pace. Qua enim credimus, ipsa est fides.
Sed fides debet esse Christianorum, non daemoniorum.
Nam, sicut dicit Jacobus apostolus, <hi>Et daemones
credunt et contremiscunt <note>(Jacobi II, 19)</note>
            </hi>. Et daemones
dixerunt Christo, <hi>Tu es Filius Dei.</hi> Confitebantur
daemones quod non credebant homines. Illi tremuerunt,
illi occiderunt. Quid enim quia dixerunt daemones, <hi>Tu es Filius Dei, scimus qui sis 
 <note>(Marc. III, 12,
et I, 24)</note>
            </hi>; ideo regnaturi sunt cum Filio Dei? Absit.
Discernenda est ergo fides daemonum a fide sanctorum.
Plane discernenda vigilanter et diligenter. Nam
et Petrus hoc dixit Domino dicenti, <hi>Quem me esse
dicitis? Tu es Christus Filius Dei vivi.</hi> Et Dominus: <hi>Beatus es, Simon Bar-Jona 
 <note>(Matth. XVI, 15-17)</note>
            </hi>. O
Domine, hoc tibi dixerunt et daemones: quare ipsi
non sunt beati? Quare? Quia daemones hoc dixerunt
timore, Petrus amore. Ideo initium est a fide. Sed
quali fide? Quam definivit Apostolus: <hi>Neque circumcisio
aliquid valet, neque praeputium, sed fides.</hi> Dic
quae fides? <hi>Quae per dilectionem operatur <note>(Galat.
V, 6)</note>
            </hi>. Hanc daemones non habent fidem, quae per
dilectionem operatur: sed soli servi Dei, soli sancti
Dei, soli fide filii Abrahae, soli filii dilectionis, filii
promissionis; ideo dicta est <hi>et charitas.</hi> Tria illa
dicta sunt ab Apostolo, <hi>Pax fratribus, et charitas cum
fide. Pax fratribus.</hi> Unde pax? <hi>Et charitas.</hi> Unde
charitas? <hi>Cum fide.</hi> Si enim non credis, non amas.
Dixit ergo Apostolus, sic incipiens a fine, et veniens
ad initium: <hi>Pax, charitas, cum fide.</hi> Nos dicamus,
Fides, charitas, pax. Crede, ama, regna. Si enim
credis et non amas, adhuc non discrevisti fidem
tuam ab eis qui tremebant et dicebant: <hi>Scimus qui
sis, Filius Dei.</hi> Ergo tu ama: quia charitas cum fide
ipsa te perducit ad pacem. Quam pacem? Veram pacem,
plenam pacem, solidam pacem, securam pacem;
ubi nulla pestis, nullus hostis. Ipsa pax est finis omnium
desideriorum bonorum. <hi>Charitas cum fide:</hi> et
si sic dicas, bene dicis, Fides cum charitate.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Omnia bona, et ipsa etiam fides a
Deo est. Fides plena.</hi> Magna ergo bona commemoravit
Apostolus, <hi>Pax fratribus, et charitas cum fide:</hi> magna
bona. Sed dicat unde bona ista: unde sunt, a nobis,
an a Deo? Si dicis, A nobis; in te gloriaris, non in
Deo. Si autem didicisti quod ait et ipse Apostolus, <hi>Ut qui gloriatur, in Domino glorietur 
 <note>(I Cor. I, 31)</note>
            </hi>;
confitere pacem, charitatem cum fide, non tibi esse
nisi a Deo. Sed respondes mihi: Tu hoc dicis, proba
quod dicis. Probo: ipsum Apostolum testem vocabo.
Ecce habetis: Apostolus dixit, <hi>Pax fratribus, et charitas
cum fide.</hi> Ipse dixit. Quid ipse dixit? Vide, sequitur, <hi>Pax fratribus, et charitas cum fide, a Deo Patre
<pb n="0913"/>
nostro et Domino Jesu Christo.</hi> 
 Quid ergo habes
quod non accepisti? Si autem accepisti, quid gloriaris
quasi non acceperis <note>(I Cor. IV, 7)</note>? Nam si gloriatus
est Abraham, ex fide gloriatus est. Quae est fides
plena et perfecta? Quae credit ex Deo esse omnia bona
nostra, et ipsam fidem. Iterum dicit Apostolus, <hi>Misericordiam
consecutus sum.</hi> O confessio! Non ait, Misericordiam
consecutus sum, quia fidelis eram; sed, <hi>ut
fidelis essem, misericordiam consecutus sum <note>(Id. VII, 25)</note>
            </hi>.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Gratia data infideli et persecutori crudeli.</hi> 
Veniamus ad ejus primordia, videamus Saulum
saevientem, spectemus furentem, spectemus odia anhelantem,
sanguinemque sitientem. Spectemus, fratres,
eum; magnum spectaculum. Ecce post Stephani
necem, post effusum testis Dei lapidibus sanguinem,
ubi vestimenta servabat lapidantium, ut et in eorum
etiam manibus lapidaret, tunc dispersi sunt fratres
qui erant Jerosolymis congregati; et ille saeviens cui
parum erat vidisse et fudisse sanguinem Stephani,
accepit litteras a principibus sacerdotum, ut iret Damascum,
et quoscumque ibi inveniret Christianos,
vinctos adduceret. Et ibat. Haec Pauli via erat, cujus
via nondum erat Christus; adhuc Sauli, nondum
Pauli. Ibat. Quid habebat in corde? Quid, nisi malum?
Date mihi merita ejus. Si merita quaeris, damnationis
sunt, non liberationis. Ibat ergo saevire in membra
Christi, ibat sanguinem fundere, ibat lupus pastor
futurus: sic ibat. Non enim poterat aliter ire ad
illa, propter quae ibat. Et cum sic ambulat, cogitat,
anhelat caedes; cum ducit pedes ejus ira, movet
membra odium, dum pergit et ambulat, obtemperat
mancipium crudelitati: et ecce vox de coelo, <hi>Saule,
Saule, quid me persequeris?</hi> Ecce quare dixit, <hi>Misericordiam
consecutus sum, ut fidelis essem.</hi> Erat infidelis;
parum est, erat in ipsa infidelitate crudelis: sed
misericordiam consecutus est, ut fidelis esset <note>(Act.
VII-IX)</note>. Quid dicturus es Deo dicenti, Hoc volo? Ergo,
Domine, ille qui tanta fecit, tanta mala in sanctos tuos
facere cupiebat, tali eum misericordia dignum existimas?
Hoc volo. <hi>An oculus tuus nequam est, quia ego
bonus sum <note>(Matth. XX, 15)</note>
            </hi>?
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Et fides et oratio ex Dei gratia.
Pelagiana objectio.</hi> Habete fidem: sed ut habeatis
fidem, orate fide. Sed orare fide non possetis, nisi
fidem haberetis. Non enim orat, nisi fides. <hi>Quomodo</hi> 
enim <hi>invocabunt, in quem non crediderunt? Aut quomodo
credent ei quem non audierunt? Quomodo autem
audient sine praedicante? Aut quomodo praedicabunt, si
non mittantur <note>(Rom. X, 14, 15)</note>
            </hi>? Ideo loquimur, quia
missi sumus. Audite nos, audite illum per nos. Ergo,
ait aliquis, invocamus Deum, ut det nobis perseverare
in his bonis quae habemus, et addat bona quae
non habemus. Praecessit ergo fides quae rogat. Certe
totum dat Deus. Ut enim daret mihi, rogavi: ut rogarem,
prius credidi. Ergo mihi dedi quod credidi, et
Deus dedit quod credens oravi. Solvatur quaestio:
non enim parva est. Hoc te video loqui, quia tu prior
<pb n="0914"/>
dedisti aliquid Deo, ut caetera daret tibi. Dedisti
quippe illi fidem tuam et orationem tuam. Et ubi est
quod ait Apostolus: <hi>Quis enim cognovit sensum Domini,
aut quis consiliarius ejus fuit? Aut quis prior dedit illi,
et retribuetur ei <note>(Rom. XI, 34, et 35)</note>
            </hi>? Ecce qualis vis
esse. Ergo prior dedisti Deo, et hoc dedisti quod tibi
non dedit Deus? Invenisti unde dares Homo mendice,
unde habuisti? Ergo unde dares? aliquid habuisti? Quid
enim habes, quod non accepisti? Ergo de Dei das Deo:
ex eo quod tibi dedit, a te accipit. Nam mendicitas
tua, nisi ipse prior dedisset, inanissima remaneret.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Fidem donum Dei esse probat oratio
facta pro Saulo infideli.</hi> Audite unde hoc evidentius
probetis. Ecce vos quia credidistis, accepistis:
quid dicimus de eis qui nondum crediderunt, qualis
erat Saulus, qui nondum crediderat? Accepit autem
ut crederet: posteaquam credidit Christo, tunc
coepit invocare Christum. Ab illo accepit ut crederet,
et credendo invocaret, invocando caetera acciperet.
Quid putamus, fratres? Saulus antequam crederet,
orabant pro illo qui crediderant, an non orabant?
Dicatur mihi, si non pro illo orabant, quare dixit Stephanus, <hi>Domine, ne statuas illis hoc peccatum 
 <note>(Act. VII,
59)</note>
            </hi>? Orabatur et pro illo, et pro aliis infidelibus, ut
crederent. Ecce nondum habebant fidem, et orationibus
fidelium accipiebant fidem. Nondum habebant quod
Deo offerrent; quia nondum erant misericordiam consecuti,
ut fideles essent. Denique posteaquam Saulus
iste conversus est, una voce elisus et levatus, elisus
persecutor, levatus praedicator: posteaquam coepit
evangelizare fidem quam aliquando vastabat, quid de
se dixit? <hi>Eram autem ignotus facie Ecclesiis Judaeae,
quae sunt in Christo: tantum autem audiebant, quia is
qui aliquando nos persequebatur, nunc evangelizat fidem
quam aliquando vastabat; et in me magnificabant Deum <note>(Galat. I, 22-24)</note>
            </hi>.
Numquid dixit, et in me magnificabant
me? Et in me, qui evangelizabam fidem quam
aliquando vastabam, non me magnificabant, sed
Deum. Ergo ipse fecit, ut Saulus deposita tunica veteri,
peccatis pannosa, caedibus sanguinea, ut deposita
ista tunica, acciperet tunicam humilitatis, et fieret
de Saulo Paulus.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Paulus, id est modicus, gratiae in
se collatae praedicator.</hi> Quid est Paulus? Minimus. <hi>Ego
enim sum minimus Apostolorum.</hi> Ecce quid est Paulus.
Paulum enim latine modicum est. Sic loquimur
quando dicimus, Post paulum video te, paulo post
facio illud. Quid est, paulo post? Modico post: post
paulum, post modicum. Quare ergo Paulus? Quia
modicus. Modicus, quia novissimus. <hi>Ego enim sum,</hi> 
inquit, <hi>novissimus Apostolorum, qui non sum dignus
vocari apostolus, quia persecutus sum Ecclesiam Dei.</hi> 
Bene dicis: unde debuisti damnari, ab eo accepisti
unde debeas coronari. A quo accepisti, unde debeas
coronari? A quo accepit, vultis audire? Nolite
me, ipsum audite: <hi>Non sum,</hi> inquit, <hi>dignus vocari
Apostolus, quia persecutus sum Ecclesiam Dei; sed
<pb n="0915"/>
gratia Dei sum id quod sum.</hi> Ergo quod eras, iniquitate
tua eras: quod es, gratia Dei es. <hi>Et gratia ejus,</hi> inquit, <hi>vacua in me non fuit.</hi> 
 Ecce evangelizat fidem
quam aliquando vastabat: nec gratia ipsa vacat in
illo, qui ait, <hi>In me vacua non fuit, sed plus omnibus
illis laboravi.</hi> Observa, erigere te coepisti. Ubi es,
Paule? Certe modicus eras. <hi>Plus omnibus illis laboravi.</hi> 
Dic unde? Quid enim habes quod non accepisti?
Statim respexit: et cum dixisset, <hi>Plus omnibus illis
laboravi;</hi> quasi expavit ad verba sua, et mox subjecit
se humilem Paulum, <hi>Non autem ego, sed gratia Dei
mecum <note>(I Cor. XV, 9, 10)</note>
            </hi>.</p>
          </div3>
<div3>
            <head>8.</head>
            <p>
 <hi>Oratur pro infidelibus, ut credant.</hi> Ergo, fratres
mei, ut noveritis etiam fidem a Domino Deo esse
nobis, orate pro illis qui nondum crediderunt. Si
quis habet amicum forte infidelem, moneo illum ut
oret pro illo. Vere opus est ut ego illum moneam?
Maritus christianus est, uxor infidelis est: non orat
pro uxore sua, ut credat? Uxor est christiana, maritus
infidelis est: non orat mulier religiosa pro marito
suo, ut credat? Quando hoc orat qui orat; quid orat,
nisi ut Deus det illi fidem? Ergo donum Dei est fides.
Nemo se extollat, nemo sibi arroget, quasi sibi aliquid
dederit. <hi>Qui gloriatur, in Domino glorietur <note>(Id. I, 31)</note>
            </hi>.
</p>
          </div3>
        </div2>
      </div1>

<div1>
        <head>SERMO CLXIX . <hi>De verbis Apostoli, Philipp., cap</hi> III, 3-16, Nos enim sumus circumcisio, qui spiritui Dei servimus, <hi>etc. Contra Pelagianos.</hi> Habitus ad mensam S. martyris Cypriani.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Spiritu Deo servire, quid sit.</hi> Ad
apostolicam lectionem aures et animum intendat Sanctitas
vestra, adjuvando nos affectu vestro apud Dominum
Deum nostrum, ut ea quae ille nobis revelare
dignatur, ad vos apte atque salubriter proferre possimus.
Ergo cum legeretur, audistis dicentem apostolum
Paulum, <hi>Nos enim sumus circumcisio, qui spiritui
Dei servimus.</hi> Scio plerosque codices habere, <hi>Qui spiritu
Deo servimus.</hi> Quantum autem inspicere potuimus,
plures graeci hoc habent, <hi>Qui spiritui Dei servimus.</hi> 
Sed non ibi quaestio est. Manifestum est enim utrumque,
et congruum regulae veritatis, quia et spiritui
Dei servimus, et non carne, sed spiritu Deo servimus.
Carne enim servit Deo, qui de rebus carnalibus sperat
se placere Deo. Cum vero et ipsa caro ad bona
opera spiritui subditur, spiritu servimus Deo: quia
carnem domamus, ut spiritus obtemperet Deo. Spiritus
enim regit, caro regitur: nec spiritus bene regit,
si non regatur.</p>
          </div3>
<div3>
            <head>2.</head>
            <p>
 <hi>Circumcisio et justitia quomodo nos sumus. Justitia
nostra ex Dei dono.</hi> Cum ergo ait, <hi>Nos sumus circumcisio;</hi> 
videte quid voluerit intelligi in illa circumcisione,
quae in umbra data est significante, quae remota
est luce veniente. Cur autem non dixerit, Nos
<pb n="0916"/>
habemus circumcisionem; sed, <hi>Nos sumus circumcisio:</hi> 
sic accipite hoc voluisse Apostolum dicere, Nos sumus
justitia. Circumcisio enim justitia est. Magis autem
commendat quod dicit dicendo nos esse justitiam,
quam dicendo nos esse justos: ita tamen ut cum justitiam
dicit esse, justos intelligamus. Non enim sumus
illa incommutabilis justitia, cujus participes facti
sumus: sed quemadmodum dicitur, Magna ibi juventus
est, pro multis juvenibus; sic dicitur justitia, ut
intelligantur justi. Audite hoc ipsum evidentius, eodem
dicente Apostolo, <hi>Ut nos,</hi> inquit, <hi>simus justitia
Dei in ipso <note>(II Cor. V, 21)</note>
            </hi>. <hi>Nos simus justitia,</hi> non nostra,
sed <hi>Dei;</hi> ab illo accepta, non a nobis assumpta;
impertita, non usurpata; donata, non rapta. Cuidam
enim rapina erat esse aequalis Deo: et quoniam quaesivit
rapinem, invenit ruinam. Dominus autem noster
Jesus Christus, <hi>cum in forma Dei esset, non rapinam
arbitratus est esse aequalis Deo.</hi> Cui enim aequalitas
Dei natura erat, rapina non erat. <hi>Sed</hi> tamen <hi>semetipsum
exinanivit, formam servi accipiens <note>(Philipp. II,
6, 7)</note>
            </hi>, <hi>ut nos essemus justitia Dei in ipso.</hi> Si enim ille
paupertatem vitaret, nos paupertate non careremus. <hi>Pauper</hi> 
 enim <hi>ille factus est, cum dives esset; ut illius
paupertate,</hi> sicut scriptum est, <hi>nos ditaremur <note>(II Cor.
VIII, 9)</note>
            </hi>. Divitiae illius quid nos facturae sunt, cujus
paupertas nos divites facit? Apostolus ergo non tibi
negavit circumcisionem, sed exposuit; lucem praetendit,
umbram removit.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Circumcisio spiritualis gloriantium
in Christo. Circumcisio quare octavo die fiebat. Dominicus
dies.--Nos sumus,</hi> inquit, <hi>circumcisio, qui spiritu
Deo servimus, et gloriamur in Christo Jesu, et non in
carne fidentes.</hi> Respexit quosdam in carne fidentes:
ipsi erant qui de carnis circumcisione gloriabantur.
De quibus alio loco dicit, <hi>Quorum Deus venter est, et
gloria in pudendis eorum <note>(Philipp. III, 19)</note>
            </hi>. Intellige tu
circumcisionem, et esto circumcisio: intellige, et esto, <hi>Intellectus</hi> 
 enim <hi>bonus,</hi> sed <hi>omnibus qui faciunt eum <note>(Psal. CX, 10)</note>
            </hi>.
Non utique frustra octavo die jussus
est infans circumcidi <note>(Gen. XVII, 12; Levit. XII, 3)</note>,
nisi quia petra, qua circumcidimur, Christus erat.
Cultellis enim petrinis circumcisus est populus <hi>(Josue
V, 2)</hi>: Petra autem erat Christus <note>(I Cor. X, 4)</note>. Quare
ergo octavo die? Quia in hebdomadibus idem primus
qui octavus. Completis enim septem diebus, reditur
ad primum. Finitur septimus, Dominus sepultus: reditur
ad primum, Dominus resuscitatus. Domini enim
resuscitatio promisit nobis aeternum diem et consecravit
nobis Dominicum diem. Qui vocatur dominicus
ipse videtur proprie ad Dominum pertinere: quia eo
die Dominus resurrexit. Reddita est petra, circumcidantur
qui volunt dicere, <hi>Nos enim sumus circumcisio.
Traditus est</hi> enim <hi>propter peccata nostra, et resurrexi
propter justificationem nostram <note>(Rom. IV, 25)</note>
            </hi>. Justificatio
tua, circumcisio tua, non est a te. <hi>Gratia salvi
facti estis per fidem; et hoc non ex vobis, sed Dei donum
est: non ex operibus <note>(Ephes. II, 8, 9)</note>
            </hi>. Ne forte dicas,
Promerui, et ideo accepi. Non putes te promerendo
accepisse, qui non promerereris, nisi accepisses. Gratia
<pb n="0917"/>
praecessit meritum tuum: non gratia ex merito,
sed meritum ex gratia. Nam si gratia ex merito;
emisti, non gratis accepisti. <hi>Pro nihilo,</hi> inquit, <hi>salvos
facies eos <note>(Psal. LV, 8)</note>
            </hi>. Quid est, <hi>Pro nihilo salvos facies
eos?</hi> Nihil in eis invenis unde salves, et tamen
salvas. Gratis das, gratis salvas. Omnia merita praecedis,
ut dona tua consequantur merita mea. Prorsus
gratis das, gratis salvas, qui nihil invenis unde salves,
et multum invenis unde damnes.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Fidere in carne.--Nos</hi> ergo, inquit, <hi>sumus circumcisio, qui spiritui Dei servimus, et
gloriamur in Christo Jesu.</hi> 
 Qui gloriatur, in Domino
glorietur <note>(I Cor. I, 31)</note>. <hi>Et non in carne fidentes.</hi> Et
quid est, fidere in carne? Audite, inquit. <hi>Quanquam
ego,</hi> inquit, <hi>habeam fiduciam, et in carne. Si quis alius
in carne putat se habere fiduciam, magis ego.</hi> Ne arbitremini,
inquit, me hoc contemnere quod non habeo.
Quid magnum est, si homo abjectus, plebeius, ignobilis,
contemnat nobilitatem, et tunc exhibeat veram
humilitatem? <hi>Quanquam ego,</hi> inquit, <hi>habeam fiduciam
et in carne.</hi> Ideo vos, inquit, doceo contemnere, quoniam
videtis me habere quod contemnam. <hi>Si quis
alius in carne putat se habere fiduciam, magis ego.</hi> </p>
          </div3>
<div3>
            <head>5.</head>
            <p>
 <hi>Paulo causa gloriandi in carne quae fuerit.</hi> Et audi
in carne fiduciam: <hi>Circumcisione octavi diei;</hi> id est,
non proselytus, non advena ad populum Dei, non major
circumcisus, sed a parentibus natus Judaeus, habeo
circumcisionem octavi diei. <hi>Ex genere Israel, de
tribu Benjamin, Hebraeus ex Hebraeis, secundum Legem
pharisaeus.</hi> Primarii quidam erant, et quasi ad nobilitatem
Judaicam segregati, non contemptibili plebi
commixti, qui dicebantur Pharisaei. Nam dicitur hoc
verbum, quasi segregationem interpretari, quomodo
in latina lingua dicitur egregius, quasi a grege separatus.
Fuerunt autem Israelitae, id est, ex genere
Israel, etiam illi qui separati fuerant a templo. Remansit
autem ad templum tribus Juda, et tribus Benjamin.
Tribus Levi in sacerdotibus, tribus Juda regia,
et tribus Benjamin, hoc solum remansit ad Jerusalem
et ad templum Dei, quando facta est separatio illa in
servo Salomonis <note>(III Reg. XII)</note>. Non ergo leviter accipiatis
quod ait, <hi>tribu Benjamin:</hi> inhaerens Judae, non
recedens a templo. <hi>Hebraeus ex Hebraeis, secundum
legem pharisaeus, secundum aemulationem persequens
Ecclesiam.</hi> Inter merita sua commemorat quod fuerit
persecutor: <hi>secundum aemulationem,</hi> inquit. Quam
aemulationem? Non eram, inquit, piger Judaeus: quidquid
erat quod Legi meae adversarium videretur, impatienter
ferebam, acriter insequebar. Haec apud Judaeos
nobilitas: sed apud Christum quaeritur humilitas.
Ideo ibi iste Saulus, hic Paulus. Saulus a Saüle
nomen derivatur. Qui fuerit Saül, nostis: ipsius electa
est statura proceris. Sic eum describit Scriptura,
quod supereminens esset omnibus, quando electus est
ut ungeretur in regem <note>(I Reg. IX, 2)</note>. Non fuit sic Paulus,
sed factus Paulus. Paulus enim parvus, ideo
<pb n="0918"/>
Paulus modicus. Ergo, <hi>secundum aemulationem,</hi> inquit, <hi>persequens Ecclesiam.</hi> 
 Hinc intelligant homines, qualis
apud Judaeos fuerim, qui Christi Ecclesiam persequebar
aemulatione traditionum paternarum.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Ambulare in lege sine querela.</hi> 
Addit, <hi>Secundum justitiam quae est in lege, qua fuerim
sine querela.</hi> Novit Charitas vestra, dictos esse sine
querela ambulasse in omnibus justificationibus Domini
Zachariam et Elizabeth. <hi>In omnibus,</hi> inquit Scriptura, <hi>justificationibus Domini ambulantes sine querela <note>(Luc. I, 6)</note>
            </hi>.
Ecce hoc erat et Paulus noster, quando
Saulus erat. In lege sine querela ambulabat: et quod
in eo fuit sine querela, hoc de illo faciebat magnam
querelam. Quid ergo putamus, fratres, esse sine querela
secundum justitiam, quae in lege est, malum est?
Si malum est, secundum justitiam quae in lege est,
esse sine querela; ergo aliquid mali est lex? Sed habemus
eumdem apostolum dicentem, <hi>Itaque lex quidem
sancta, et mandatum sanctum, et justum, et bonum <note>(Rom. VII, 12)</note>
            </hi>.
Si lex sancta, et mandatum sanctum,
et justum, et bonum; secundum justitiam quae est ex
lege sancta, conversari sine querela, quomodo potest
non esse bonum? quomodo potest non esse sanctum?
An forte sanctum est? Audiamus ipsum Apostolum;
videte quid dicat: <hi>Quae mihi lucra fuerunt, haec propter
Christum damna esse duxi.</hi> Damna sua dicit, et inter
damna sua computat, quod in justitia, quae est in lege,
fuerit sine querela. <hi>Verumtamen,</hi> inquit, <hi>et arbitror
omnia damna esse propter eminentem scientiam Christi
Jesu Domini nostri.</hi> Attendo, inquit, laudes meas,
comparo eminentiae Domini nostri Jesu Christi. Illud
sitio, hoc contemno. Parum est hoc: <hi>Propter quem
arbitror,</hi> inquit, <hi>omnia non solum detrimenta esse, verum
et stercora existimavi esse, ut Christum lucrifacerem.</hi> 
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Justitia ex Lege cur a Christo removeat.</hi> 
Quaestio major exorta est, o Paule! Si secundum
justitiam, quae in lege est, versabaris sine querela,
et hoc in detrimentis tuis, in damnis, in stercoribus
computas, ut Christum lucrifacias, ergo justitia
illa a Christo prohibebat? Obsecro te, expone hoc
paululum. Deo potius dicamus, ut illuminet et nos, a
quo ipse illuminatus est, qui Epistolam istam scripsit
nobis, non atramento, sed Spiritu Dei vivi. Videtis,
charissimi, quam sit arduum, quam difficile intelligere
hoc: cum constet legem sanctam esse, et mandatum
sanctum, et justum, et bonum; constetque
omnino inter fideles catholicos; ita ut nemo dissentiat,
nisi qui non vult esse catholicus, hanc legem non
datam nisi a Domino Deo nostro: secundum istam
justitiam, quae in lege est, conversari sine querela,
impedimentum fuisse Apostolo, ne veniret ad Christum;
nec eum venisse ad Christum, nisi hoc quod
fuit secundum justitiam, quae in lege est, sine querela,
inter damna et detrimenta et stercora computasset.
Sequamur ergo, et accedamus aliquantum, ne forte in
ipsis verbis Apostoli elucescat nobis aliquid, unde
ista removeatur et solvatur obscuritas. <hi>Detrimenta,</hi> 
inquit, <hi>credidi haec omnia, et stercora existimavi, ut
<pb n="0919"/>
Christum lucrifaciam.</hi> Intendite, obsecro. Damna, detrimenta,
stercora ista existimavi, in quibus etiam
illud commemoro, quod fuerim sine querela secundum
justitiam, quae in lege est. <hi>Existimavi</hi> ergo <hi>haec
omnia detrimenta et stercora, ut Christum lucrifaciam,
et inveniar in illo, non habens meam justitiam quae ex
lege est.</hi> Qui praevenistis intellectu expositionem, arbitramini
vos tanquam veloces in via cum tardioribus
ambulare. Celeritas aliquantum reprimatur, ne comes
tardior deseratur. <hi>Ut Christum,</hi> inquit, <hi>lucrifaciam, et
inveniar in illo, non habens meam justitiam, quae ex lege
est.</hi> Si <hi>meam</hi> dixerat, quare addidit <hi>ex lege?</hi> Si enim
ex lege est, quomodo tua est? Numquid tu tibi imposuisti
legem? Deus legem dedit, Deus legem imposuit,
Deus legi suae te obtemperare praecepit. Lex si non te
doceret quemadmodum vivere deberes, quomodo posses
habere justitiam sine querela secundum legem?
si secundum legem habes, quomodo dicis, <hi>Non habens
meam justitiam, quae ex lege est, sed eam quae est per
fidem Christi, quae est a Deo?</hi> 
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Solutionem quaestionis aggreditur.
Justitia ex lege, cum legi timore obeditur. Timore poenae
concupiscentia non tollitur. Justitiae delectatio donum
Dei.</hi> Jam ergo dicam ut potero: revelet melius qui
vos possidet, donet et intellectum et affectum. Donabit
enim effectum, si donabit affectum. Hoc est enim
quod volo dicere: lege Dei proposita, ipsa enim dixit, <hi>Non concupisces 
 <note>(Exod. XX, 16)</note>
            </hi>: lege ergo Dei
proposita, exceptis illis carnalibus sacramentis, quae
fuerunt umbrae futurorum: lege Dei proposita quisquis
timuerit, et suis viribus eam implere se posse
putaverit, et fecerit quod lex jubet, non amando justitiam,
sed timendo poenam; fuit quidem secundum
justitiam, quae ex lege est, homo sine querela; non
furatur, non adulterat, non dicit falsum testimonium,
non facit homicidium, non concupiscit rem proximi
sui: potest hoc, potest fortassis; unde? Timore poenae.
Quanquam qui timore poenae non concupiscit, puto
quia concupiscit. Terrore ingenti armorum atque telorum,
et circumdantis forsitan multitudinis vel obviam
euntis, etiam leo revocatur a praeda: et tamen leo
venit, leo redit; praedam non rapuit, non malitiam
posuit. Si talis es, adhuc justitia est, qua justitia tibi
consulis ne torquearis. Quid magnum est, poenam
timere? Quis eam non timet? quis latro, quis sceleratus,
quis nefarius? Sed hoc interest inter timorem
tuum; timoremque latronis, quod latro timet leges
hominum, et ideo facit latrocinium, quia sperat se
fallere leges hominum: tu autem leges ejus times,
ejus poenam times, quem fallere non potes. Nam si
fallere posses, quid non fecisses? Ergo et concupiscentiam
tuam malam non amor tollit, sed timor premit.
Ad ovile venit lupus; latratu canum et clamore
pastorum ab ovili reversus est lupus: ipse tamen
semper est lupus. In ovem vertatur. Facit enim et
hoc Dominus: sed ipsa est justitia ejus, non tua. Nam
<pb n="0920"/>
quamdiu habes tuam, potes timere poenam, non
amare justitiam.
</p>
          </div3>
        </div2>

<div2>
          <head>CAPUT VII.</head>
<p>Ergo, fratres mei, habet delicias
suas iniquitas, et justitia non habet? Delectat malum,
et non delectat bonum? Delectat omnino: sed, <hi>Dominus
dabit suavitatem, et terra nostra dabit fructum
suum <note>(Psal. LXXXIV, 13)</note>
            </hi>. Ille nisi prior det suavitatem,
terra nostra non habebit nisi sterilitatem. Hanc
ergo justitiam concupivit Apostolus, delectatus est:
memor fuit Dei, et delectatus est <note>(Psal. LXXVI, 4)</note>:
concupivit anima ejus, et aestuavit in atria Domini <note>(Psal. LXXXIII, 3)</note>;
et viluerunt omnia quae pro magno
habebat, facta sunt damna, detrimenta, stercora.</p>
<div3>
            <head>9.</head>
            <p>
 <hi>Saulus Ecclesiae persecutor, quia justitiam suam
constituens.</hi> Hinc enim erat et illud, quod Ecclesiam
persequebatur secundum aemulationem paternarum
traditionum <note>(Galat. I, 14)</note>; inde erat, quia suam justitiam
constituebat, non justitiam Dei quaerebat.
Videte enim, quia inde persequebatur Ecclesiam. <hi>Quid ergo dicemus?</hi> 
 ait alio loco ipse Apostolus: <hi>Quia
gentes quae non sectabantur justitiam, apprehenderunt
justitiam.</hi> Sed quam? <hi>Justitiam autem quae ex fide est.
Gentes autem quae non sectabantur justitiam,</hi> quae ex
lege est, quasi propriam suam, quae fit de timore
poenae, non de amore justitiae; quia <hi>non sectabantur
justitiam, apprehenderunt justitiam; justitiam autem
quae ex fide est. Israel autem,</hi> inquit, <hi>persequens legem
justitiae, in legem justitiae non pervenit</hi>. <hi>Quare?
Quia non ex fide.</hi> Quid est, <hi>Quia non ex fide?</hi> Non
speravit in Deum, non illam petivit a Deo, non credidit
in eum qui justificat impium <note>(Rom. IV, 5)</note>: non
fuit similis Publicano oculos in terram dejicienti, pectus
suum percutienti, et dicenti, <hi>Domine, propitius
esto mihi peccatori <note>(Luc. XVIII, 13)</note>
            </hi>. Ergo <hi>persequens
legem justitiae, in legem justitiae non pervenit. Quare?
Quia non ex fide, sed quasi ex operibus. Offenderunt enim
in lapidem offensionis <note>(Rom. IX, 30, 32)</note>
            </hi>. Ecce unde
Saulus persequebatur Ecclesiam. Quando enim persequebatur
Ecclesiam, in lapidem offensionis offendebat.
Christus humilis in terra jacebat: in coelis quidem
et ipse erat, levata illo carne sua a mortuis resuscitata;
sed nisi et in terra Christus jaceret, non ipse
Saulo clamaret, <hi>Quid me persequeris?</hi> Ergo ille jacebat,
quia humilitatem praeferebat: ille offendebat,
quia non videbat. Et totum hoc non videre, unde
erat? De tumore superbiae. Quid est, De tumore superbiae?
Quasi de justitia sua. Ex lege quidem, sed
sua. Quid est, Ex lege? Quia in mandatis legis. Quid
est, De sua? Tanquam de viribus suis. Amor deerat,
amor justitiae, amor charitatis Christi. Et unde illi
amor? Solus illum possidebat timor, sed charitati
venturae locum in corde servabat. Cum saeviret erectus,
jactabundus, glorians apud ipsos Judaeos quod
secundum aemulationem paternarum traditionum persequebatur
Ecclesiam; cum sibi videretur excelsus,
audivit desuper vocem Domini nostri Jesu Christi,
jam in coelo sedentis, et adhuc humilitatem commendantis,
<pb n="0921"/> <hi>Saule,</hi> 
 inquit, <hi>Saule, quid me persequeris?
Durum est tibi adversus stimulum calces mittere <note>(Act. IX,
4 et 5)</note>
            </hi>. Possem te dimittere: tu enim vexareris punctionibus
meis, non ego frangerer calcibus tuis: sed
non te dimitto. Saevis, et misereor. <hi>Quid me persequeris?</hi> 
Non enim timeo te, ne iterum crucifigas me:
sed volo agnoscas me, ne occidas non me, sed te.
</p>
          </div3>
        </div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Justitiam suam horret Paulus, ut
habeat justitiam a Deo.</hi> Horruit ergo Apostolus, percussus
et prostratus, erectus et instructus. Factum enim est
in illo: <hi>Ego percutiam, et ego sanabo <note>(Deut. XXXII, 39)</note>
            </hi>.
Non enim ait, Sanabo, et percutiam; sed, <hi>Percutiam,
et sanabo.</hi> Percutiam te, et dabo tibi me. Sic prostratus
horruit justitiam suam, in qua erat certe sine
querela, laudabilis, magnus, quasi gloriosus apud Judaeos:
detrimenta existimavit, damna credidit, stercora
deputavit, <hi>ut inveniretur in illo non habens suam
justitiam, quae ex lege est; sed eam quae per fidem est
Christi, quae est,</hi> inquit, <hi>ex Deo.</hi> Illi autem qui offenderunt
in lapidem offensionis, quid de illis dicit ipse
Apostolus? <hi>Quia non,</hi> inquit, <hi>ex fide, sed tanquam ex
operibus.</hi> Quia ipsi quasi sua justitia <hi>offenderunt in
lapidem offensionis: sicut scriptum est, Ecce pono
in Sion lapidem offensionis, et petram scandali; et qui
crediderit in eum, non confundetur <note>(Rom. IX, 32, 33)</note>
            </hi>.
Qui enim crediderit in eum, non habebit suam justitiam,
quae ex lege est, quamvis sit bona lex; sed implebit
ipsam legem, non sua justitia, sed data ex Deo.
Ita enim non confundetur. Charitas enim est legis
plenitudo <note>(Id. XIII, 10)</note>. Et unde ista charitas diffusa
est in cordibus nostris? Non utique a nobis, sed per
Spiritum sanctum qui datus est nobis <note>(Id. V, 5)</note>. Offenderunt
ergo illi in lapidem offensionis, et petram
scandali. Et ait de illis: <hi>Fratres, bona voluntas quidem
cordis mei, et deprecatio ad Deum pro illis in salutem.</hi> 
Deprecatur Apostolus pro non credentibus, ut
credant; pro aversis, ut convertantur. Videtis quia
nec ipsa conversio sine Dei adjutorio. <hi>Deprecatio,</hi> inquit, <hi>ad Deum pro illis ad salutem. Testimonium enim
perhibeo, quia zelum Dei habent.</hi> 
 Sic habebat et ipse:
zelum Dei habebat. Sed quomodo ipse habebat?
Quomodo illi habebant: <hi>Sed non secundum scientiam.</hi> 
Quid est hoc, <hi>non secundum scientiam? Ignorantes enim
Dei justitiam, et suam volentes constituere.</hi> Unde iste
correctus inquit, <hi>Non habens meam justitiam.</hi> Illi volunt
suam constituere, adhuc eos delectat in stercore
jacere. Ego non habeo meam justitiam, sed eam quae
est per fidem Christi, justitiam ex Deo; justitiam, inquam,
ex Deo, qui justificat impium.
</p>
          </div3>
        </div2>

<div2>
          <head>CAPUT IX.</head>
<div3>
            <head>11.</head>
            <p>
 <hi>Justitia nobis vera non est nisi
ex gratia.</hi> Tolle te, tolle, inquam, te a te, impedis te:
si tu te aedificas, ruinam aedificas. Nisi Dominus aedificaverit
domum, in vanum laboraverunt qui aedificant
eam <note>(Psal. CXXVI, 1)</note>. Noli ergo velle habere justitiam
tuam. Certe ex lege est, nempe ex lege est: certe
Deus dedit legem, et quia justitia ex lege est, non sit
tua. Apostolus Paulus loquitur: mihi amantes justitiam
suam non calumnientur. Ecce ubi illum habes:
aperi, lege, audi, vide. Tuam justitiam noli habere:
<pb n="0922"/>
stercora illam deputat Apostolus, quamvis sit ex lege,
tamen quia suam. <hi>Ignorantes enim Dei justitiam, et
suam volentes constituere justitiae, Dei non sunt subjecti <note>(Rom. X, 1-3)</note>
            </hi>.
Noli putare quia christianus vocaris,
ideo te non posse offendere in lapidem offensionis.
Cujus gratiae derogas, in ipsum offendis. Minus est
offendere Christum in cruce pendentem, quam in coelo
sedentem. Justitia sit, sed ex gratia sit, a Deo tibi sit;
non tua sit. <hi>Sacerdotes tui,</hi> inquit, <hi>induantur</hi> justitiam <note>(Psal. CXXXI, 16)</note>.
Vestis accipitur, non cum capillis
nascitur: pecora de suo vestiuntur. Hanc praedicat
apostolus Paulus: a Deo tibi sit. Geme ut impetres,
Plora ut impetres, crede ut impetres. <hi>Qui,</hi> inquit, <hi>invocaverit
nomen Domini, salvus erit <note>(Joel. II, 32)</note>
            </hi>. An
putatis sic dictum esse, <hi>Qui invocaverit nomen Domini,
salvus erit;</hi> quia a febre, aut a peste, aut a podagra,
aut aliquo dolore corporis? Non sic, sed <hi>salvus erit,</hi> 
justus erit. Quia <hi>non est opus sanis medicus, sed male
habentibus.</hi> Exposuit cum dixit, <hi>Non veui vocare justos,
sed peccatores <note>(Matth. IX 12, 13)</note>
            </hi>.
</p>
          </div3>
        </div2>

<div2>
          <head>CAPUT X.</head>
<div3>
            <head>12.</head>
            <p>
 <hi>Magnum est cognoscere virtutem
resurrectionis Christi. Resurrectio nostra mirabilior.</hi> 
Videte ergo quid sequitur. <hi>Et inveniar,</hi> inquit, <hi>in illo,
non habens meam justitiam, quae ex lege est;</hi> quamvis
ex lege, tamen meam: <hi>sed eam quae est per fidem
Christi;</hi> quae impetratur a Deo, <hi>quae est ex Deo, justitiam
in fide, ad cognoscendum eum, et virtutem resurrectionis
ejus.</hi> Aliquid magnum est, agnoscere virtutem
resurrectionis Christi. Hoc putatis esse magnum,
quia carnem suam resuscitavit? Ipsam dixit virtutem
resurrectionis ejus? Nonne erit etiam nostra in fine
saeculi resurrectio? Nonne et nostrum corruptibile
hoc induet incorruptionem, et mortale hoc induet
immortalitatem? Nonne quomodo ipse resurrexit a
mortuis, et jam non moritur, et mors ei ultra non dominabitur <note>(Rom. VI, 9)</note> 
.; sic et nos, mirabilius, ut ita
dicam? Nam illius caro non vidit corruptionem, nostra
de cinere reparatur. Magnum est quidem, quia
praecessit in exemplo, et dedit nobis quid speraremus:
sed non hoc est solum illi qui de justitia loquebatur
non sua, sed illa quae ex Deo est, et ibi nominavit
virtutem resurrectionis Christi: agnosce ibi
justificationem tuam. Ex illius enim resurrectione
justificamur, tanquam a petra circumcidamur. Propterea
inde coepit, <hi>Nos sumus circumcisio.</hi> Unde circumcisio?
A petra. Qua petra? Christo. Quomodo?
Octavo die. Quomodo ressurrexit Dominus dominico
die.
</p>
          </div3>
        </div2>

<div2>
          <head>CAPUT XI.</head>
<div3>
            <head>13.</head>
            <p>
 <hi>Justificatio nostra ex gratia, non
sine nostra voluntate.</hi> Hanc ergo, fratres mei, justificationem
et habeamus in quantum habemus, et augeamus
in quantum minores sumus, et perficiamus
cum illuc venerimus, ubi dicetur: <hi>Ubi est, mors,
victoria tua? ubi est, mors, aculeus tuus <note>(I Cor. XV,
53-55.)</note>
            </hi>? Sed totum ex Deo: non tamen quasi dormientes,
non quasi ut non conemur, non quasi ut
non velimus. Sine voluntate tua non erit in te justitia
Dei. Voluntas quidem non est nisi tua, justitia non
<pb n="0923"/>
est nisi Dei. Esse potest justitia Dei sine voluntate
tua, sed in te esse non potest praeter voluntatem
tuam. Demonstratum est quid agere debeas: jussit
lex, Non facias illud, non illud; fac hoc atque illud.
Demonstratum est tibi, jussum est tibi, apertum est
tibi, si tibi est cor, intellexisti quid facias: roga ut
facias, si cognoscis virtutem resurrectionis Christi. <hi>Traditus est</hi> 
 enim <hi>propter delicta nostra, et resurrexit
propter justificationem nostram <note>(Rom. IV, 25)</note>
            </hi>. Quid
est, propter justificationem nostram? Ut justificet
nos, ut justos faciat nos. Eris opus Dei, non solum
quia homo es, sed etiam quia justus es. Melius est
enim justum esse, quam te hominem esse. Si hominem
te fecit Deus, et justum tu te facis; melius aliquid
facis quam fecit Deus. Sed sine te fecit te Deus.
Non enim adhibuisti aliquem consensum, ut te faceret
Deus. Quomodo consentiebas qui non eras? Qui ergo
fecit te sine te, non te justificat sine te. Ergo fecit
nescientem, justificat volentem. Tamen ipse justificat,
ne sit justitia tua, ne redeas ad damna, ad detrimenta
et stercora, invenire in illo non habens justitiam
tuam, <hi>quae ex lege est, sed justitiam per fidem
Christi, quae est ex Deo: justitiam ex fide, ad cognoscendum
eum, et virtutem resurrectionis ejus, et communicationem
passionum ejus.</hi> Et ipsa virtus tua erit;
communicatio passionum Christi, virtus tua erit.</p>
          </div3>
<div3>
            <head>14.</head>
            <p>
 <hi>Communicatio passionum Christi ex charitate.</hi> 
Quid autem erit in communicationibus passionum
Christi, si charitas non erit? Nonne inveniuntur
torti latrones in tanta fortitudine corporum, ut
quidam eorum non solum conscios prodere noluerint,
sed nec nomina sua confiteri dignati sint; inter cruciatus,
inter tormenta, effossis lateribus, et pene
perditis membris, manserit animus in obstinatione
nequissima? Vide ergo quid amabant. Facere tamen
ista sine magno amore non poterant. Sed non sic
amator Dei. Deus non amatur, nisi de Deo. Amavit
ille nescio quid aliud de carne, sicut homo. Quodlibet
amaverit, socios suos amaverit, conscientiam
scelerum amaverit, gloriam in facinoribus amaverit;
quodlibet amaverit, multum amavit, qui torqueri potuit,
deficere non potuit. Si ergo ille non potuit, qui
torqueri potuit, deficere non potuit; si ergo ille non
potuit tanta perferre sine amore; nec tu poteris communicare
Christi passionibus sine amore.
</p>
          </div3>
        </div2>

<div2>
          <head>CAPUT XII.</head>
<div3>
            <head>15.</head>
            <p>
 <hi>Charitas et dilatatio cordis a
Spiritu sancto.</hi> Sed quaero quo amore. Non sit cupiditas,
sed sit charitas. <hi>Si</hi> enim, inquit, <hi>tradidero corpus
meum ut ardeam, et charitatem non habeam; nihil
mihi prodest <note>(I Cor. XIII, 3)</note>
            </hi>. Ut prosit tibi communicatio
passionum Christi, charitas adsit. Unde tibi
charitas? O mendicissima infirmitas, unde tibi charitas
Dei? Vis ostendo tibi unde sit tibi? Ipsum interroga
horrearium dominicum. Si enim in te fuerit
charitas Dei, communicabis Christi passionibus et
<pb n="0924"/>
verus eris martyr. In quo charitas coronatur, ipse
erit verus martyr. Unde ergo tibi? <hi>Habemus thesaurum
istum in vasis fictilibus,</hi> ait ipse Apostolus, <hi>ut
eminentia virtutis sit Dei, et non ex nobis <note>(II Cor. IV, 7)</note>
            </hi>.
Ergo unde tibi charitas, nisi quia <hi>diffusa est in cordibus
nostris per Spiritum sanctum qui datus est nobis <note>(Rom. V, 5)</note>
            </hi>.
Ecce ad quod geme. Contemne spiritum
tuum, accipe Spiritum Dei. Non timeat spiritus
tuus, ne cum coeperit in te habitare Spiritus Dei,
angustias patiatur in corpore tuo. Cum habitare in
corpore tuo coeperit Spiritus Dei, non inde excludet
spiritum tuum: noli timere. Si divitem aliquem
hospitio suscipias, pateris angustias; ubi maneas tu
non invenis, ubi illi lectus paretur, ubi conjux, ubi
filii, ubi familia. Quid ago, inquis? Quo eo? quo
migrabo? Suscipe divitem Spiritum Dei: dilataberis,
non angustaberis. <hi>Dilatasti gressus tuos subter me <note>(Psal. XVII, 37.)</note>
            </hi>:
dicis. Hospiti tuo dicturus es, <hi>Dilatasti
gressus meos subter me.</hi> Quando non hic eras, angustias
patiebar: implesti cellam meam, et non me
exclusisti, sed angustiam meam. Cum enim dicit, <hi>Charitas Dei diffusa est,</hi> 
 ipsa diffusio latitudinem
significat. Non ergo timeas angustias, recipe hospitem
istum: et non sit hospes quasi de transeuntibus.
Non enim habet dare discedendo: Veniens habitet
in te, et dedit. Ipsius esto, non te deserat, non
inde migret: tene illum omnino, et dic illi, <hi>Domine
Deus noster, posside nos <note>(Isai. XXVI, 13, sec. LXX)</note>
            </hi>.
</p>
          </div3>
        </div2>

<div2>
          <head>CAPUT XIII.</head>
<div3>
            <head>16.</head>
            <p>
 <hi>Apostolus imperfectum se profitetur.</hi> 
Ergo ad hoc, inquit, habeamus justitiam, quae
ex Deo est, ad cognoscendum eum, et virtutem resurrectionis
ejus, et communicationem passionum
ejus, conformati morti ipsius. <hi>Consepulti enim,</hi> inquit, <hi>sumus cum Christo per Baptismum in mortem; ut quemadmodum
Christus surrexit a mortuis, sic et nos in novitate
vitae ambulemus 
 <note>(Rom. VI, 4)</note>
            </hi>. Morere, ut vivas:
sepelire, ut resurgas. Cum enim sepultus fueris, et
resurrexeris; tunc verum erit, Sursum cor. Sapuit quod
dixi. Numquid iste sermo saperet, nisi esset in vobis
interna dulcedo? <hi>Conformatus,</hi> inquit, <hi>morti ipsius, si
quo modo occurram in resurrectionem mortuorum.</hi> De justitia
loquebatur, justitia quae est ex fide Christi,
justitia quae a Deo est, et sic cuncta exsecutus est.
Et cum justitiam quaereret dicens, <hi>Ut inveniar in illo
non habens meam justitiam, quae ex Lege est, sed justitiam
quae est ex fide Christi, quae est ex Deo;</hi> dicit
modo, <hi>Si quo modo occurram in resurrectionem mortuorum.</hi> 
Quare dixisti, <hi>Si quo modo occurram? Non
quia jam acceperim, aut jam perfectus sim: sequor
autem, si quo modo apprehendam, in quo et apprehensus
sum a Christo Jesu.</hi> Praevenit me justitia ipsius,
sequatur illum mea. Tunc autem sequetur mea, si
non sit mea. <hi>Si quo modo occurram. Non quia jam
acceperim, aut jam perfectus sim.</hi> Coeperunt mirari,
qui hoc audiebant dicentem Apostolum: <hi>Non quia
jam acceperim, aut jam perfectus sim.</hi> Quid est quod
<pb n="0925"/>
nondum acceperat? Fidem habebat, virtutem habebat,
spem habebat, charitate flagrabat, virtutes operabatur,
invictissime praedicabat, omnes persecutiones
tolerabat, in omnibus patiens, amans Ecclesiam,
sollicitudinem omnium Ecclesiarum corde gestans:
quid nondum acceperat? <hi>Non quia jam acceperim, aut
jam perfectus sim.</hi> Quid est quod dicis? Dicis, et miramur;
dicis, et stupemus. Novimus enim quid audiamus:
quid dicis? <hi>Fratres,</hi> ait. Quid est quod dicis?
quid dicis? <hi>Ego me non arbitror apprehendisse.</hi> Nolite,
inquit, in me falli: plus me ipse novi quam vos.
Si nescio quid mihi desit; nescio quid adsit. <hi>Ego me
ipsum non arbitror apprehendisse. Unum autem:</hi> hoc
non me arbitror apprehendisse. Multa habeo, et
unum nondum apprehendi. <hi>Unam petii a Domino,
hanc requiram.</hi> Quid petisti, aut quid requiris? <hi>Ut
inhabitem in domo Domini per omnes dies vitae meae.</hi> 
Utquid? <hi>Ut contempler delectationem Domini <note>(Psal.
XXVI, 4.)</note>
            </hi>. Ipsum est unum, quod se dicebat nondum
apprehendisse Apostolus: et quantum illi deerat, in
tantum nondum perfectus erat.
</p>
          </div3>
        </div2>

<div2>
          <head>CAPUT XIV.</head>
<div3>
            <head>17.</head>
            <p>
 <hi>Marthae et Mariae officia. Contemplatio.</hi> 
Meministis, fratres mei, evangelicae illius
lectionis, ubi duae sorores Dominum susceperunt,
Martha et Maria. Certe recolitis: Martha in multo
ministerio conversabatur et occupata erat circa curam
domus; quippe Dominum hospitio receperat et discipulos
ejus. Satagebat omni cura religiosissima, ne
sancti apud eam ullam paterentur injuriam. Cum ergo
esset occupata circa multum ministerium, Maria soror
ejus sedebat ad pedes Domini, et verbum ejus audiebat.
Illa in labore stomachabunda, quod illam videret
sedentem, et de suis laboribus nihil curantem,
interpellavit Dominum: <hi>Placet,</hi> inquit, <hi>tibi, Domine,
quod soror mea deseruit me, et ecce tantum in ministerio
laboro?</hi> Et Dominus: <hi>Martha, Martha, circa multum
es occupata. Porro unum est necessarium. Maria meliorem
partem elegit, quae non auferetur ab ea <note>(Luc. X,
38-42)</note>
            </hi>. Tu bonam, sed ista meliorem. Tu bonam (bonum
est enim conversari in obsequio sanctorum), sed
ista meliorem. Denique quod tu elegisti, transit. Ministras
esurientibus, ministras sitientibus, ministras lectulos
dormituris, praebes domum habitare volentibus: omnia
ista transeunt. Erit tempus ubi nemo esuriat, nemo
sitiat, nemo dormiat. Ergo cura tua auferetur a te. <hi>Maria meliorem elegit partem, quae non auferetur ab ea.
Non auferetur:</hi> 
 contemplari elegit, verbo vivere elegit.
Qualis erit vita de Verbo sine verbo? Modo ista vivebat
de Verbo, sed sonante verbo. Erit vita de Verbo,
nullo sonante verbo. Ipsum Verbum vita est. <hi>Similes
ei erimus, quoniam videbimus eum sicuti est <note>(I Joan. III,
2)</note>
            </hi>. Ipsa erat una, ut contemplaretur delectationem
Domini. Hoc in saeculi hujus nocte non possumus. <hi>Mane astabo tibi, et contemplabor 
 <note>(Psal. V, 5)</note>
            </hi>. Ergo, <hi>Ego,</hi> 
 inquit, <hi>me non arbitror apprehendisse. Unum
autem.</hi> 
</p>
          </div3>
        </div2>

<div2>
          <head>CAPUT XV.</head>
<div3>
            <head>18.</head>
            <p>
<pb n="0926"/> <hi>Proficienaum semper in via ad
Deum.</hi> Quid ergo facio? <hi>Quae retro oblitus, in ea quae
ante sunt extentus, secundum intentionem sequor.</hi> Adhuc
sequor: <hi>ad palmam supernae vocationis Dei in
Christo Jesu.</hi> Adhuc sequor, adhuc proficio, adhuc
ambulo, adhuc in via sum, adhuc me extendo, nondum
perveni. Ergo si et tu ambulas, si te extendis, si
ea quae ventura sunt cogitas; obliviscere praeterita,
noli in ea respicere, ne ibi remaneas ubi respexeris.
Mementote uxoris Lot <note>(Luc. XVII, 32)</note>. <hi>Quotquot ergo
perfecti, hoc sapiamus.</hi> Dixerat, Non sum perfectus,
et dicit, <hi>Quotquot perfecti, hoc sapiamus. Ego me non
arbitror apprehendisse. Non quia jam acceperim, aut
jam perfectus sim:</hi> et dicit, <hi>Quotquot perfecti, hoc
sapiamus.</hi> Perfecti, et non perfecti: perfecti viatores,
nondum perfecti possessores. Et ut noveritis quod
perfectos viatores dicat; qui jam in via ambulant,
perfecti viatores sunt: ut scias viatores eum dixisse,
non habitatores, non possessores; audi quod sequitur: <hi>Quotquot ergo perfecti, hoc sapiamus. Et si quid
aliter sapitis,</hi> 
 ne forte subrepat vobis, quia vos aliquid
estis. Qui autem se ipsum putat esse aliquid, cum nihil
sit, se ipsum seducit <note>(Galat. VI, 3)</note>. Et qui se putat
aliquid scire, necdum scit quemadmodum oportet
scire <note>(I Cor. VIII, 2)</note>. Ergo, <hi>Et si quid aliter sapitis,</hi> 
quasi parvuli; <hi>id quoque vobis Deus revelabit. Verumtamen
in quo pervenimus, in eo ambulemus.</hi> Ut revelet
nobis Deus et quod aliter sapimus, in quo pervenimus,
non in eo remaneamus, sed in eo ambulemus.
Videtis quia viatores sumus. Dicitis, Quid est ambulare?
Breviter dico, Proficere; ne forte non intelligatis,
et pigrius ambuletis. Proficite, fratres mei, discutite
vos semper sine dolo, sine adulatione, sine palpatione.
Non enim aliquis est intus tecum, cui erubescas,
et jactes te. Est ibi, sed cui placet humilitas,
ipse te probet. Proba et te ipsum tu ipse. Semper
tibi displiceat quod es, si vis pervenire ad id quod
nondum es. Nam ubi tibi placuisti, ibi remansisti. Si
autem dixeris, Sufficit; et peristi: Semper adde,
semper ambula, semper profice: noli in via remanere,
noli retro redire, noli deviare. Remanet, qui
non proficit; retro redit, qui ad ea revolvitur unde
jam abscesserat; deviat, qui apostatat. Melius it claudus
in via, quam cursor praeter viam. Conversi ad
Dominum etc.
</p>
          </div3>
        </div2>
      </div1>



<div2>
        <head>SERMO CLXX . <hi>De iisdem verbis Apostoli, Philipp., cap.</hi> III, 6-16, Secundum justitiam quae ex Lege est, qui fuerim sine querela, etc., <hi>deque verbis Psalmi</hi> CXLII, 1, 2, Exaudi me in tua justitia, etc., <hi>ac postremo de lectione Evangelii Joannis, cap.</hi> VI, 39, Voluntas Patris est ut omnia quae dedit mihi, non pereant, etc..</head>
        <head>CAPUT I.</head>
<div3>
          <head>1.</head>
          <p>
 <hi>Justitia ex Lege Apostolo damnum
<pb n="0927"/>
videtur.</hi> Divinae lectiones omnes ita sibi connectuntur,
tanquam una sit lectio: quia omnes ex uno ore procedunt.
Multa sunt ora ministerium sermonis gerentium:
sed unum est os ministros implentis. Audivimus apostolicam
lectionem, et forte aliquem moveat quod ibi
scriptum est: <hi>Secundum justitiam quae ex lege est, qui
fuerim sine querela. Quae mihi lucra fuerunt, haec propter
Christum damna esse duxi.</hi> Deinde secutus ait: <hi>Non solum
damna, sed etiam stercora existimavi esse, ut Christum
lucrifaciam, et inveniar in illo non habens meam justitiam
quae ex lege est, sed justitiam quae est ex fide Jesu
Christi.</hi> Quomodo enim stercora existimavit et damna,
secundum justitiam quae ex lege est, conversari sine
querela? Quis enim legem dedit? Nonne ipse legem praemisit,
qui postea reis legis cum indulgentia venit? Sed
his eum credimus venisse cum indulgentia, quos reos
lex tenebat. Numquid autem lex reos tenebat eos
qui secundum justitiam quae ex lege est conversati
sunt sine querela? Si ergo indulgentiam et
veniam peccatorum reis legis attulit Dominus, non
attulit Paulo apostolo, qui dicit sine querela se in
lege conversatum? Sed ipsum audiamus alio loco: <hi>Non ex operibus,</hi> 
 inquit, <hi>quae nos fecimus, sed secundum
suam misericordiam salvos nos fecit, per lavacrum
regenerationis <note>(Tit. III, 5)</note>
          </hi>. Et iterum, <hi>Qui prius fui
blasphemus, et persecutor, et injuriosus: sed misericordiam
consecutus sum <note>(I Tim. I, 13)</note>
          </hi>, et reliqua. Hac se
constituit conversatum in lege sine querela, hac talem
se confitetur fuisse peccatorem, ut omnis peccator propterea
de se non desperet, quia Paulus meruit indulgentiam.
</p>
        </div3>
      </div2>

<div2>
        <head>CAPUT II.</head>
<div3>
          <head>2.</head>
          <p>
 <hi>Dictum Apostoli sic accipiendum, ut
caveatur error Manichaeorum de lege veteri. Lex ad quid
data. Originale peccatum.</hi> Videte, fratres, et vim sermonis
hujus intuemini, quomodo Paulus apostolus
damna existimat et stercora, ubi sine querela dicit se
conversatum fuisse. Hac impletor legis, hac reus legis,
uno eodemque tempore, ante Baptismum, ante gratiam.
Sed non sine causa damna esse dicit: ne subintrent
cogitationes noxiae, hoc ideo dixisse apostolum
Paulum, quod alius dederit legem, alius Evangelium:
sicut Manichaeus mente perversa sentit, et reliqui
haeretici, qui dixerunt, alium fuisse datorem legis
quae data est per Moysen, alium autem largitorem evangelicae
gratiae; illum quidem Deum malum, illum vero
Deum bonum. Quid miramur, fratres? In obscuritate
legis, tanquam in clausis ostiis, caliginem passi sunt;
quia non pietate pulsaverunt. Invenimus aliquando
eumdem Paulum apertissime dicere, legem bonam
esse <note>(Rom. VII, 12)</note>: quam tamen ideo datam dicit
esse, ut abundaret peccatum; et ideo abundasse peccatum,
ut superabundaret gratia <note>(Id. V, 20)</note>. Praesumebant
enim homines de viribus suis, et faciendo
quidquid sibi licere arbitrabantur, peccabant in legem
Dei occultam. Unde ista lex manifesta promulgata
est eis, qui omnino sibi rei esse non videbantur. Data
est illis lex, non quae sanaret, sed quae aegrotantes
<pb n="0928"/>
probaret. Lex praecucurrit ante medicum, ut se
aegrotus, qui se sanum putabat, inveniret aegrotum:
et dixit: <hi>Non concupisces <note>(Rom. VII, 7)</note>
          </hi>. Et quia ante
datam legem praevaricatio nondum erat: <hi>Ubi enim
non est,</hi> inquit, <hi>lex, nec praevaricatio <note>(Id. IV, 15)</note>
          </hi>:
antea sine lege peccabatur; data vero lege posteaquam
peccatum est, amplius peccatum est, quia cum
praevaricatione peccatum est. Invenit se homo vinci
a cupiditatibus suis, quas mala consuetudine adversum
se nutriebat; qui etiam cum vinculo et obligatione
peccati ex Adam fuerat propagatus. Unde dicit
Apostolus: <hi>Fuimus et nos aliquando natura filii irae <note>(Ephes. II, 3)</note>
          </hi>.
Inde est, quod nec unius diei infantem
mundum dicit a peccato <note>(Job XIV, 4, sec. 70)</note>: non
ex eo quod commisit, sed ex eo quod contraxit.
</p>
        </div3>
      </div2>

<div2>
        <head>CAPUT III.</head>
<div3>
          <head>3.</head>
          <p>
 <hi>Peccatum in Christo nullum.</hi> 
Audi Psalmum interiora dicentem, et peccatorum
nostrorum secretiora canentem. Ex persona enim generis
humani dicitur Christo: <hi>Tibi soli peccavi, et
malignum coram te feci.</hi> Non ex persona unius David
hoc dicit, sed ex Adam persona, de quo est genus humanum.
Audi enim sequentia: <hi>Tibi,</hi> inquit, <hi>soli peccavi,
et malignum coram te feci; ut justificeris in sermonibus
tuis.</hi> Christo dicitur: unde hoc intelligimus?
Audi quod sequitur: <hi>Et vincas, eum judicaris <note>(Psal.
L, 6)</note>
          </hi>. Non est judicatus Deus Pater, non est judicatus
Deus Spiritus sanctus: non invenimus nisi solum
Filium in ista carne, quam de nostra massa suscipere
dignatus est, judicatum: non ex modo concupiscentiae
hominis et feminae: virgo credidit, virgo concepit,
virgo peperit, virgo permansit. Et ideo dicitur, <hi>Et vincas, cum judicaris.</hi> 
 Judicatus est enim, et vicit;
quia sine peccato judicatus est. Patientiae fuit sustinere
judicium, non reatus. Multi innocentes judicantur,
sed in ipsis causis quas agunt. Nam de reliquo,
peccato non carent; quia sicut ante homines facti,
sic ante Deum cogitationis peccatum est. Factum
tuum coram oculis Dei, cogitatio tua est. Testis
facti est ipse judex: accusatrix facti ipsa conscientia.
Ergo ille vere innocens judicatus est, et ideo vicit.
Solus enim vicit, non de judice Pontio Pilato, neque
de Judaeis saevientibus; sed de ipso diabolo, qui
omnia nostra peccata rimatur diligentia invidentiae.
</p>
        </div3>
      </div2>

<div2>
        <head>CAPUT IV.</head>
<div3>
          <head>4.</head>
          <p>
 <hi>Mundus, peccatores et dilectores
mundi. Solus Christus innocens. Originale peccatum.</hi> 
Et quid ait Dominus Jesus de ipso diabolo? <hi>Ecce venit
princeps mundi hujus.</hi> Jam saepe dictum est Charitati
vestrae, mundum istum appellari peccatores.
Et quare peccatores nomine mundi appellantur? Quia
dilectione mundi inhabitant mundum. Qui enim non
diligunt mundum, non habitant in eo quod non diligunt. <hi>Nostra,</hi> 
 inquit, <hi>conversatio in coelis est <note>(Philipp.
III, 20)</note>
          </hi>. Si ergo qui diligit Deum, in coelo habitat
cum Deo; qui diligit mundum, in mundo cum principe
habitat mundi. Omnes itaque dilectores mundi,
ipsi sunt mundus: habitatores mundi, non carne,
<pb n="0929"/>
quod omnes justi; sed animo, quod soli peccatores,
quibus princeps est diabolus. Quomodo dicitur domus
habitatores domus: secundum quam sententiam dicimus
malam domum esse marmoratam, et bonam
domum esse fumigatam. Invenis domum fumosam,
quam boni habitant, et dicis, Bona domus. Invenis
domum marmoratam et laqueatam, quam possident
iniqui, et dicis, Mala domus: domum appellans non
parietes et receptacula corporum, sed ipsos habitatores.
Sic mundum appellavit Scriptura habitatores
mundi per concupiscentiam dilectionis, non per
conversationem corporis. Ergo, <hi>Ecce,</hi> inquit, <hi>venit
princeps mundi, et in me nihil invenit.</hi> In solo ipso
nihil invenit diabolus. Et tanquam diceretur ei, Quare
ergo moreris? ibi sequitur, <hi>Sed ut sciant omnes quia
voluntatem Patris mei facio, surgite, eamus hinc <note>(Joan.
XIV, 30, 31)</note>
          </hi>. Surgit, et it ad passionem. Quare? <hi>Quia
voluntatem Patris mei facio.</hi> Propter hanc ergo singularem
innocentiam ait Psalmus, <hi>Tibi soli peccavi, et
malignum coram te feci; ut justificeris in sermonibus
tuis, et vincas cum judicaris:</hi> quia nihil mali in te invenit.
Quare autem in te invenit, o genus humanum?
Quia sequitur et dicit, <hi>Ego enim in iniquitate conceptus
sum, et in peccatis concepit me mater mea <note>(Psal. L,
6, 7)</note>
          </hi>. Dicit hoc David. Quaere unde natus sit David;
invenies de legitima uxore, de nullo adulterio. Secundum
quam ergo propaginem dicit, <hi>In iniquitate
conceptus sum;</hi> nisi quia ibi est quiddam de mortis
propagine, quod secum trahit omnis qui ex conjunctione
viri et feminae nascitur?
</p>
        </div3>
      </div2>

<div2>
        <head>CAPUT V.</head>
<div3>
          <head>5.</head>
          <p>
 <hi>Conversatio sine querela secundum
legem.</hi> Habens ergo unusquisque concupiscentiam,
attendat legem dicentem, <hi>Non concupisces <note>(Exod.
XX, 16)</note>
          </hi>: invenit in se quod lex prohibet, et fit reus
legis. Inveniens autem in se cui subditus est, incipiat
jam dicere, <hi>Condelector legi Dei secundum interiorem
hominem: video autem aliam legem in membris meis,
repugnantem legi mentis meae, et captivantem me in
lege peccati, quae est in membris meis.</hi> Cognovit se
aegrotum, imploret medicum: <hi>Infelix ego homo, quis
me liberabit de corpore mortis hujus?</hi> Respondeat medicus, <hi>Gratia Dei per Jesum Christum Dominum nostrum <note>(Rom. VII, 22-25)</note>
          </hi>.
 <hi>Gratia Dei,</hi> non merita tua.
Quare ergo te dixisti in lege cum justitia sine querela
conversatum? Attendite: sine querela dixit hominum.
Est enim quaedam justitia, quam potest homo
implere, ut nullus hominum queratur de homine.
Dicit enim, <hi>Non concupiscas alienum.</hi> Tu si non rapueris
alienum, nulla querela erit hominum. Ergo
aliquando concupiscis, et non rapis. Sed sententia
Dei supra te est, quia concupiscis: reus es legis, sed
in oculis legislatoris. Sine querela vivis: quare ergo
ista damna? quare ista stercora? Constrictior est aliquanto
nodus iste: sed solvet qui solet. Hoc autem
non ego solus pia subjectione, sed omnes pia intentione
mereamur. Quidquid faciebant Judaei, unde homines
non quererentur, et esset ipsis conversatio in
<pb n="0930"/>
lege sine querela, sibi tribuebant, et ipsam justitiam
secundum legem viribus suis assignabant:
implere non poterant, sed in tantum faciebant, in
quantum poterant; sibi tribuendo, nec hoc pie implebant.
</p>
        </div3>
      </div2>

<div2>
        <head>CAPUT VI.</head>
<div3>
          <head>6.</head>
          <p>
 <hi>Justitia hominis nisi a Deo, nulla.</hi> 
Hoc ergo dicit legem implere, hoc est, non concupiscere.
Quis hoc qui vivit, potest? Adjuvet nos
Psalmus, qui modo cantatus est, <hi>Exaudi me in tua
justitia:</hi> hoc est, non in mea. Si diceret, Exaudi me
in justitia mea: tanquam meritum vocaret. Vocat
quidem in nonnullis locis et suam justitiam: sed hic
melius discernit, quia et suam quando dicit, datam
dicit; quomodo dicimus, <hi>Panem nostrum quotidianum
da nobis hodie <note>(Luc. XI, 3)</note>
          </hi>. Quomodo, <hi>nostrum;</hi> quomodo, <hi>da?</hi> 
 Ergo hic distinctius loquens ait, <hi>Exaudi
me in tua justitia.</hi> Et sequitur, <hi>Et non intres in judicium
cum servo tuo.</hi> Quid est, <hi>Non intres in judicium
cum servo tuo?</hi> Non stes mecum in judicio, exigendo
a me omnia quae praecepisti, exigendo omnia quae
jussisti. Nam reum me invenies, si in judicium intraveris
mecum. Opus est ergo, inquit, mihi misericordia
tua potius, quam liquidissimo judicio tuo.
Quare ergo, <hi>Ne intres in judicium cum servo tuo?</hi> 
Sequitur, et dicit, <hi>Quia non justificabitur in conspectu
tuo omnis vivens.</hi> Servus enim sum: quare mecum
stas in judicio? Misericordia Domini utar. Quare? <hi>Quoniam non justificabitur in conspectu tuo omnis vivens.</hi> 
Quid dixit? Quamdiu vivitur in hac vita, nemo
justificatus est, sed in conspectu Dei. Non frustra addidit, <hi>in conspectu tuo:</hi> 
 nisi quia potest esse justificatus
aliquis in conspectu hominum, ut et illud impleatur, <hi>Secundum justitiam quae ex lege est, qui fuerim
sine querela,</hi> 
 in conspectu hominum. Refer ad conspectum
Dei: <hi>Non justificabitur in conspectu tuo omnis
vivens.</hi> 
</p>
        </div3>
      </div2>

<div2>
        <head>CAPUT VII.</head>
<div3>
          <head>7.</head>
          <p>
 <hi>Justitia hujus vitae ad justitiam
futuram collata, quam nihili facienda.</hi> Quid ergo facturi
sumus? Clamemus, <hi>Ne intres in judicium cum
servo tuo.</hi> Clamemus, <hi>Infelix ego homo, quis me liberabit
de corpore mortis hujus? Gratia Dei per Jesum
Christum Dominum nostrum.</hi> Hoc ergo Psalmum audivimus,
hoc Apostolum audivimus; quia cum fuerit
illa justitia secundum quam vivunt Angeli, cum fuerit
illa justitia ubi nulla erit concupiscentia, inde unusquisque
metiatur se quid est modo, et quid erit tunc;
et inveniet in comparatione illius justitiae, istam
damna esse et stercora. Quisquis autem putat se
modo posse implere justitiam, cum vixerit bene
atque innocenter secundum probabilitatem existimationis
humanae; in via remansit: non desiderat
melius, quia implesse se putat; maximeque sibi tribuens,
erit superbus. Et melior est peccator humilis,
quam justus superbus. Ideo ait, <hi>Et inveniar in illo non
habens meam justitiam, quae ex lege est,</hi> sicut Judaei
putabant; <hi>sed justitiam quae ex fide est Christi Jesu.</hi> 
<pb n="0931"/>
Deinde secutus ait, <hi>Si quo modo occurram in resurrectionem
mortuorum.</hi> Ibi se credidit impleturum esse
justitiam, id est, plenam se habiturum justitiam. In
comparatione resurrectionis illius, stercus est tota
vita quam gerimus. Adhuc Apostolum audi apertius
dicentem, <hi>Si quo modo occurram in resurrectionem
justorum</hi>: <hi>non quia jam acceperim, aut jam perfectus
sim</hi> Et contexit deinde, <hi>Fratres, ego me non arbitror
apprehendisse.</hi> Quomodo comparat justitiam justitiae,
salutem saluti, fidem speciei, peregrinationem civitati?
</p>
        </div3>
      </div2>

<div2>
        <head>CAPUT VIII.</head>
<div3>
          <head>8.</head>
          <p>
 <hi>Perfectae justitiae desiderio contemnenda
praesens justitia.</hi> Attendite quomodo hoc
impleat: <hi>Fratres, ego me non arbitror apprehendisse.
Unum autem.</hi> Quid <hi>unum,</hi> nisi ex fide vivere, spe salutis
aeternae, ubi erit plena et perfecta justitia, in
cujus comparatione damna sunt quae transitura sunt,
et stercora quae reprobanda sunt? Quid ergo, <hi>Unum
autem, quae retro oblitus, in ea quae ante sunt extentus,
secundum intentionem sequor ad palmam supernae vocationis
Dei in Christo Jesu.</hi> Et ad eos qui de sua perfectione
 possent praesumere, <hi>Quotquot autem perfecti
sumus, hoc sapiamus.</hi> Jam dudum dixerat se imperfectum,
nunc autem perfectum. Quare, nisi quia ipsa
est perfectio hominis, invenisse se non esse perfectum? <hi>Quotquot autem perfecti sumus, hoc sapiamus.
Et si quid forte aliter sapitis, id quoque vobis Deus
revelabit:</hi> 
 id est, ut si vos in aliquo profectu animi
justificatos probatis, legendo Scripturas, et inveniendo
quae sit vera et perfecta justitia, inveniatis
vos reos, et desiderio futurorum damnetis praesentia,
vivatis ex fide et spe et charitate; et intelligatis quia
quod adhuc creditis, nondum videtis; quod adhuc
speratis, nondum tenetis; quod adhuc desideratis, nondum
impletis. Et si talis est charitas peregrinantium,
qualis erit videntium? Ergo ille qui docebat justitiam
Dei, et non constituebat suam, clamabat de Psalmo, <hi>Exaudi me in tua justitia. Et non intres in judicium
cum servo tuo; quoniam non justificabitur in conspectu
tuo omnis vivens.</hi> 
</p>
        </div3>
      </div2>

<div2>
        <head>CAPUT IX.</head>
<div3>
          <head>9.</head>
          <p>
 <hi>Perfecta justitia et felicitas cum
videbitur Deus.</hi> Secundum hanc vitam dicitur Moysi, <hi>Nemo faciem Dei vidit, et vixit 
 <note>(Exod. XXXIII, 20)</note>
          </hi>.
Non enim vivendum est in hac vita, ut illam faciem
videamus. Moriendum est mundo, ut Deo in sempiternum
vivamus. Tunc non peccabimus, non solum factis,
sed nec concupiscentiis, cum illam faciem videbimus,
quae vincit omnes concupiscentias. Tam enim
dulcis est, fratres mei, tam pulchra, ut illa visa nihil
aliud possit delectare. Satietas erit insatiabilis, nullum
fastidium; semper esuriemus, semper saturi erimus.
Audi ipsas duas sententias de Scriptura: <hi>Qui
bibunt me,</hi> dicit Sapientia, <hi>adhuc sitient; et qui edunt
me, adhuc esurient <note>(Eccli. XXIV, 29)</note>
          </hi>. Sed ne putes
quia ibi erit indigentia et fames, audi Dominum: <hi>Qui biberit ex aqua hac, non sitiet in aeternum 
 <note>(Joan.
IV, 13)</note>
          </hi>. Sed dicis: Quando erit? Quandocumque erit,
<pb n="0932"/>
tamen exspecta Dominum, sustine Dominum, viriliter
age, et confortetur cor tuum <note>(Psal. XXVI, 14)</note>.
Numquid tanta restant, quanta peracta sunt? Intende
ab Adam usque ad hodiernum diem, quot saecula evoluta
sunt, et ecce jam non sunt. Pauci dies remanent
quodam modo: sic enim dicendum est quod remanet
in comparatione transactorum saeculorum. Exhortemur
invicem, exhortetur nos ille qui venit ad nos,
qui cucurrit viam, et dixit, Sequimini: qui ascendit
prior in coelum, ut caput de sublimioribus subveniat
caeteris membris in terra laborantibus; qui dixit de
coelo, <hi>Saule, Saule, quid me persequeris <note>(Act. IX, 4)</note>
          </hi>?
Ergo nemo desperet: reddetur nobis in fine quod
promissum est; ibi implebitur illa justitia.
</p>
        </div3>
      </div2>

<div2>
        <head>CAPUT X.</head>
<div3>
          <head>10.</head>
          <p>
 <hi>Dies noster, Christus. Toto desiderio
tendendum in coelum.</hi> Audistis et Evangelium his
sermonibus concordare. <hi>Voluntas,</hi> inquit, <hi>Patris est,
ut omnia quae dedit mihi non pereant, sed habeant vitam
aeternam; et ego resuscitabo eos in novissimo die.</hi> 
Se ipsum primo die, nos novissimo die. Primus dies
ad caput Ecclesiae. Dies enim noster Dominus Christus,
non facit occasum. Novissimus dies, erit finis
saeculi. Nolo dicas: Quando iste erit? Generi humano
longe erit, unicuique hominum prope erit; quia novissimus
dies est cujusque dies mortis. Et enim cum
hinc exieris, recipieris pro meritis, et resurges ad recipienda
quae gessisti. Tunc Deus coronabit, non tam
merita tua, quam dona sua. Quidquid tibi donavit, si
servasti, cognoscet. Nunc ergo, fratres, desiderium
nostrum non sit, nisi in coelum; non sit, nisi ad vitam
aeternam. Nemo sibi placeat, quasi qui hic juste vixerit,
et comparet se illis qui male vivunt, secundum
Pharisaeum qui se justificabat <note>(Luc. XVIII, 11)</note>, qui
non audierat Apostolum, <hi>Non quia jam acceperim, aut
jam perfectus sim.</hi> Ergo non acceperat adhuc hoc
quod desiderabat. Pignus acceperat, sic dixit: <hi>Qui dedit
nobis pignus Spiritum <note>(II Cor. V, 5)</note>
          </hi>. Cujus rei pignus
erat, ad hoc pervenire cupiebat: participatio
quaedam, sed distat. Aliter modo participamus, aliter
tunc participabimus. Modo per fidem, per spem, in
eodem Spiritu: tunc autem species erit, res erit;
idem autem Spiritus, idem Deus, eadem plenitudo.
Qui clamat absentibus, exhibebit praesentibus: qui
vocat peregrinos, nutriet et alet in patria.
</p>
        </div3>
      </div2>

<div2>
        <head>CAPUT XI.</head>
<div3>
          <head>11.</head>
          <p>
 <hi>Via nostra, Christus.</hi> Via nobis
factus est Christus, et desperamus nos perventuros?
Via ista finiri non potest, praecidi non potest, corrumpi
non potest, nec pluvia, nec diluviis, nec a latronibus
obsideri. Ambula securus in Christo, ambula;
ne offendas, ne cadas, ne retro respicias, ne in
via remaneas, ne a via recedas. Ista omnia praecave
tantum, et pervenisti. Cum perveneris, tunc jam gloriare
ex hoc: noli in te. Nam qui se laudat, Deum
non laudat; sed se a Deo avertit: quomodo qui vult
recedere ab igne, ignis calidus remanet, sed ille frigescit:
quomodo qui vult recedere a lumine, si recesserit,
lumen in se lucidum remanet, sed ille tenebratur.
Non recedamus a calore Spiritus, a lumine
veritatis. Vocem modo audivimus, tunc autem facie ad
<pb n="0933"/>
faciem videbimus. Nemo sibi placeat, nemo alii insultet.
Omnes sic velimus proficere, ut non invideamus
proficientibus, non insultemus deficientibus: et erit
in nobis cum gaudio impletum quod promissum est in
Evangelio, <hi>Et ego resuscitabo eos in novissimo die.</hi> 
</p>
        </div3>
      </div2>

<div1>
        <head>SERMO CLXXI . <hi>De verbis Apostoli,</hi> Gaudete in Domino semper, <hi>etc. Philipp., cap.</hi> IV, V\. 4-6.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Gaudium sit in Domino,
non in saeculo. Dominus nobis proximus.</hi> Gaudere
nos Apostolus praecipit, sed in Domino, non in
saeculo. <hi>Quicumque</hi> enim <hi>voluerit amicus esse hujus
mundi,</hi> sicut Scriptura dicit, <hi>inimicus Dei reputabitur <note>(Jacobi IV, 4)</note>
            </hi>.
Sicut autem non potest homo duobus
dominis servire <note>(Matth. VI, 24)</note>; sic nemo potest gaudere
et in saeculo, et in Domino. Multum inter se haec
duo gaudia differunt, suntque omnino contraria.
Quando gaudetur in saeculo, non gaudetur in Domino:
quando gaudetur in Domino, non gaudetur in
saeculo. Vincat gaudium in Domino, donec finiatur
gaudium in saeculo. Gaudium in Domino semper augeatur:
gaudium in saeculo semper minuatur, donec
finiatur. Non ideo ista dicuntur, quoniam in hoc saeculo
cum sumus, gaudere non debemus; sed ut etiam
in hoc saeculo constituti, jam in Domino gaudeamus.
Sed ait aliquis: In saeculo sum; utique si gaudeo, ibi
gaudeo ubi sum. Quid enim? quia es in saeculo, in
Domino non es? Audi eumdem apostolum ad Athenienses
loquentem, et in Actibus apostolorum dicentem
de Deo et de Domino Creatore nostro, <hi>In illo vivimus,
et movemur, et sumus <note>(Act. XVII, 28)</note>
            </hi>. Qui enim
ubique est, ubi non est? Nonne ad hoc nos exhortabatur? <hi>Dominus in proximo est, nihil solliciti fueritis.</hi> 
Magnum est hoc, quod ascendit super omnes coelos, et
proximus est eis qui versantur in terris. Quis est iste
longinquus et proximus, nisi qui nobis misericordia
factus est proximus?
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Samaritanus homini sauciato subveniens,
Christus.</hi> Totum enim genus humanum est homo
ille qui jacebat in via semivivus a latronibus relictus,
quem contempsit transiens sacerdos et Levites,
et accessit ad eum curandum eique opitulandum
transiens Samaritanus. Ut autem narraret hoc, unde
causa descendit? Quemdam quaerentem quae sint optima
praecepta et summa in Lege, admonuit duo esse: <hi>Diliges Dominum Deum tuum ex toto corde tuo, et ex
tota anima tua, et ex tota mente tua; et diliges proximum
tuum tanquam te ipsum.</hi> 
 Ille autem: <hi>Et quis est
mihi proximus?</hi> Et narravit Dominus, Homo quidam
descendebat ab Jerusalem in Jericho. Ostendit illum
quodam modo Israelitam. Et incidit in latrones. Cum
exspoliassent, et plagas ei graves irrogassent, dimiserunt
eum in via semivivum. Transiit sacerdos, utique
genere proximus, praeteriit jacentem. Transiit
<pb n="0934"/>
Levites, et hic genere proximus, jacentem etiam ipse
contempsit. Transiit Samaritanus, genere longinquus,
misericordia proximus, fecitque quod nostis <note>(Luc. X,
25-37)</note>. In quo Samaritano se voluit intelligi Dominus
Jesus Christus. Samaritanus enim Custos interpretatur.
Ideo <hi>surgens a mortuis, jam non moritur, et mors
ei ultra non dominabitur <note>(Rom. VI, 9)</note>
            </hi>: quia <hi>non dormit,
neque dormitat qui custodit Israel <note>(Psal. CXX, 4)</note>
            </hi>.
Denique quando conviciis tantis blasphemabant Judaei,
dixerunt illi: <hi>Nonne verum dicimus, quia Samaritanus
es, et daemonium habes?</hi> Cum ergo duo essent
verba conviciosa objecta Domino, dictumque illi esset, <hi>Nonne verum dicimus, quia Samaritanus es, et daemonium
habes?</hi> 
 poterat respondere, Nec Samaritanus sum, nec
daemonium habeo: respondit autem, <hi>Ego daemonium
non habeo <note>(Joan. VIII, 48, 49)</note>
            </hi>. Quod respondit, refutavit:
quod tacuit, confirmavit. Negavit se habere daemonium,
qui se noverat daemoniorum exclusorem:
non se negavit infirmi custodem. Ergo <hi>Dominus in
proximo est;</hi> quia Dominus nobis factus est in proximo.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Incarnatione Deus homini factus
est proximus.</hi> Quid tam longinquum, quid tam remotum,
quam Deus ab hominibus, immortalis a mortalibus,
justus a peccatoribus? Non loco longe, sed
dissimilitudine. Nam solemus etiam ita loqui, cum de
duobus hominibus dicimus, quando diversi sunt mores:
Iste longe est ab illo. Etiamsi juxta steterint,
etiamsi vicinius inhabitent, etiamsi una catena colligentur;
longe est pius ab impio, longe est innocens
a reo, longe est justus ab injusto. Si hoc de duobus
hominibus dicitur, quid de Deo et hominibus? Cum
ergo longe a nobis esset immortalis et justus, tanquam
a mortalibus et peccatoribus, descendit ad nos, ut
fieret nobis proximus ille longinquus. Et quid fecit?
Cum haberet ipse duo bona, et nos duo mala; ille duo
bona, justitiam et immortalitatem; nos duo mala,
iniquitatem et mortalitatem: si utrumque malum nostrum
suscepisset, par noster factus esset, et liberatore
nobiscum opus haberet. Quid ergo fecit, ut esset
proximus nobis? Proximus non hoc quod nos, sed
prope nos. Duo attende: Justus est, immortalis est.
In duobus tuis malis, una est culpa, altera est poena:
culpa est quod injustus es, poena est quia mortalis es.
Ille ut esset proximus, suscepit poenam tuam, non
suscepit culpam tuam: et si suscepit, delendam suscepit,
non faciendam. Justus et immortalis, longe ab
injustis et mortalibus. Peccator mortalis, longe eras
a justo immortali. Non est factus ille peccator, quod
tu: sed factus est mortalis, quod tu. Manens justus,
factus est mortalis. Suscipiendo poenam et non suscipiendo
culpam, et culpam delevit et poenam. <hi>Dominus</hi> 
ergo <hi>in proximo est, nihil solliciti fueritis.</hi> Etsi super
omnes coelos ascendit corpore, non recessit majestate.
Ubique praesens est, qui fecit omnia.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Gaudium in saeculo. Gaudete in
Domino semper.</hi> In saeculo gaudium quod est? Gaudere
de iniquitate, gaudere de turpitudine, gaudere de
dedecore, de deformitate. De his omnibus gaudet saeculum.
Quae omnia non essent, nisi homines voluissent.
<pb n="0935"/>
Alia sunt quae faciunt homines, alia quae patiuntur,
etsi nolunt, ferunt. Quid ergo est hoc saeculum, et
quod est gaudium saeculi? Dico, fratres, breviter
quantum possum, quantum Deus adjuvat; festinanter,
breviter dico. Saeculi laetitia est impunita nequitia.
Luxurientur homines, fornicentur, in spectaculis nugentur,
ebriositate ingurgitentur, turpitudine foedentur,
nihil mali patiantur: et videte saeculi gaudium.
Ista mala quae commemoravi, non castiget fames, non
belli timor, non aliquis timor, non aliquis morbus,
non aliquae adversitates; sed sint omnia in rerum
abundantia, in pace carnis, in securitate malae mentis:
ecce videte saeculi gaudium. Sed non cogitat Deus
sicut homo: alia est Dei cogitatio, alia hominis. Magnae
misericordiae est, nequitiam impunitam non
relinquere: et ne cogatur in extremo gehennae damnare,
modo flagello dignatur castigare.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Impunitas, maxima Dei vindicta.
Severitas.</hi> Nam vis nosse, nulla poena quanta sit poena,
non tamen justo, sed peccatori, cui est temporalis
poena, ne succedat aeterna? Vis ergo nosse, nulla
poena quanta sit poena? Psalmum interroga: <hi>Irritavit
Dominum peccator.</hi> Exclamavit vehementer, attendit,
consideravit, exclamavit: <hi>Irritavit Dominum peccator.</hi> 
Quare, obsecro? quid vidisti? Qui autem hoc exclamavit,
vidit peccatorem impune luxuriantem, male
facientem, bonis abundantem, et exclamavit: <hi>Irritavit
Dominum peccator.</hi> Quare hoc dixisti? Quid enim vidisti? <hi>Prae magnitudine irae suae non requirit 
 <note>(Psal.
IX, 4)</note>
            </hi>. Intelligite, fratres christiani, misericordiam
Dei. Quando castigat mundum, non vult damnare
mundum. <hi>Prae magnitudine irae suae non exquirit.</hi> 
Ideo non exquirit, quia multum irascitur. Magna
est ira ejus. Parcendo saevit, sed juste saevit. Est
enim severitas, quasi saeva veritas. Si ergo aliquando
saevit parcendo, bonum est nobis ut subveniat castigando.
Et tamen si facta generis humani consideremus,
quid patimur? Non secundum peccata nostra
fecit nobis <note>(Psal. CII, 10)</note>. Filii enim sumus. Unde hoc
probamus? Mortuus est pro nobis Unicus, ne remaneret
unus. Noluit esse unus, qui mortuus est unus.
Multos enim filios Dei fecit unicus Filius Dei. Emit
sibi fratres sanguine suo, probavit reprobatus, redemit
venditus, honoravit injuriatus, vivificavit occisus. Dubitas
quod dabit tibi bona sua, qui non dedignatus est
suscipere mala tua? Ergo, fratres, <hi>gaudete in Domino,</hi> 
non in saeculo: id est, gaudete in veritate, non in
iniquitate; gaudete in spe aeternitatis, non in flore
vanitatis. Ita gaudete: et ubicumque, et quamdiucumque
hic fueritis, <hi>Dominus in proximo est, nihil solliciti
fueritis.</hi> 
</p>
          </div3>
        </div2>
      </div1>

<div1>
        <head>SERMO CLXXII . <hi>De verbis Apostoli,</hi> I <hi>Thess. cap.</hi> IV, 12, Nolumus autem vos ignorare, fratres, de dormientibus, ut non contristemini, sicut et caeteri qui spem non habent. <hi>Et de operibus misericordiae, quibus mortui adjuvantur</hi> .</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0936"/> <hi>Tristitia de mortuis, qualis
prohibetur.</hi> Admonet nos beatus Apostolus, ut de dormientibus,
hoc est, mortuis charissimis nostris, non
contristemur, sicut et caeteri qui spem non habent,
spem scilicet resurrectionis et incorruptionis aeternae.
Nam ideo et dormientes eos appellat Scripturae veracissima
consuetudo, ut cum dormientes audimus,
evigilaturos minime desperemus. Unde etiam cantatur
in Psalmo: <hi>Numquid qui dormit, non adjiciet ut resurgat <note>(Psal. XL, 9)</note>
            </hi>?
Est ergo de mortuis eis qui diligunt,
quaedam tristitia quodam modo naturalis. Mortem
quippe horret, non opinio, sed natura. Nec mors
homini accideret, nisi ex poena quam praecesserat
culpa. Quapropter si animalia quae ita creata sunt, ut
suo quaeque tempore moriantur, mortem fugiunt, diligunt
vitam; quanto magis homo, qui sic fuerat creatus,
ut si vivere sine peccato voluisset, sine termino
viveret? Hinc itaque necesse est ut tristes simus,
quando nos moriendo deserunt quos amamus: quia
etsi novimus eos non in aeternum relinquere nos mansuros,
sed aliquantum praecedere secuturos; tamen
mors ipsa quam natura refugit, cum occupat dilectum,
contristat in nobis ipsius dilectionis affectum. Ideo
non admonuit Apostolus, ut non contristemur; sed,
non <hi>sicut caeteri qui spem non habent.</hi> Contristamur
ergo nos in nostrorum mortibus necessitate amittendi,
sed cum spe recipiendi. Inde angimur, hinc consolamur:
inde infirmitas afficit, hinc fides reficit: inde
dolet humana conditio, hinc sanat divina promissio.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Orationes et sacrificium ac eleemosynae
pro defunctis.</hi> Proinde pompae funeris, agmina
exsequiarum, sumptuosa diligentia sepulturae, monumentorum
opulenta constructio, vivorum sunt qualiacumque
solatia, non adjutoria mortuorum. Orationibus
vero sanctae Ecclesiae, et sacrificio salutari, et
eleemosynis, quae pro eorum spiritibus erogantur, non
est dubitandum mortuos adjuvari; ut cum eis misericordius
agatur a Domino, quam eorum peccata meruerunt.
Hoc enim a patribus traditum, universa
observat Ecclesia, ut pro eis qui in corporis et sanguinis
Christi communione defuncti sunt, cum ad
ipsum sacrificium loco suo commemorantur, oretur,
ac pro illis quoque id offerri commemoretur. Cum
vero eorum commendandorum causa opera misericordiae
celebrantur, quis eis dubitet suffragari, pro
<pb n="0937"/>
quibus orationes Deo non inaniter allegantur? Non
omnino ambigendum est, ista prodesse defunctis; sed
talibus qui ita vixerint ante mortem, ut possint eis
haec utilia esse post mortem. Nam qui sine fide quae
per dilectionem operatur <note>(Galat. V, 6)</note>, ejusque Sacramentis,
de corporibus exierunt, frustra illis a suis
hujusmodi pietatis impenduntur officia, cujus, dum
hic essent, pignore caruerunt, vel non suscipientes,
vel in vacuum suscipientes Dei gratiam, et sibi non
misericordiam thesaurizantes, sed iram. Non ergo
mortuis nova merita comparantur, cum pro eis boni
aliquid operantur sui, sed eorum praecedentibus consequentia
ista redduntur. Non enim actum est, nisi
cum hic viverent, ut eos haec aliquid adjuvarent, cum
hic vivere destitissent. Et ideo istam finiens quisque
vitam, nisi quod meruit in ipsa, non poterit habere
post ipsam.</p>
          </div3>
<div3>
            <head>3.</head>
            <p>
 <hi>Luctus et officia defunctis exhibenda.</hi> Permittantur
itaque pia corda charorum de suorum mortibus
contristari dolore sanabili, et consolabiles lacrymas
fundant conditione mortali; quas cito reprimat fidei
gaudium, qua creduntur fideles, quando moriuntur,
paululum a nobis abire, et ad meliora transire. Consolentur
eos etiam fraterna obsequia, sive quae funeribus
exhibentur, sive quae dolentibus adhibentur, ne
sit justa querela dicentium, <hi>Sustinui qui simul contristaretur,
et non fuit; et consolantes, et non inveni <note>(Psal. LXVIII, 21)</note>
            </hi>.
Sit pro viribus cura sepeliendi et
sepulcra construendi: quia et haec in Scripturis sanctis
inter bona opera deputata sunt: nec solum in
corporibus Patriarcharum aliorumque sanctorum, et
humanis cadaveribus quorumcumque jacentium; verum
etiam in ipsius Domini corpore praedicati atque
collaudati sunt, qui ista fecerunt. Impleant haec homines
erga suos officia postremi muneris, et sui humani
lenimenta moeroris. Verum illa quae adjuvant
spiritus defunctorum, oblationes, orationes, erogationes,
multo pro eis observantius, instantius, abundantius
impendant, qui suos carne, non spiritu mortuos,
non solum carnaliter, sed etiam spiritualiter amant.
</p>
          </div3>
        </div2>
      </div1>

<div1>
        <head>SERMO CLXXIII . <hi>De eisdem verbis Apostoli,</hi> I <hi>Thess. cap.</hi> IV, V\. 12-17.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>In defunctorum exsequiis
quid recogitandum.</hi> Quando celebramus dies
fratrum defunctorum, in mente habere debemus, et
quid sperandum, et quid timendum sit. Secundum
hoc enim sperandum est, quoniam <hi>pretiosa in conspectu
Domini mors sanctorum ejus <note>(Psal. CXV, 15)</note>
            </hi>:
secundum hoc autem timendum est, quia <hi>mors peccatorum
pessima <note>(Psal. XXXIII, 22)</note>
            </hi>. Ideoque propter
<pb n="0938"/>
spem, <hi>In memoria aeterna erit justus:</hi> propter timorem, <hi>Ab auditu malo non timebit 
 <note>(Psal. CXI, 7)</note>
            </hi>.
Erit enim auditus quo nullus sit pejor, quando dicetur
sinistris, <hi>Ite in ignem aeternum.</hi> Ab hoc auditu malo
justus non timebit. Erit enim ad dexteram inter illos
quibus dicetur, <hi>Venite, benedicti Patris mei, percipite
regnum <note>(Matth. XXV, 41, 34)</note>
            </hi>. In hac autem vita, quae
media ante summa bona et ante summa mala ducitur,
in medio bonorum malorumque mediorum, id est,
in neutra parte summorum; quia et bona quaecumque
hic fuerint homini, in comparatione bonorum
aeternorum nulla sunt; et mala quaecumque in hac
vita experitur homo, in comparatione ignis aeterni
nec comparanda sunt: in hac ergo medietate vitae,
illud quod audivimus nunc ex Evangelio, tenere debemus, <hi>Qui credit,</hi> 
 inquit, <hi>in me, licet moriatur, vivit.</hi> 
Et vitam pronuntiat, et mortem non negat. <hi>Qui credit
in me, licet moriatur, vivit.</hi> Quid est, <hi>licet moriatur, vivit?</hi> 
Licet moriatur corpore, vivit spiritu. Deinde adjungit: <hi>Et qui vivit et credit in me, non morietur in aeternum <note>(Joan. XI, 26, 25)</note>
            </hi>.
Certe <hi>licet moriatur;</hi> quomodo,
si <hi>non morietur?</hi> Sed <hi>licet moriatur</hi> ad tempus, <hi>non morietur in aeternum.</hi> 
 Sic ista solvitur quaestio, ut
non sint inter se contraria verba veritatis, et possint
instruere affectum pietatis. Ergo licet corpore morituri
simus, vivimus si credimus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Resurrectionis fides, solatium in
morte charorum. Mors paena peccati.</hi> Est autem fides
nostra maxime discreta ab omni fide Gentilium in
resurrectione mortuorum. Hanc enim illi omnino non
recipiunt: quia ubi recipiant, non habent. A Domino
enim praeparatur voluntas hominis, ut sit fidei receptaculum <note>(Prov. VIII, 35, sec. LXX)</note>.
Dicit Judaeis
Dominus: <hi>Sermo meus non capit in vobis <note>(Joan. VIII,
37)</note>
            </hi>. Ergo in his capit, in quibus invenit quod capiat.
In his enim invenit quod capiat sermo qui capit, quos
Deus pollicendo non decipit. Ille enim qui quaerit
ovem perditam <note>(Luc. XV, 4)</note>, et quam quaerit novit,
et ubi quaerat, et quomodo ejus membra dispersa
colligat, et in unam salutem redigat, et ita
restituat ut eam ulterius non perdat. Consolemur
ergo nos invicem, et in his sermonibus nostris. Potest
non dolere cor humanum defuncto charissimo:
melius tamen cum dolet sanatur cor humanum
quam non dolendo fit inhumanum. Maria Domino
cohaerebat, et mortuum fratrem dolebat. Sed
quid miraris quia Maria dolebat tunc, cum ipse Dominus
flebat? Movere autem quemvis potest, quomodo
flebat mortuum, se continuo jubente victurum <note>(Joan.
XI)</note>? Non mortuum flebat, quem ipse suscitavit; sed
mortem, quam sibi homo peccando comparavit. Si
enim peccatum non praecessisset, sine dubio mors
<pb n="0939"/>
secuta non fuisset. Secuta est ergo mors etiam corporis,
quam praecessit mors animae. Mors animae
praecessit deserendo Deum, et mors corporis secuta
est deserente anima. Hac deseruit volens, hac coacta
est deserere nolens. Tanquam illi diceretur: Recessisti
ab eo quem diligere debuisti, recede ab eo quod
dilexisti. Quis enim vult mori? Prorsus nemo: et ita
nemo, ut beato Petro diceretur, <hi>Alter te cinget, et
feret quo tu non vis <note>(Jaan. XXI, 18)</note>
            </hi>. Si ergo nulla esset
mortis amaritudo, non esset magna martyrum fortitudo.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Consolatio in mortuorum luctu.</hi> Ideo
et Apostolus, <hi>De dormientibus,</hi> inquit, <hi>nolo vos ignorare,
fratres, ut non contristemini, sicut et Gentes, quae
spem non habent.</hi> Non tantum ait, <hi>ut non contristemini;</hi> 
sed, <hi>ut non sic contristemini, quemadmodum
Gentes, quae spem non habent.</hi> Necesse est enim ut
contristemini: sed ubi contristaris, consoletur te
spes. Quomodo enim non contristaris, ubi corpus
quod vivit ex anima, fit exanime, discedente anima?
Qui ambulabat jacet, qui loquebatur tacet, clausi
oculi lucem non capiunt, aures nulli voci patescunt:
omnia membrorum officia conquieverunt; non est
qui moveat gressus ad ambulandum, manus ad operandum,
sensus ad percipiendum. Nonne ista est domus,
quam nescio quis invisibilis habitator ornabat? Discessit
qui non videbatur, remansit quod cum dolore
videatur. Ista est causa tristitiae. Si haec est causa
tristitiae, sit hujus tristitiae consolatio. Quae consolatio?
 « Quia ipse Dominus in jussu et in voce archangeli,
et in novissima tuba descendet de coelo, et mortui in
Christo resurgent primi: deinde nos viventes, qui
reliqui sumus, simul cum illis rapiemur in nubibus
obviam Christo in aera. »  Numquid et hoc ad tempus?
Non: sed quid est? <hi>Et ita semper cum Domino erimus.</hi> 
Pereat contristatio, ubi tanta est consolatio: detergatur
luctus ex animo, fides expellat dolorem. In
tanta spe non decet esse triste templum Dei. Ibi habitat
bonus consolator, ibi qui non fallit, promissor.
Quid mortuum diu plangamus? Quoniam mors amara
est? Per illam transivit et Dominus. Sufficiant haec
pauca Charitati vestrae: consoletur vos abundantius
qui non migrat de corde vestro; sed ita dignetur habitare,
ut nos dignetur etiam in fine mutare. Conversi
ad Dominum, etc.
</p>
          </div3>
        </div2>
      </div1>

<div1>
        <head>SERMO CLXXIV . <hi>De verbis Apostoli,</hi> I <hi>Tim. Cap.</hi> I, 15, Humanus sermo et omni acceptione dignus, quia Christus Jesus venit in mundum peccatores salvos facere, <hi>etc. deque lectione Evangelii Lucae, cap.</hi> XIX, 1-10, <hi>ubi de Zacchaeo. Contra Pelagianos.</hi> Habitus in basilica Celerinae, die dominica.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Adventus Christi in mundum
<pb n="0940"/>
ratione carnis intelligendus. Incarnationis necessitas.</hi> 
Audivimus beatum apostolum Paulum dicentem, <hi>Humanus sermo et omni acceptione dignus, quia
Christus Jesus venit in mundum peccatores salvos facere,
quorum primus ego sum. Humanus</hi> 
 ergo <hi>sermo et
omni acceptione dignus.</hi> Quare humanus, et non divinus?
Procul dubio nisi iste humanus sermo etiam
divinus esset, dignus omni acceptione non esset. Sed
sic est sermo iste humanus et divinus, quomodo est
ipse Christus et homo et Deus. Si ergo recte intelligimus
sermonem istum, non solum humanum esse,
verum etiam divinum; quare Apostolus humanum
maluit dicere, quam divinum? Procul dubio enim qui
non mentiretur, si diceret divinum, non sine causa
maluit dicere humanum. Hoc ergo elegit, per quod
Christus in mundum venit. Venit enim per quod
homo erat. Nam per quod Deus erat, semper hic
erat. Ubi enim non est Deus, qui dixit, <hi>Coelum et
terram ego impleo <note>(Jerem. XXIII, 24)</note>
            </hi>? Christus est certe
virtus et sapientia Dei; de qua dicitur, <hi>Attingit a fine
usque ad finem fortiter, et disponit omnia suaviter <note>(Sap.
VIII, 1)</note>
            </hi>. Ergo <hi>in hoc mundo erat, et mundus per eum
factus est, et mundus eum non cognovit <note>(Joan. I, 10)</note>
            </hi>.
Et hic erat, et venit: hic erat per divinam majestatem,
venit per humanam infirmitatem. Quia ergo venit
per infirmitatem humanam, ideo praedicans adventum
ejus dixit, <hi>Humanus sermo.</hi> Non liberaretur
humanum genus, nisi sermo Dei dignaretur esse humanus.
Nam et homo ille dicitur humanus, qui se exhibet
hominem, et maxime qui hospitio suscipit hominem.
Si ergo humanus dicitur qui in domo sua suscipit
hominem, quam humanus est qui in se ipso
suscepit hominem?
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Incarnationis causa peccatum.
Liberi arbitrii infirmitas cernitur in Adamo. Gratiae donum
in Christo perspicitur.</hi> Ergo, <hi>Humanus sermo et
omni acceptione dignus, quia Christus Jesus venit in
mundum peccatores salvos facere.</hi> Attende Evangelium. <hi>Venit enim Filius hominis quaerere et salvare quod perierat.</hi> 
Si homo non perisset, Filius hominis non venisset.
Ergo perierat homo, venit Deus homo, et inventus
est homo. Perierat homo per liberam voluntatem:
venit Deus homo per gratiam liberatricem.
Quaeris quid valeat ad malum liberum arbitrium?
Recole hominem peccantem. Quaeris quid valeat ad
auxilium Deus et homo? Attende in eo gratiam liberantem.
Nusquam potuit sic ostendi, quantum valeat
voluntas hominis usurpata per superbiam, ad vitandum
 sine adjutorio Dei malum; non potuit plus et
manifestius exprimi, quam in homine primo. Et ecce
periit primus homo, et ubi esset, nisi venisset secundus
homo? Quia et ille homo, ideo et iste homo, et
ideo <hi>humanus sermo.</hi> Prorsus nusquam sic apparet
benignitas gratiae et liberalitas omnipotentiae Dei,
quam in homine mediatore Dei et hominum, homine
Christo Jesu <note>(I Tim. II, 5)</note>. Quid enim dicimus,

<pb n="0941"/>
fratres mei? In fide catholica nutritis loquor, vel in
pacem catholicam lucratis. Novimus et tenemus mediatorem
Dei et hominum, hominem Christum Jesum,
in quantum homo erat, ejus esse naturae cujus et nos
sumus. Non enim alterius naturae caro nostra et caro
illius, nec alterius naturae anima nostra et anima illius.
Hanc suscepit naturam, quam salvandam esse
judicavit. Nihil minus habebat in natura, sed nihil
habebat in culpa. Natura pura, sed non sola humana.
Ibi erat Deus, ibi erat Verbum Dei. Et sicut tu unus
homo, anima es et caro; sic et ille unus Christus,
Deus et homo. Audebit ergo aliquis dicere quia natura
nostra in illo Mediatore primum per liberum arbitrium
promeruit Deum, et sic suscipi meruit, ut
esset homo et Deus unus Christus Jesus? Ecce nos
possumus dicere virtutibus nostris, moribus nostris,
conversatione vitae nostrae meruisse ut efficiamur filii
Dei: possumus dicere, Accepimus praeceptum,
si servaverimus et bene vixerimus, recipiemur in numerum
filiorum Dei. Numquid et ille prius vixit filius
hominis, et bene vivendo factus est filius Dei? Inde
coepit, et inde incoepit, et susceptione factus est. <hi>Verbum</hi> 
 enim <hi>caro factum est, ut habitaret in nobis.</hi> 
Verbum Dei, unicus Dei Filius assumpsit animam et
carnem hominis, non antea se promerentis, nec ad
illam percipiendam sublimitatem virtute propria laborantis,
sed omnino gratis. Nihil enim praecessit
illam susceptionem: susceptione factus est. Virgo
concepit: ante conceptum virginis homo mediator?
Non utique prius justus fuit. Quomodo enim justus
fuit, qui nec fuit? Virgo concepit, et susceptione hominis
inde coepit. Merito dictum est: <hi>Vidimus gloriam
ejus, gloriam tanquam unigeniti a Patre, plenum
gratia et veritate <note>(Joan. I, 14)</note>
            </hi>. Amas liberam voluntatem
tuam, dicturus es patri tuo: <hi>Da mihi substantiam
meam quae me contingit <note>(Luc. XV, 12)</note>
            </hi>. Quid te
tibi committis? Melius te potest servare, qui te potuit,
antequam esses, creare. Agnosce ergo Christum,
gratia plenus est. Hoc tibi vult fundere, quo plenus
est: hoc tibi dicit, Quaere dona mea, obliviscere merita
tua; quia si ego quaererem merita tua, non venires
ad dona mea. Noli te extollere, pusillus esto,
Zacchaeus esto.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Zacchaei factum allegorice. Sycomorus,
crux Christi. Crux in fronte.</hi> Sed dicturus
es: Si Zacchaeus fuero, prae turba non potero videre
Jesum. Noli esse tristis, ascende lignum, ubi pro te pependit
Jesus, et videbis Jesum. Et quale genus ligni
ascendit Zacchaeus? Sycomorum. In regionibus nostris
aut omnino nusquam, aut raro forte alicubi nascitur:
in illis autem partibus multum est hujus generis
ligni et pomi. Sycomora dicuntur poma quaedam
ficis similia: sed tamen distant aliquid; quod possunt
nosse qui viderunt vel gustaverunt. Quantum
tamen indicant interpretatione nominis, sycomora
Fici fatuae latine interpretantur. Jam vide Zacchaeum
<pb n="0942"/>
meum, vide illum, obsecro te, volentem in turba videre
Jesum, et non valentem. Humilis enim erat,
turba superba erat: et ipsa turba ad videndum bene
Dominum, sicut solet turba, se ipsam impediebat:
ascendit a turba, et vidit Jesum non impediente turba.
Turba enim dicit humilibus, humilitatis viam gradientibus,
injurias suas Deo dimittentibus, vindictam de
inimicis non requirentibus, turba insultat, et dicit:
Indefense, qui te non potes vindicare. Turba impedit
ne videatur Jesus: turba glorians et exultans
quando se potuerit vindicare, impedit ne videatur ille
qui pendens ait, <hi>Pater, ignosce illis, quia nesciunt
quid faciunt <note>(Luc. XXIII, 34)</note>
            </hi>. Hunc ergo volens videre
Zacchaeus, in quo figurabatur persona humilium, non
attendit turbam impedientem; sed ascendit sycomorum,
quasi fatui pomi lignum. <hi>Nos</hi> enim, inquit Apostolus, <hi>praedicamus Christum crucifixum, Judaeis quidem
scandalum:</hi> 
 attende sycomorum: <hi>Gentibus autem
stultitiam <note>(I Cor. I, 23)</note>
            </hi>. Denique de cruce Christi
nobis insultant sapientes hujus mundi, et dicunt:
Quale cor habetis, qui Deum colitis crucifixum? Quale
cor habemus? Non utique vestrum. Sapientia hujus
mundi stultitia est apud Deum <note>(Id. III, 19)</note>. Non
enim vestrum cor habemus. Sed dicitis cor nostrum
stultum. Dicite quod vultis: nos ascendamus sycomorum,
et videamus Jesum. Ideo enim vos Jesum
videre non potestis, quia sycomorum ascendere erubescitis.
Apprehendat Zacchaeus sycomorum, ascendat
humilis crucem. Parum est, ascendat; ne de
cruce Christi erubescat, in fronte illam figat, ubi sedes
pudoris est: ibi omnino, ibi in quo membro erubescitur,
ibi figatur unde non erubescatur. Puto quia
tu irrides sycomorum: et ipsa me fecit videre Jesum.
Sed tu irrides sycomorum, quia homo es: stultum
autem Dei sapientius est quam hominum <note>(Id. I,
25)</note>.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Gratiae praevenientis necessitas.</hi> 
Et vidit Dominus ipsum Zacchaeum. Visus est, et vidit:
sed nisi visus esset, non videret. Quos enim
praedestinavit, illos et vocavit <note>(Rom. VIII, 30)</note>. Ipse est
qui Nathanaeli dixit, jam quasi testimonio suo adjuvanti
Evangelium, et dicenti, <hi>A Nazareth potest aliquid
boni esse?</hi> Dominus ad illum, <hi>Priusquam te Philippus
vocaret, cum esses sub arbore fici, vidi te <note>(Joan. I, 46, 48)</note>
            </hi>.
Nostis unde sibi succinctoria fecerunt primi peccatores
Adam et Eva. Quando peccaverunt, de foliis fici succinctoria
sibi fecerunt et pudenda texerunt <note>(Gen. III,
7)</note>: quia quod eos puderet peccando fecerunt. Ergo
si succinctoria sibi primi peccatores fecerunt, unde
originem ducimus, in quibus perieramus, ut veniret
ille quaerere et salvare quod perierat, de folii
fici ad pudenda tegenda fecerunt; quid aliud dictum
est, <hi>Cum esses sub arbore fici, vidi te;</hi> nisi,
non venires ad purgatorem peccati, nisi prior te
vidisset in umbra peccati? Ut videremus, visi sumus;
ut diligeremus, dilecti sumus. Deus meus, misericordia
ejus praeveniet me <note>(Psal. LVIII, 11)</note>.</p>
          </div3>
<div3>
            <head>5.</head>
            <p>
 <hi>Suscipere Jesum in cor.</hi> Jam ergo Dominus, qui
Zacchaeum in corde susceperat, in domum ejus dignatus
<pb n="0943"/>
est suscipi: et dixit, <hi>Zacchaee, festinans descende, quoniam in domo tua oportet me manere.</hi> 
Magnum beneficium ille arbitrabatur, Christum videre.
Qui magnum et ineffabile beneficium putabat, transeuntem
videre, subito meruit in domo habere. Infunditur
gratia, operatur fides per dilectionem; suscipitur
Christus in domum, qui jam habitabat in
corde. Dicit Christo Zacchaeus: <hi>Domine, dimidium
rerum mearum do pauperibus; et si quid aliquem fraudavi,
quadruplum reddo.</hi> Quasi diceret: Ideo mihi dimidium
teneo, non quod habeam, sed unde reddam.
Vere ecce quod est suscipere Jesum, in cor suscipere.
Ibi enim erat Christus, in Zacchaeo erat, et de illo
sibi dicebat, quod ex ore ejus audiebat. Sic enim
Apostolus dicit: <hi>Habitare Christum per fidem in cordibus
vestris <note>(Ephes. III, 17)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Qui sani sibi videntur, insaniunt
in medicum. Sanguis medici medicamentum suo interfectori.</hi> 
Jam ergo quia Zacchaeus erat, quia princeps
publicanorum erat, quia valde peccator erat;
quasi sana illa turba, quae impediebat videre Jesum,
admirata est, et reprehendit quod in domum peccatoris
intrasset Jesus. Hoc erat reprehendere quod in
domum aegroti intravit medicus. Quia ergo velut peccator
Zacchaeus irrisus est, irrisus est autem ab insanis
sanatus, Dominus respondit irridentibus: <hi>Hodie salus
huic domui facta est.</hi> Ecce quare intravi, <hi>salus hodie
facta est.</hi> Utique si Salvator non intrasset, salus in
illa domo facta non esset. Quid ergo miraris, aegrote?
Voca et tu Jesum, noli tibi sanus videri. Cum
spe aegrotat, qui mendicum suscipit: desperate aegrotat,
qui per insaniam medicum caedit. Qualis ergo
ejus insania, qui medicum occidit? Quanta vero bonitas
et potentia medici, qui de sanguine suo, insano
interfectori suo medicamentum fecit? Neque enim
ille qui venerat quaerere et salvare quod perierat,
pendens sine causa dicebat, <hi>Pater, ignosce illis, quia
nesciunt quid faciunt.</hi> Insani sunt, medicus sum: saeviant,
patienter fero; cum occiderint, tunc sanabo.
Simus ergo inter illos quos sanat. <hi>Humanus sermo
et omni acceptione dignus, quia Christus Jesus venit in
mundum peccatores salvos facere:</hi> magnos, pusillos, <hi>peccatores salvos facere. Venit Filius hominis quaerere et
salvare quod perierat.</hi> 
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Originale peccatum probatur.
Christus etiam infantibus est Jesus Parvulorum baptismus
et communio.</hi> Qui dicit infantilem aetatem non
habere quod salvet Jesus, omnibus fidelibus infantibus
Christum negat esse Jesum. Qui dicit, inquam,
infantilem aetatem non habere quod salvet Jesus in
ea, nihil aliud dicit quam Christum Dominum fidelibus
infantibus, id est, in Christo baptizatis infantibus
non esse Jesum. Jesus enim quid est? Interpretatur
Jesus, Salvator. Salvator est Jesus. Quos non
salvat, non habendo quod in eis salvet, non est illis
Jesus. Jam si corda vestra tolerant, aliquibus baptizatis
<pb n="0944"/>
Christum non esse Jesum, nescio utrum fides vestra in
regula sana possit agnosci. Infantes sunt, sed membra
ejus fiunt. Infantes sunt, sed Sacramenta ejus accipiunt.
Infantes sunt, sed mensae ejus participes fiunt, ut habeant
in se vitam. Quid mihi dicis, Sanus est, non habet
vitium? Quare cum illo curris ad medicum, si non
habet vitium? Non times ne dicat tibi, Aufer hinc
eum quem putas sanum? Filius hominis non venit,
nisi quaerere et salvare quod perierat. Quare illum ad
me affers, si non perierat?
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Causa quare Christus venit. Ratio
nominis Jesu. Parvuli Salvatore egent. Fides recta
sit respondentium pro ipsis in Baptismo.--Humanus sermo
et omni acceptione dignus, quia Christus Jesus venit
in mundum.</hi> Quare venit in mundum? <hi>Peccatores
salvos facere.</hi> Alia causa non fuit quare veniret in mundum.
Non eum de coelo ad terram merita nostra bona,
sed peccata duxerunt. Haec est causa cur veniret, <hi>peccatores salvos facere. Et vocabis,</hi> 
 inquit, <hi>nomen
ejus Jesum.</hi> Quare <hi>vocabis nomen ejus Jesum? Ipse enim
salvum faciet populum suum a peccatis eorum <note>(Matth. I,
21)</note>
            </hi>. <hi>Vocabis nomen ejus Jesum.</hi> Quare <hi>Jesum?</hi> quae
ratio est hujus nominis? Audi quare: <hi>Ipse enim salvum
faciet populum suum.</hi> Unde? <hi>A peccatis eorum.
Populum suum a peccatis eorum.</hi> Numquid ad istum populum
non pertinent parvuli, quem <hi>salvum faciet</hi> 
Jesus <hi>a peccatis eorum?</hi> Pertinent plane, pertinent,
fratres mei. Sic habete in corde, sic credite, cum
ista fide parvulos ad gratiam Christi portate; ne si
hanc fidem in corde non habueritis, pro quibus respondetis,
lingua vestra occidatis. Prorsus, fratres,
qui non cum ista fide cum parvulo cucurrerit, fingit.
Sanus est, nihil mali habet, nihil vitii habet; sed tollam
illum ad medicum. Quare? Quia sic solet fieri.
Non times ne tibi dicat medicus. Tolle hinc tecum
ipsum; <hi>non est opus sanis medicus, sed male habentibus <note>(Id. IX, 12)</note>
            </hi>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Omnes parvuli tanquam pupilli
considerandi. Parvulis regeneratio necessaria. Objectio
contra peccatum originale. Regula antiqua fidei, baptizare
parvulos.</hi> Commendaverim Charitati vestrae causam
eorum qui pro se loqui non possunt. Omnes
parvuli tanquam pupilli considerentur, etiam qui
nondum parentes proprios extulerunt. Omnis praedestinatorum
numerus parvulorum populum Dei
quaerit tutorem, qui exspectat Dominum salvatorem.
Universam massam generis humani in homine primo
venenator ille percussit; nemo ad secundum
transit a primo, nisi per Baptismatis sacramentum.
In parvulis natis et nondum baptizatis agnoscatur
Adam: in parvulis natis et baptizatis et ob hoc renatis
agnoscatur Christus. Qui Adam non agnoscit in
parvulis natis, nec Christum agnoscere poterit in renatis.
Sed quare, inquiunt, jam baptizatus homo fidelis,
jam dimisso peccato, generat eum qui est cum
primi hominis peccato? Quia carne illum generat,
non spiritu. Quod natum est de carne, caro est
<pb n="0945"/> <note>(Joan. III, 6)</note>.
 <hi>Et si exterior homo noster,</hi> ait Apostolus, <hi>corrumpitur, sed interior renovatur de die in diem <note>(II Cor. IV, 16)</note>
            </hi>.
Ex eo quod in te renovatur, non generas
parvulum: ex eo quod in te corrumpitur, generas
parvulum. Tu ut non in aeternum moriaris natus
es, et renatus es: ille adhuc natus, renatus nondum
est. Si tu renascendo vivis, sine ut et ille renascatur
et vivat; sine, inquam, renascatur, sine renascatur.
Quare contradicis? quare novis disputationibus antiquam
fidei regulam frangere conaris? Quid est enim
quod dicis, Parvuli non habent omnino vel originale
peccatum? Quid est quod dicis, nisi ut non accedant
ad Jesum? Sed tibi clamat Jesus, <hi>Sine parvulos venire
ad me <note>(Marc. X, 14)</note>
            </hi>. Conversi ad Dominum,
etc.
</p>
          </div3>
        </div2>
      </div1>

<div1>
        <head>SERMO CLXXV . <hi>De eisdem verbis Apostoli,</hi> Fidelis sermo et omni acceptione dignus, <hi>etc.</hi> I <hi>Tim. cap.</hi> V\ V\. 15, 16.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Incarnationis Christi causa.</hi> 
Quod lectum est modo de sancto Evangelio, hoc et
Paulus apostolus dicit, cujus verba ista sunt: <hi>Fidelis
sermo et omni acceptione dignus, quia Christus Jesus
venit in mundum peccatores salvos facere, quorum
primus ego sum.</hi> Nulla causa fuit veniendi Christo
Domino, nisi peccatores salvos facere. Tolle morbos,
tolle vulnera, et nulla causa est medicinae. Si venit
de coelo magnus medicus, magnus per totum orbem
terrae jacebat aegrotus. Ipse aegrotus genus humanum
est. Sed non omnium est fides <note>(II Thess. III, 2)</note>. Novit
Dominus qui sunt ejus <note>(II Tim. II, 19)</note>. Superbiebant
Judaei, extollebant se, alta sapiebant, justos
se putabant, et Dominum colligentem peccatores insuper
accusabant. Qui ergo superbiebant et alta sapiebant,
relicti sunt in montibus, ad nonaginta novem
pertinent <note>(Matth. XVIII, 12)</note>. Quid est, relicti
sunt in montibus? Relicti sunt in timore terreno.
Quid est, ad nonaginta novem pertinent? In sinistra
sunt, non in dextera. Nonaginta enim et novem in
sinistra numerantur; unum adde, ad dexteram transitur. <hi>Venit ergo,</hi> 
 ut ipse alio loco dicit, <hi>Venit Filius
hominis quaerere et salvare quod perierat <note>(Luc. XIX,
10)</note>
            </hi>. Totum enim perierat: ex quo peccavit unus,
ubi erat totum periit totum. Sed venit unus sine
peccato, qui salvos faceret a peccato. Isti autem
superbiendo, quod est pejus, et aegrotabant, et sanos
se esse credebant.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Judaeorum periculosior aegritudo.
Judaei in medicum insanientes.</hi> Periculosius aegrotant,
qui mentem febribus perdiderunt. Illi rident, et sani
plorant. Ridet enim phreneticus; sed non est sanus.
Porro autem qui mentis est sanae, plorat phreneticum
ridentem. Primum, si duo ista proponas,
Quid est melius, ridere, an plorare? quis non sibi
eligat ridere? Denique propter dolorem salubrem
poenitentiae, in fletu Dominus posuit officium, in
risu beneficium. Quomodo? Quando ait in Evangelio,
<pb n="0946"/> <hi>Beati qui plorant, quoniam ridebunt 
 <note>(Luc. VI, 21)</note>
            </hi>.
Ergo in ploratu officium est, in risu est praemium
sapientiae. Risum enim pro gaudio posuit, non cachinnationem,
sed exsultationem. Ergo si duo ista
proponas, et quaeras quid horum sit melius, ridere,
an plorare; omnis homo plorare non vult, et ridere
vult. Porro si addas personas ad istos affectus, et
ita proponas cum personis, Quid est melius, ridere
phreneticum, an plorare sanum? eligit sibi homo
fletum cum sanitate, quam risum cum amentia. Tantum
valet mentis sanitas, ut etiam cum planctu eligatur.
Isti ergo qui sanos se putabant, multo periculosius
et desperatius aegrotabant; et ipsa aegritudine
qua mentes perdiderant, etiam medicum caedebant.
Parum est, caedebant: dicam totum; non solum caedebant,
sed etiam occidebant. Ille autem etiam cum
occideretur, medicus erat, vapulabat, et curabat;
patiebatur phreneticum, nec deserebat aegrotum:
tenebatur, alligabatur, colaphis percutiebatur, arundine
plagas accipiebat, irridebatur, insultabatur
ei, postremo audiebatur, damnabatur, ligno suspendebatur,
undique circumfremebatur; et medicus
erat.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Christus interfectoribus suis medicamentum
parat de suo sanguine.</hi> Agnoscis phreneticos,
agnosce et medicum. <hi>Pater, ignosce illis, quia
nesciunt quid faciunt <note>(Id. XXIII, 34)</note>
            </hi>. Illi perdita
mente saeviebant, et medici sanguinem saeviendo
fundebant: ille autem etiam de ipso sanguine suo
aegrotis medicamenta faciebat. Non enim vere frustra
dixit, <hi>Pater, ignosce illis, quia nesciunt quid faciunt.</hi> 
Orat christianus, et exauditur; orat Christus, et non
exauditur? Nam qui exaudit cum Patre, quia Deus
est, quomodo non exauditur homo, quod pro nobis
factus est? Prorsus exauditus est. Ibi erant, ibi saeviebant:
de his erant qui reprehendebant eum, et
dicebant, <hi>Ecce cum publicanis et peccatoribus convescitur <note>(Marc. II, 16)</note>
            </hi>.
Erant in ipso populo, a quo ipse
medicus occidebatur, et in ejus sanguine etiam ipsis
antidotum parabatur. Cum enim Dominus non solum
sanguinem funderet, verum etiam ipsam suam mortem
ad medicamenti confectionem impenderet; resurrexit
ad demonstrandum resurrectionis exemplum.
Patientia sua passus est, ut doceret patientiam
nostram; et in resurrectione sua praemium patientiae
demonstravit. Item, ut nostis, et omnes confitemur,
ascendit in coelum, deinde ab eo Spiritus sanctus est
missus, ante promissus. Dixerat enim discipulis suis: <hi>Sedete in civitate, donec induamini virtute ex alto 
 <note>(Luc.
XXIV, 49)</note>
            </hi>. Venit ergo et promissio ipsius, venit Spiritus
sanctus, implevit discipulos, coeperunt loqui linguis
omnium gentium: signum in illis procedebat
unitatis. Loquebatur enim tunc unus homo omnibus
linguis; quia locutura erat unitas Ecclesiae in omnibus
linguis. Expaverunt qui audiebant. Noverant enim
homines idiotas fuisse, unius tantum linguae; et mirabantur
ac stupebant, quod unius linguae homines,
vel ut multum duarum, linguis omnium gentium loquerentur:
suspensi sunt stupore, perdiderunt elationem,
<pb n="0947"/>
de monte facti sunt valles. Jam si humiles
sunt, valles sunt; quod infuderis capiunt, non dimittunt.
Si venerit aqua super altitudinem, decurrit et
defluit: si venerit aqua ad concavum et humilem locum,
et capitur et stat. Tales jam illi erant; stupebant,
mirabantur, perdiderant saevitiam.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Interfectorum Christi conversio.</hi> 
Denique loquente sibi Petro, compuncti sunt, et factum
est in illis quod Psalmus praedixerat: <hi>Conversus
sum in aerumnam</hi>, <hi>cum configeretur spina <note>(Psal.
XXXI, 4)</note>
            </hi>. Quid est <hi>spina?</hi> Compunctio poenitentiae. Sic
habes et verba ipsa Scripturae in Actibus Apostolorum: <hi>Compuncti sunt corde, et dixerunt ad Apostolos,
Quid faciemus?</hi> 
 Quare dixerunt, <hi>Quid faciemus?</hi> Novimus
quid fecimus: <hi>quid faciemus?</hi> Quantum ad nostrum
factum attinet, desperatio est salutis: sit ergo
in vestro consilio, si fieri potest, spes aliqua sanitatis.
Novimus quid fecerimus, dicite quid faciamus. Quid
est quod fecimus? Non enim quemcumque hominem
occidimus; et multum mali fecissemus, si quemcumque
hominem innocentem occidissemus. Latronem elegimus,
innocentem occidimus; mortuum elegimus,
medicum occidimus: dicite, <hi>quid faciemus?</hi> Et Petrus: <hi>Agite poenitentiam, et baptizetur unusquisque vestrum
in nomine Domini nostri Jesu Christi;</hi> 
 ut transeatis
de nonaginta novem ad centum: quia cum
nonaginta et novem essetis, poenitentiam vobis necessariam
non putabatis, et Domino colligenti peccatores
et volenti eos facere poenitentes, insuper insultabatis.
Modo ergo compuncti, quia cognovistis
peccatum vestrum, <hi>agite poenitentiam, et baptizetur
unusquisque vestrum in nomine Domini nostri Jesu
Christi;</hi> baptizetur in ejus nomine quem occidistis
sine crimine: et remittuntur vobis peccata vestra.
Reducti sunt in spem: doluerunt, gemuerunt, conversi
sunt, sanati sunt <note>(Act. II)</note>. Ipsi erant illi; <hi>Pater,
ignosce illis, quia nesciunt quid faciunt.</hi> 
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Peccatores Christus amat ut non
semper sint peccatores.</hi> Unusquisque ergo, charissimi,
quando audit Dominum Jesum Christum non venisse
propter justos, sed propter peccatores, non amet
esse peccator: ne forte dicat in corde suo, Si justus
fuero, non me amat Christus; si peccator fuero,
amat me: quia propter peccatores descendit, non
propter justos. Respondet enim tibi: Si medicum
agnovisti, febrem quare non timuisti? Utique medicus
ad aegrotum venit, constat: sed ideo venit medicus
ad aegrotum, ne ille sit semper aegrotus. Quid
ergo dicimus? quid pronuntiamus? quid definimus?
Aegrotum amat medicus, an sanum? Quod vult facere
amat; non quod invenit. Ad aegrotum quidem venit,
ad sanum non venit: noli attendere quia ad illum
venit, ad illum non venit; plus enim amat sanum,
quam aegrotum. Nam, ut noveritis quia plus amat sanum,
quam aegrotum; numquid faceret quod odisset?
<pb n="0948"/>
</p>
          </div3>
<div3>
            <head>6. </head>
            <p>
<hi>Paulus quomodo peccatorum primus.</hi> Ergo Paulum
apostolum attende: <hi>Fidelis sermo et omni acceptione
dignus, quia Christus Jesus venit in mundum
peccatores salvos facere, quorum primus ego sum.</hi> Dixit, <hi>quorum primus ego sum.</hi> 
 Quomodo erat primus?
Ante illum non fuerunt peccatores tot Judaei? Ante
illum non fuerunt peccatores in genere humano?
Ante illum in omnibus hominibus nemo peccato tenebatur?
Adam non ante illum fuit, qui primus peccavit,
et nos omnes in mortem praecipitavit? Quid est, <hi>Quorum primus ego sum?</hi> 
 Ad quos venit, primus ego
sum? Sed nec hoc verum est. Primus electus est Petrus,
primus Andreas <note>(Matth. IV, 18)</note>, primi alii
apostoli; tu apostolus es novissimus: quomodo dicis, <hi>Quorum primus ego sum?</hi> 
 Ergo apostolus novissimus,
primus peccator. Et hoc quomodo primus peccator?
Ante te peccavit Petrus, quando ipsum Dominum ter
negavit <note>(Id. XXVI, 70-74)</note>. Nolo dicere, quia et ipse
nisi peccator inventus esset, de sinistra ad dexteram
non transisset.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Primus peccatorum, quia omnibus
pejor.</hi> Quid est ergo, <hi>Quorum primus ego sum?</hi> 
Quia omnibus pejor sum. Ergo pejorem voluit
intelligi primum. Quomodo in artificibus, quicumque
vult aedificare, quid dicit? Quis est hic primus
structor? quis est primus faber? Aut si curari
vult, Quis est hic primus medicus? Non utique interrogat
quis prior sit aetate, aut quis prior sit professione;
sed quis prior sit arte. Quomodo illi in arte
primi, sic iste in iniquitate primus. Quare Paulus in
iniquitate primus? Recolite Saulum, et invenietis.
Attenditis Paulum, obliti estis Saulum: attenditis ad
pastorem, obliti estis lupum. Nonne ille est cui ad
lapidandum Stephanum manus una non sufficiebat, et
aliorum vestimenta servabat? Nonne ipse est qui
Ecclesiam ubique persequebatur? Nonne ipse est qui
litteras acceperat a principibus sacerdotum? Quia parum
illi erat persequi Christianos, qui erant in Jerusalem;
sed volebat ad alia loca venire, ubi eos inveniret,
et ligaret, et puniendos adduceret. Nonne cum
iter agens spirat et anhelat caedes, de coelo percussus
est, et vocem Domini ad salutem fulminatus audivit?
Dum ambulat, prosternitur; ut videat, excaecatur. Ipse
est ergo qui primus erat persecutor, illo pejor non fuit.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Pauli conversio.</hi> Audite unde
plus intelligatis. Ananiae loquebatur ipse Dominus
Christus, jam illo prostrato, jam erecto: et dicebat
ei, <hi>Vade ad vicum illum, ibi invenies Saulum a Tarsis
Ciliciae, loquere ei.</hi> Quoniam vidit virum Ananiam intrantem
ad se, et baptizantem se. Ille audivit nomen
Sauli, et inter manus ipsius medici tremuit. Quod est
autem dulcius, Saulus unde vocaretur, credo quia recolitis,
et propter eos qui non recolunt, commemorem.
Saül erat ille persecutor David. In David Christus
erat, in David Christus praefigurabatur, in Saüle
Saulus praefigurabatur: tanquam David Saüli de
coelo, <hi>Saule, Saule, quid me persequeris?</hi> Ananias
<pb n="0949"/>
Ovis interpretatur: loquebatur ovi pastor, et timebat
ovis lupum. Tanta hujus lupi fama praecesserat,
ut non se putaret tutam ovis, nec inter manus pastoris.
Et Dominus ad illum, quasi ad ovem trementem.
Ille enim cum audisset hoc, dixit: <hi>Domine, audivi
de isto homine quanta mala fecit sanctis tuis in Jerusalem,
et modo dicitur epistolas accepisse a principibus
sacerdotum, ut quoscumque tenuerit, alligatos ducat.</hi> 
Quo me mittis? ovem ad lupum? Sed ille non audivit
hanc excusationem. Jam enim dixerat paucis oviculis
suis: <hi>Ecce ego mitto vos sicut oves in medio luporum <note>(Matth. X, 16)</note>
            </hi>.
Si missae sunt oves in medio luporum,
quare trepidas ire, Anania, ad eum qui jam non est
lupus? Lupum timebas: sed respondet tibi Dominus
Deus tuus, De lupo ovem feci; facio de ove pastorem.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Christi medici ars commendata
in curatione Pauli.</hi> Quomodo ergo ipse Saulus postea
Paulus gratulatur se ad Dei pervenisse misericordiam,
quia primus, hoc est excellens in peccatis
inventus est: <hi>Et tamen misericordiam consecutus sum,
ut in me ostenderet Christus Jesus omnem longanimitatem,
propter eos qui credituri sunt illi in vitam aeternam:</hi> 
ut dicant sibi omnes, Si Paulus sanatus est,
ego quare despero? Si a tanto medico tam desperatus
aeger sanatus est, ego cur vulneribus meis
illas manus non aptabo? ad illas manus non festinabo?
Ut hoc dicerent homines, ideo Saulus factus
est ex persecutore apostolus <note>(Act. VII-IX)</note>.
Quia quo venit medicus, quaerit aliquem ibi desperatum,
et ipsum sanat: et si pauperrimum inveniat,
tamen desperatum inveniat; non ibi quaerit mercedem,
sed commendat artem. Dicam ergo quod
coeperam. Quomodo ergo Saulus congratulatur se a
Christo, quia peccator erat, assumptum atque sanatum,
nec dixit, Maneam in peccato, quia propter me
venit Christus, non propter justum: ita etiam tu, qui
audieras quia Christus propter peccatores venit, noli
tibi dormire in dulci stratu; sed audi ipsum Paulum
dicentem, <hi>Surge, qui dormis, et exsurge a mortuis, et
illuminabit te Christus <note>(Ephes. V, 14)</note>
            </hi>. Noli amare
stratum peccati. <hi>Totum stratum ejus vertisti in infirmitate
ejus <note>(Psal. XL, 4)</note>
            </hi>, dictum est antea. Surge, sanus
esto, sanitatem ama, et noli rursus per superbiam
de dextera ire ad sinistram, de valle ad montem,
de humilitate ad tumorem. Cum factus fueris
sanus, id est, cum juste coeperis vivere, Deo tribue,
non tibi. Non enim laudando te, salvus factus es; sed
contra te pronuntiando. Nam si te laudaveris per superbiam,
gravius aegrotabis. Omnis enim qui se
exaltat, humiliabitur; et qui se humiliat, exaltabitur <note>(Luc. XVIII, 14)</note>.
Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CLXXVI . <hi>De tribus lectionibus Apostoli,</hi> I <hi>Tim. cap.</hi> I, 15, 16, Fidelis sermo et omni acceptione dignus, <hi>etc. Psalmi</hi> XCIV, 6, 2, Venite adoremus, et prosternamur ei, <hi>etc., ac Evangelii Lucae, cap.</hi> XVII, 12-19, <hi>ubi de decem leprosis a Domino mundatis. Contra Pelagianos</hi> .</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="0950"/> <hi>Lectiones et cantus in
Ecclesia.</hi> De divinis lectionibus quod Dominus admonere
dignatur, intenti audite, fratres, illo dante, me
ministrante. Primam lectionem audivimus Apostoli: <hi>Fidelis sermo et omni acceptione dignus, quia Christus
Jesus venit in mundum peccatores salvos facere, quorum
primus ego sum. Sed ideo misericordiam consecutus
sum, ut in me ostenderet Christus Jesus omnem longanimitatem
suam, ad informationem eorum qui credituri
sunt illi in vitam aeternam.</hi> 
 Hoc de apostolica lectione
percepimus. Deinde cantavimus Psalmum, exhortantes
nos invicem, una voce, uno corde dicentes, <hi>Venite
adoremus, et prosternamur ei, et fleamus coram Domino
qui fecit nos:</hi> et ibi <hi>praeveniamus faciem ejus in
confessione, et in psalmis jubilemus ei.</hi> Post haec, evangelica
lectio decem leprosos mundatos nobis ostendit,
et unum ex eis alienigenam gratias agentem mundatori
suo. Has tres lectiones, quantum pro tempore
possumus, pertractemus, dicentes pauca de singulis;
et quantum conari possumus, adjuvante Domino, non
in aliqua earum sic immorantes, ut aliis duabus impedimentum
afferamus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Gratiarum actio ab omnibus debita
medico. Peccatum originale in parvulis. Pupillorum
tutores episcopi.</hi> Proponit nobis Apostolus scientiam
gratiarum actionis. Mementote quid ultima evangelica
lectio resonet, quomodo Jesus Dominus laudat gratias
agentem, ingratos improbat, mundatos in cute,
leprosos in corde. Quid ergo Apostolus? <hi>Fidelis,</hi> inquit, <hi>sermo et omni acceptione dignus.</hi> 
 Quis est iste
sermo? <hi>Quia Christus Jesus venit in mundum,</hi> Utquid? <hi>Peccatores salvos facere.</hi> 
 Quid tu? <hi>Quorum primus ego
sum.</hi> Qui dicit, vel Non sum peccator, vel Non fui,
ingratus est Salvatori. Nullus hominum in ista quae
ex Adam defluit massa mortalium, nullus omnino hominum
non aegrotus, nullus sine gratia Christi sanatus.
Quid de parvulis pueris, si ex Adam aegroti?
Nam et ipsi portantur ad Ecclesiam: et si pedibus illuc
currere non possunt, alienis pedibus currunt, ut
sanentur. Accommodat illis mater Ecclesia aliorum
pedes ut veniant, aliorum cor ut credant, aliorum linguam
ut fateantur: ut quoniam quod aegri sunt alio
peccante praegravantur, sic cum hi sani sunt, alio
pro eis confitente salventur. Nemo ergo vobis susurret
doctrinas alienas. Hoc Ecclesia semper habuit,
semper tenuit: hoc a majorum fide percepit; hoc usque
in finem perseveranter custodit. Quoniam non est
opus sanis medicus, sed aegrotantibus. Quid necessarium
ergo habuit infans Christum, si non aegrotat?
Si sanus est, quare per eos qui eum diligunt, medicum
quaerit? Si quando portantur infantes, dicuntur omnino
nullum propaginis habere peccatum, et veniunt
ad Christum; quare non eis dicitur in Ecclesia qui
<pb n="0951"/>
eos apportant, Auferte hinc innocentes istos: non est
opus sanis medicus, sed male habentibus; non venit
Christus vocare justos, sed peccatores <note>(Matth. IX, 12,
13)</note>? Nunquam dictum est: sed nec aliquando dicetur.
Quisque ergo quod potest, fratres, loquatur pro
eo qui loqui pro se non potest. Pro magno commendantur
episcopis patrimonia pupillorum, quanto magis
gratia parvulorum? Pupillum tuetur episcopus, ne
mortuis parentibus ab extraneis opprimatur. Clamet
plus pro parvulo, cui timet ne a parentibus occidadatur:
clamet cum Apostolo, <hi>Fidelis sermo et omni
acceptione dignus, quia Christus Jesus venit in mundum,</hi> 
nullam aliam ob causam, nisi <hi>peccatores salvos facere.</hi> 
Qui venit ad Christum, habet quod in eo sanetur: qui
non habet, non est causa quare medico offeratur.
Eligant parentes unum de duobus: aut confiteantur
in parvulis suis sanari peccatum, aut eos medico offerre
desinant. Hoc nihil est aliud quam velle medico sanum
offerre. Quid offers? Baptizandum Quem? Infantem.
Cui offers? Christo. Ei certe qui <hi>venit in mundum?</hi> 
Ita, inquit. Quare venit in mundum? <hi>Peccatores salvos
facere.</hi> Ergo quem offers, habet quod in illo salvum
fiat? Si dixeris, Habet; confitendo deles: si
dixeris, Non habet; negando tenes.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Paulus quomodo peccatorum primus.
--Peccatores,</hi> inquit, <hi>salvos facere, quorum primus
ego sum.</hi> Ante Paulum non erant peccatores? Certe
vel ipse Adam ante omnes, et plena peccatoribus terra
deleta diluvio, et deinceps quam multi. Unde verum
est, <hi>ego primus sum?</hi> Primum se dixit, non peccatorum
ordine, sed peccati magnitudine. Magnitudinem
peccati sui attendit, unde se primum dixit peccatorum;
quomodo dicuntur inter advocatos, verbi gratia,
primi: primus est iste, non quia plures annos habet,
ex quo causas agit; sed quia ex quo coepit, caeteros
superavit. Dicat ergo Apostolus alio loco unde primus
sit peccatorum: <hi>Ego,</hi> inquit, <hi>sum novissimus Apostolorum,
qui non sum dignus vocari apostolus, quia persecutus
sum Ecclesiam Dei <note>(I Cor. XV, 9)</note>
            </hi>. Nemo acrior
inter persecutores: ergo nemo prior inter peccatores.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>In Pauli curatione spes salutis allata
desperatis.--Sed misericordiam,</hi> inquit, <hi>consecutus
sum.</hi> Et quare sit misericordiam consecutus, exponit
causam: <hi>Ut in me,</hi> inquit, <hi>ostenderet Christus Jesus
omnem longanimitatem, ad informationem eorum qui
credituri sunt illi in vitam aeternam.</hi> Christus, inquit,
daturus veniam conversis ad se peccatoribus usque
ad inimicos suos, me primo elegit acriorem inimicum;
quem cum sanaret, nemo in caeteris desperaret. Faciunt
hoc medici: quando ad ea loca veniunt ubi
ignoti sunt, quos curent primitus eligunt desperatos;
ut in eis et benevolentiam exerceant, et commendent
doctrinam; ut unusquisque in illo loco dicat proximo
suo, Vade ad illum medicum, securus esto, sanat te.
Et ille, Me sanat? Non vides quid patiar? Ego novi
quid simile: tu quod pateris, et ego quidem passus
sum. Sic dicit Paulus unicuique aegroto, et de se
<pb n="0952"/>
volenti desperare: Qui curavit me, misit me ad te,
et dixit mihi, Illi desperanti vade, et dic quid habuisti,
quid in te sanavi, quam cito sanavi. De coelo
vocavi, una voce percussi et dejeci, alia erexi et elegi,
tertia implevi et misi, quarta liberavi et coronavi <note>(Act. IX)</note>.
Vade, dic aegrotis, clama desperatis: <hi>Fidelis
sermo, et omni acceptione dignus, quia Christus Jesus
venit in mundum peccatores salvos facere.</hi> Quid timetis?
quid trepidatis? <hi>Quorum primus ego sum.</hi> Ego,
inquit, vobis loquor, sanus aegrotantibus, stans jacentibus,
securus desperantibus. <hi>Ideo</hi> enim <hi>misericordiam
consecutus sum, ut in me ostenderet Christus
Jesus omnem longanimitatem.</hi> Morbum meum diu pertulit,
et sic abstulit; tanquam bonus medicus phreneticum
patienter toleravit, sustinuit me ferientem se,
donavit mihi feriri pro se. <hi>Omnem,</hi> inquit, <hi>longanimitatem
ostendit in me, ad informationem eorum qui
credituri sunt illi in vitam aeternam.</hi> 
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Salus nostra ex Deo, non ex nobis.
Gratiae beneficia. Confessio duplex.</hi> Nolite ergo,
desperare. Aegroti estis, accedite ad eum, et sanamini:
caeci estis, accedite ad eum, et illuminamini.
Et qui sani estis, ei gratias agite: et qui aegrotatis,
ad eum sanandi currite: dicite omnes, <hi>Venite adoremus,
et prosternamur ei, et ploremus coram Domino
qui fecit nos,</hi> et homines, et salvos. Nam si ille nos
fecit homines, nos autem ipsi nos fecimus salvos;
aliquid illo melius fecimus. Melior est enim salvus
homo, quam quilibet homo. Si ergo te Deus fecit hominem,
et tu te fecisti bonum hominem; quod tu fecisti
melius est. Noli te extollere super Deum: subde
te Deo, adora, prosternere, confitere illi qui fecit te:
quia nemo recreat, nisi qui creat; nemo reficit, nisi
qui fecit. Hoc et in alio psalmo: <hi>Ipse fecit nos, et non
ipsi nos <note>(Psal. XCIX, 3)</note>
            </hi>. Sane quando te fecit, quid tu
faceres non habebas: quando autem jam es, habes et
tu ipse quod facias; ad medicum curras, medicum
implores, qui ubique est. Et ut implorares, excitavit
cor tuum, et posse implorare donavit tibi; <hi>Deus est
enim,</hi> inquit, <hi>qui operatur in vobis et velle, et operari,
pro bona voluntate <note>(Philipp. II, 13)</note>
            </hi>. Quia ut haberes
bonam voluntatem, illius vocatio praecessit. Clama, <hi>Deus meus, misericordia ejus praeveniet me 
 <note>(Psal. LVIII,
11)</note>
            </hi>. Ut esses, ut sentires, ut audires, ut consentires,
praevenit te misericordia ejus. Praevenit te in omnibus:
praeveni et tu in aliquo iram ejus. In quo, inquis,
in quo? Confitere ista omnia a Deo te habere
quidquid boni habes, a te quidquid mali. Ne in bonis
tuis illum contemnas, te laudes; ne in malis tuis illum
accuses, te excuses: ipsa est vera confessio. Ille
qui in tantis bonis praevenit te, venturus est ad te, et
inspecturus dona sua et mala tua; quomodo bono
ejus usus fueris, inspicit te. Ergo quia in omnibus
istis donis praevenit te, vide in quo tu praevenias faciem
venturi: audi Psalmum, <hi>Praeveniamus faciem
ejus in confessione. Praeveniamus faciem ejus:</hi> antequam
<pb n="0953"/>
veniat, propitietur; antequam adsit, placetur. Habes
enim sacerdotem per quem possis placare Deum tuum,
et ipse cum Patre Deus est ad te, qui homo est propter
te. Ita jubilabis in Psalmis, praeveniens faciem
ejus in confessione. Jubila in Psalmo: praeveniens
faciem ejus in confessione, accusa te; jubilans in
Psalmo, lauda illum. Accusando te, et laudando eum
qui fecit te; veniet qui mortuus est pro te, et vivificabit
te.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Doctrina varia et inconstans lepra
mentis.</hi> Hoc tenete, in hoc persistite. Nemo variet,
nemo leprosus sit. Doctrina inconstans, non habens
unum colorem, mentis lepram significat: et istam
Christus mundat. Forte in aliquo variasti, et inspexisti,
et in melius sententiam commutasti; et quod
varium erat, unius coloris effectum est. Noli tibi tribuere,
ne sis inter novem qui gratias non egerunt.
Unus egit gratias: caeteri Judaei erant: ille alienigena
erat, gentes alienigenas significabat, numerus
ille Christo decimas dedit. Illi ergo debemus quod
sumus, quod vivimus, quod intelligimus: quod homines
sumus, quod bene viximus, quod recte intelleximus,
illi debemus. Nostrum nihil, nisi peccatum
quod habemus. Quid enim habes, quod non accepisti <note>(I Cor. IV, 7)</note>?
Vos ergo, maxime qui scitis
quid audiatis, curandum ab aegritudine, mundatum
a varietate sursum cor ponite, et Deo gratias
agite.
</p>
          </div3>
        </div2>
      </div1>

<div1>
        <head>SERMO CLXXVII . <hi>De verbis Apostoli,</hi> Nihil in hunc mundum intulimus, sed nec auferre aliquid possumus, <hi>etc.</hi> I <hi>Tim. cap.</hi> VI, V\. 7-19.</head>
<div3>
          <head>1.</head>
          <p>
 <hi>Avaritia verbis apud omnes damnatur, non factis.</hi> 
Sermonis nostri propositio, apostolica lectio. <hi>Nihil,</hi> 
 inquit, <hi>intulimus in hunc mundum, sed nec
auferre aliquid possumus: victum et tegumentum
habentes, his contenti simus. Nam qui volunt divites
fieri, incidunt in tentationem et in laqueum, et in desideria
multa et noxia, quae mergunt homines in interitum
et perditionem. Radix enim est omnium malorum
avaritia: quam quidam appetentes, a fide pererraverunt,
et inseruerant se doloribus multis.</hi> Digna res quae
intentos vos faciat ad audiendum, et nos promptos
ad loquendum. His verbis constituitur ante oculos
nostros avaritia: accusatur, non defendatur; imo
accusata damnetur, ne defensor ejus cum illa damnetur.
Nescio quo autem modo id agit avaritia in cordibus
hominum, ut omnes, vel ut verius et cautius
dicam, pene omnes verbis eam constituant ream, et
factis velint habere susceptam. Dixerunt in illam
multi et multa, et magna, et gravia, et vera; et
poetae et historici et oratores et philosophi, et omne
litterarum et professionum genus multa dixit in avaritiam.
<pb n="0954"/>
Magnum est autem non illam habere, et multo
plus est non eam habere, quam de vitiis ejus non
tacere.</p>
        </div3>
<div3>
          <head>2.</head>
          <p>
 <hi>Christianis quae fugiendae avaritiae doctrina traditur.</hi> 
Quid autem interest inter philosophos, verbi
gratia, accusantes avaritiam, et Apostolos eamdem
ipsam accusantes? quid interest? Si advertamus,
discimus aliquid, quod proprium non habet nisi
schola Christi. Ecce quod modo commemoravi, <hi>Nihil
intulimus in hunc mundum, nec auferre aliquid possumus:
habentes victum et tegumentum, his contenti simus,</hi> 
multi dixerunt. Etiam hoc, <hi>Radix omnium malorum
avaritia,</hi> fuerunt qui dicerent. Illud quod
sequitur, nemo dixit illorum: <hi>Tu autem, homo Dei,
haec fuge; sectare vero justitiam, fidem, charitatem,
cum his qui invocant nomen Domini de corde puro.</hi> 
Talia nullus dixit illorum. Longe est a crepantibus
buccis soliditas pietatis. Quapropter, charissimi,
quoniam sunt extra societatem nostram qui et avaritiam
accusaverunt et contempserunt; ne nobis magni
videantur aut hominibus Dei, propterea, <hi>Tu autem,
homo Dei.</hi> Si ullo modo compararentur, primitus discernere
et tenere debemus propter Deum nos facere
quod facimus. Nam si veri Dei cultus afferatur, quilibet
amator avaritiae reprobatur. Verumtamen incutere
nobis debet majorem curam regula pietatis.
Turpe est enim, et nimis pudendum et dolendum, si
cultores idolorum inventi sunt avaritiae domitores,
et cultor Dei unius ab avaritia subjugetur, et fiat avaritiae
mancipium, cujus sanguis fit pretium. Addidit
Apostolus, et dixit Timotheo: <hi>Testificor coram Deo,
qui vivificat omnia, et Christo Jesu qui testimonium
reddidit sub Pontio Pilato, bonam confessionem</hi> (hoc
ab illis quantum longe est, vide), <hi>ut serves mandatum
irreprehensibile usque in adventum Domini nostri
Jesu Christi: quem temporibus propriis ostendit beatus
et solus potens, Rex regum et Dominus dominantium;
qui solus habet immortalitatem et lucem habitat inaccessibilem;
quem nemo hominum vidit, nec videre potest;
cui est honor et gloria in saecula saeculorum.</hi> Hujus
familiae facti sumus, in hujus familiam adoptati
sumus; hujus filii non nostris meritis, sed ipsius
gratia sumus. Nimis grave est et nimis horribile, ut
avaritia nos teneat in terris; cum illi dicamus, <hi>Pater
noster, qui es in coelis <note>(Matth. VI, 9)</note>
          </hi>, cujus desiderio
vilescunt omnia; nec nata nobis sunt inter quae nati
sumus, quia propter illum renati sumus. Sint haec
ad necessitatis usum, non ad charitatis affectum:
sint tanquam stabulum viatoris, non tanquam praedium
possessoris. Refice, et transi. Iter agis, attende ad quem
venisti; quia magnus est qui ad te venit. Discedendo de
hac vita, locum facis venienti: stabuli est ista conditio:
cedes, ut alius accedat. Sed si vis ad locum tutissimum
pervenire, Deus a te non recedat, cui dicimus, <hi>Deduxisti me per semitas justitiae tuae, propter nomen
tuum 
 <note>(Psal. XXII, 3)</note>
          </hi>: non propter meritum
meum.</p>
        </div3>
<div3>
          <head>3.</head>
          <p>
 <hi>Itineri hujus vitae necessaria sine cupiditate habeantur.</hi> 
Aliud est ergo iter mortalitatis, aliud iter
<pb n="0955"/>
pietatis. Iter mortalitatis commune est; illuc enim
ambulant omnes nati: illuc, nonnisi renati. Ad illud
pertinet nasci, crescere, senescere, mori. Propter
hoc necessarius est victus et tegumentum. Sufficientes
sint hujus itineris sumptus. Quare te gravas?
Quare tantum portas in via brevi, non unde ad hanc
viam finiendam juveris, sed unde potius ad hanc
viam finiendam gravius onereris? Nimium quippe
mirabile est, quod tibi vis ut contingat: oneras te,
multum portas, premit te in hac via pecunia, et per
hanc viam premit te avaritia. Avaritia enim cordis
est immunditia. Nihil tollis de hoc mundo, quem
amasti: sed tollis vitium quod amasti. Si perseveranter
amas mundum; qui fecit mundum, non te
invenit mundum. Si ergo in usum temporalem moderata
pecunia sit viatici, in eo fine constituto qui
scriptus est, <hi>Sine amore,</hi> inquit, <hi>pecuniae, modus
sufficiens est praesentibus <note>(Hebr. XIII, 5)</note>
          </hi>. Vide ante
omnia quid praestruxit: <hi>Sine amore,</hi> inquit: ita manum
mitte, ut cor inde solvas. Nam si pecuniae per
amorem cor alligare volueris, inseris te doloribus
multis: et ubi erit, <hi>Tu autem, homo Dei, haec fuge?</hi> 
Non enim ait, Relinque, et desere; sed, <hi>Fuge</hi> quasi
hostem. Quaerebas fugere cum auro, fuge aurum:
cor tuum fugiat, et servus est tuus. Cupiditas non
sit, pietas tamen non desit; est quod facias de auro,
si dominus es auri, non servus. Si dominus auri
es, facis de illo quod bonum est: si servus, facit de
te quod malum est. Si dominus auri es, vestitus de
te Dominum laudat: si servus auri es, spoliatus de
te blasphemat. Servum autem te facit cupiditas, liberum
charitas. Inde servus, si non fugeris. <hi>Tu autem,
homo Dei, haec fuge.</hi> In hac causa si non vis esse servus,
esto fugitivus.</p>
        </div3>
<div3>
          <head>4.</head>
          <p>
 <hi>Divitiae interiores sectandae.</hi> Audisti quid fugias,
habes et quod secteris. Non enim inaniter fugis, aut
sic relinquis ut non apprehendas. <hi>Sectare ergo justitiam,
fidem, pietatem, charitatem.</hi> Haec te divitem faciant.
Hae divitiae intus sint: fur ad eas non accedit,
nisi mala voluntas ei dederit locum. Muni arcam interiorem,
hoc est, conscientiam. Has divitias non tibi
latro, non quilibet potentissimus inimicus, non irruens
hostis aut barbarus, non denique naufragium
poterit auferre, unde si nudus exeas, plenus exis.
Neque enim vere inanis erat, quamvis forinsecus nihil
habere videretur, qui dicebat: <hi>Dominus dedit,
Dominus abstulit; sicut Domino placuit, ita factum
est: sit nomen Domini benedictum <note>(Job I, 21)</note>
          </hi>. Laudabilis
ista plenitudo, ingentes divitiae; inanis auro,
plenus Deo; inanis omni transitoria facultate, plenus
sui Domini voluntate. Quid quaeritis aurum tantis laboribus,
et peregrinationibus? Amate has divitias, et
modo implemini: fons earum non latet, si cor patet:
aperit cor clavis fidei, et aperit et mundat ubi ponas.
Noli tibi angustus videri: divitiae tuae, Deus tuus;
quando intravit, ipse dilatavit.
<pb n="0956"/>
</p>
        </div3>
<div3>
          <head>5. </head>
          <p>
<hi>Thesaurizare hic volentium inepta excusatio. Sursum
cor.</hi> Ergo, <hi>Sine amore pecuniae, modus sufficiens
est praesentibus:</hi> quare <hi>praesentibus?</hi> quia, <hi>Nihil intulimus
in hunc mundum, nec auferre aliquid possumus:</hi> 
ideo <hi>praesentibus,</hi> non futuris. Sed quae res decipit
hominem ad avaritiae computum? Quid, si diu
vivo? Qui dat vitam, dat unde vita sustentetur. Postremo
sint reditus, quare quaeritur et thesaurus?
Redit aliquid de negotio, redit aliquid de artificio,
redit aliquid de pretio: sufficiat, non thesaurizetur;
ne ubi pones thesaurum tuum, ibi remaneat et cor tuum,
et ut sursum sit, frustra audias, falsumque respondeas.
Quando enim respondes ad illud sacratissimum verbum
et voce suscribis, ab ipso corde intus non accusaris?
Quamvis pressum et oppressum cor tuum, non tibi intus
dicit, Sub terra me ponis, quare mentiris? Ergone tibi
non dicit: Nonne ibi sum, ubi thesaurus tuus? Ergo
mentiris. An vero ille mentitur, qui dixit: <hi>Ubi enim fuerit
thesaurus tuus, illic erit et cor tuum <note>(Matth. VI, 21)</note>
          </hi>?
Tu dicis: Non illic orit. Veritas dicit: Illic erit. Sed
non illic erit, quia non amo. Factis proba. Non amas,
sed dives es. Bene quidem attendis, et discernis te:
ab eo qui dives est, discernis eum qui vult dives
esse. Inter divitem esse, et divitem velle esse, justa
discretio negari non potest. Ibi facultas est, hic cupiditas.</p>
        </div3>
<div3>
          <head>6.</head>
          <p>
 <hi>Divitiarum cupiditas insatiabilis.</hi> Nam et ipse Apostolus
non ait, Qui divites sunt; sed, <hi>Qui volunt divites
fieri, incidunt in tentationem et laqueum, et desideria
multa et noxia:</hi> volendo fieri, non existendo.
Ideo ait, <hi>desideria.</hi> Desiderium est enim in homine,
quo vult pervenire. Nam nemo desiderat quod habet.
Insatiabilis est quidem avaritia; nec tamen in ipsis
qui multum habent, desiderium dicendum est ejus
rei quam habent, sed quam volunt addere. Habet
istam villam, desiderat habere et illam quam non habet;
sed cum habuerit, aliam desiderabit; non tamen
desiderabit quod habuit, sed quod non habuit.
Volendo ergo dives esse, desiderat, aestuat, sitit; et
tanquam hydropisis morbo, plus bibendo, plus sitit.
Mira ista similitudo est in corporis morbo, omnino
avarus in corde hydrops est. Nam hydrops in carne,
humore plenus est, humore periclitatur, et humore
non satiatur: sic hydrops in corde, quanto plus habet,
tanto plus eget. Quando minus habebat, minora
volebat, paucioribus gaudebat, exiguis buccellis exhilarabatur:
quia vero impletus est, distentus abundantissimus
factus est haereditatis. Quotidie bibit,
venit et sitit. Si hoc habebo, illud potero; parum
possum, quia parum habeo. Cum et hoc habueris,
plus habes velle: egestas aucta est, non potestas.</p>
        </div3>
<div3>
          <head>7.</head>
          <p>
 <hi>Divitiae sine cupiditate si habentur, non culpandae.
Pauperi cavenda cupiditas divitiarum. Diviti cavenda
superbia.</hi> Sed non amo, inquis, quod habeo, ut sursum
cor habeam. Plane consentio; si non amas, potest
esse sursum cor tuum. Quare enim non sit sursum
<pb n="0957"/>
cor liberum? Sed vide si non amas, ipse tibi
fideliter renuntia, non a me accusatus, sed a te interrogatus.
Plane, inquis, non amo: dives quidem
sum, sed quia jam sum, non autem volo esse, ut
incidam in tentationem et laqueum, et desideria
multa et noxia, quae mergunt hominem in perditionem.
Grave malum, horrendum, periculosum, exitiosum.
Jam sum, inquis, dives, non esse volo. Jam
es dives, jam inquis, non esse vis. Non, inquis. Si
non esses, nolles? Nollem, inquis. Jam ergo quia
es, et verbum Dei te foris divitem invenit, intus divitem
fecit; accipe quae divitibus dicta sunt. Hoc
enim quod his dicebatur verbis, <hi>Nihil intulimus in
hunc mundum, sed nec auferre aliquid possumus: victum
et tegumentum habentes, his contenti simus. Nam
qui volunt divites fieri, incidunt in tentationem,</hi> et caetera. <hi>Qui volunt,</hi> 
 inquit, <hi>divites fieri;</hi> tanquam ad
pauperes dicebantur. Haec verba Apostoli pauperem
te invenerunt? Dic illa, et dives es: dic in corde ex
corde, Nihil intuli in hunc mundum, sed nec auferre
aliquid possum: victum et tegumentum habens,
his contentus sum. Nam si voluero dives fieri, incidam
in tentationem et laqueum. Dic, et consiste ubi
inventus es. Noli te inserere doloribus multis; ne
cum volueris te exuere, lanieris. Sed dives inventus
es? Sunt et alia verba, quae recitemus: non existimet
ad se nihil dictum qui dives inventus est. Eidem
Timotheo dicit, eidem Apostolus dicit, sed pauperi
dicit Timotheo: Timotheus enim pauper erat, sicut
Paulus. Quid ergo Timotheo de hoc dicturus est, homini
pauperi, quod pertineat ad eos qui inventi sunt
divites? Audi quid: <hi>Praecipe,</hi> inquit, <hi>divitibus hujus
mundi:</hi> quia sunt et divites Dei; et veri divites non
sunt nisi divites Dei, qualis erat ipse Paulus, qui ait, <hi>Ego enim 
 didici in quibus sum sufficiens esse <note>(Philipp.
IV, 11)</note>
          </hi>. A varo autem non sufficit. Ergo, <hi>Praecipe,</hi> inquit, <hi>divitibus hujus mundi.</hi> 
 Quid eis dicam? Nolite
velle esse divites? Jam divites inventi sunt: audiant
quod ad eos dictum est, ubi caput est, <hi>non superbe
sapere.</hi> Adhuc habentur divitiae, multumque amantur.
Nidus colligitur superbiae, ubi nutriatur et crescat;
quod pejus est, non volet, sed maneat. Ergo
ante omnia, <hi>non superbe sapere.</hi> Ut intelligat, sapiat,
cogitet se mortalem, et mortales pauperes pares. Ambos
enim terra nudos excepit, ambos exspectat mors,
ambos non timet febris. Habet eam pauper strato
terreno, sed nec dives eam venientem lecto terret argenteo.
Ergo, <hi>Praecipe hujus mundi divitibus, non superbe
sapere.</hi> Agnoscant pauperes suos: pauperes
homines sunt et homines; dissimilis vestis, sed similis
cutis: et si dives mortuus conditur aromatibus, non
erit nulla putredo, sed sera; serius putrescit, numquid
non putrescit? Sed ponamus, non ambo putrescant:
tamen non ambo non sentiunt? <hi>Praecipe divitibus hujus
mundi non superbe sapere.</hi> Non superbe sapiant; et
<pb n="0958"/>
vere tales erunt, quales videri esse volunt; sine amore
possidebunt, non possidebuntur.</p>
        </div3>
<div3>
          <head>8.</head>
          <p>
 <hi>Spes in divitiis non ponenda. Frui et uti.</hi> Sed
quae sequantur vide: <hi>Non superbe sapere, neque sperare
in incerto divitiarum.</hi> Amas aurum; fac, si potes,
certum, ut non timeas amittere. Congregasti facultatem;
da tibi, si potes, securitatem. <hi>Neque sperare
in incerto divitiarum.</hi> Tolle inde spem, ubi fixisti. <hi>Sed
in Deo vivo.</hi> Ibi fige spem, ibi anchoram cordis tui,
ut tempestas saeculi non te inde abrumpat: <hi>in Deo
vivo, qui praestat nobis omnia abunde ad fruendum.</hi> Si <hi>omnia,</hi> 
 quanto magis se? Et vere ad fruendum ipse
nobis erit omnia. Nam non mihi videtur dictum, <hi>Qui
dedit nobis omnia abundanter ad fruendum,</hi> nisi se
ipsum. Videtur enim aliud esse uti, aliud frui. Utimur
enim pro necessitate, fruimur pro jucunditate.
Ergo ista temporalia dedit ad utendum, se ad fruendum.
Si ergo se, quare dictum est <hi>omnia,</hi> nisi quia
scriptum est, <hi>Ut sit Deus omnia in omnibus <note>(I Cor. XV,
28)</note>
          </hi>? Ergo ibi cor ad fruendum, ut sit sursum cor.
Solve te hinc, sed alliga ibi: periculosum est tibi in
his tentationibus sine vinculo remanere.</p>
        </div3>
<div3>
          <head>9.</head>
          <p>
 <hi>Homini sufficit solus Deus. Avaritiae crimen et
poena.--Non sperare in incerto divitiarum:</hi> non tamen
nusquam; <hi>sed in Deo vivo, qui praestat nobis omnia
abundanter ad fruendum.</hi> Quid tam omnia, quam qui
fecit omnia? Non enim ab illo fierent haec omnia,
nisi ea nosset. Quis audeat dicere, Hoc fecit Deus,
quod non noverat? Quod noverat fecit. Habebat ergo
antequam fecit: sed habebat miris, modis, non
sicut fecit, ut fecit temporalia et transeuntia, sed
sicut facit artifex. Habet intus quod operatur foris.
Ibi ergo sunt omnia praecipua, immortalia, indeficientia,
permanentia, et ipse Deus omnia in omnibus:
sed sanctis suis ipse erit omnia in omnibus.
Ipse ergo sufficit, solus sufficit, de quo dictum
est, <hi>Ostende nobis Patrem, et sufficit nobis.</hi> Sed, <hi>Tanto,</hi> 
 inquit, <hi>tempore vobiscum sum, et non cognovistis
me? Qui me vidit, et Patrem vidit <note>(Joan. XIV, 8,
9)</note>
          </hi>. Omnia Deus Pater et Filius et Spiritus sanctus.
Merito solus sufficit. Si avari sumus, ipsum amemus.
Si opes desideramus, solus nos satiare poterit de
quo dictum est, <hi>Qui satiat in bonis desiderium tuum <note>(Psal. CII, 5)</note>
          </hi>.
Hoc peccatori non sufficit? hoc tantum,
tam magnum bonum peccatori non sufficit? Volendo
habere omnia, plus perdidit omnia: quia, <hi>Radix est
omnium malorum avaritia.</hi> Merito per prophetam increpat
animae peccatrici et a se fornicanti, et dicit: <hi>Existimasti, si a me discederes, aliquid te amplius habituram.</hi> 
Sed quomodo ille filius minor, ecce porcos pavisti <note>(Luc. XV, 15)</note>:
ecce omnia perdidisti; ecce
egens remansisti, et sero fessus redisti. Jam intellige
quia id quod tibi pater dabat, tutius ipse servabat. <hi>Existimasti, si a me recessisses, aliquid amplius te habituram.</hi> 
O anima peccatrix et impleta fornicationibus,
facta turpis, facta decolor, facta immunda, et
sic amata! Redi ergo ad pulchrum, ut ad pulchritudinem
redeas: redi, et dic illi qui tibi solus sufficit:
<pb n="0959"/> <hi>Perdidisti omnem qui fornicatur abs te.</hi> 
 Quid ergo sufficit,
nisi quod sequitur, <hi>Mihi autem adhaerere Deo bonum
est <note>(Psal. LXXII, 27, 28)</note>
          </hi>? Ergo sursum cor, non
in terra, non in mendacissimo thesauro, non in loco
putredinis. <hi>Radix est enim omnium malorum avaritia.</hi> 
Et in ipso Adam radix omnium malorum avaritia
fuit. Plus enim voluit, quam accepit, quia Deus illi
non suffecit.</p>
        </div3>
<div3>
          <head>10.</head>
          <p>
 <hi>Divitiae piis operibus impendendae. Divitiis emenda
vera vita.</hi> Quid ergo sis facturus ex his quae habes,
dives, attende. Jam non superbe sapis: recte. Non
speras in incerto divitiarum, sed speras in Deo vivo,
qui praestat nobis omnia abundanter ad fruendum:
laudabiliter. Noli ergo piger esse in his quae sequentur. <hi>Divites sint in operibus bonis.</hi> 
 Haec videamus; et
quod non videmus, credamus. Dicebas, Aurum habeo,
sed non amo: sed non amare tuum intus est; si quid
de te mereor, proba et mihi; quod non abscondis
Deo tuo, proba et fratri tuo. Unde, inquis, probabo?
Ex eo quod sequitur, <hi>Divites sint in operibus bonis, ut
facile tribuant.</hi> Ad hoc dives esto, ut facile tribuas.
Pauper enim vult tribuere, et non potest: apud illum
difficultas, apud te facilitas. Hoc tibi prosit quod dives
es, quia cum volueris facere, statim facis. <hi>Facile tribuant,
communicent.</hi> Numquid perdunt? <hi>Thesaurizent
sibi fundamentum bonum in futurum.</hi> Et ne ipsum
aurum et argentum et praedia, et ea quae pulchra videntur
in facultatibus hominum, etiam ibi desideremus,
cum dicitur nobis, Illuc migrate, thesaurum vestrum
ibi ponite: admonuit nos contra carnales cogitationes,
et subjecit, <hi>Ut apprehendant veram vitam:</hi> 
non aurum, quod in terra remansit, non facultates putredinis,
non bona transeuntia, sed <hi>veram vitam.</hi> Quodam
modo ergo migramus, quando hoc illuc transit,
neque hoc ibi habebimus, quod hinc transferimus.
Quodam modo Dominus Deus noster mercatores nos
vult esse, mutationem nobiscum facit; quod hic abundat
damus, quod ibi abundat accipimus: quemadmodum
plerique trajectitias merces faciunt, aliud dant
alibi, et quo veniunt aliud accipiunt. Verbi gratia, dicit
amico suo, Accipe hic a me aurum, et da mihi in
Africa oleum: et migrat et non migrat; jam quod
desiderat accepit. Talis est ista mutatio, qualis, fratres
mei, nostra mercatio. Quid damus, et quid accipimus?
Hoc damus quod nobiscum auferre non possumus,
etsi vellemus. Quare ergo perit? Id quod minus
est detur, ut quod est majus ibi inveniatur. Damus
terram, et accipimus coelum; damus temporalia,
et accipimus aeterna; damus putrescentia, et accipimus
immortalia: postremo damus quod dedit Deus,
et accipimus ipsum Deum. Non ergo simus pigri in
ista mutatione rerum, in ista mercatura optima et
ineffabili. Prosit quia hic sumus, prosit quia nati sumus,
prosit quia peregrinamur. Non inopes remaneamus.</p>
        </div3>
<div3>
          <head>11.</head>
          <p>
 <hi>Tinea malae cogitationis revocans a faciendis eleemosynis.</hi> 
Non intret arcam cordis tinea malae cogitationis:
non dicatur, Non dabo, ne cras non habeam.
<pb n="0960"/>
Noli multum cogitare de futuris: imo multum cogita
de futuris; sed de longe futuris: <hi>Thesaurizent sibi
fundamentum bonum in futurum, ut apprehendant veram
vitam.</hi> Haec ita, quemadmodum dixit Apostolus, <hi>Non ut aliis refectio, vobis autem angustia, sed ex
aequalitate 
 <note>(II Cor. VIII, 13)</note>
          </hi>. Habe: tantum noli
amare, servare, thesaurizare, incubare reconditis;
hoc est de incertis sperare. Quam multi divites dormierunt,
pauperes surrexerunt! Propter istam enim
cogitationem, cum dixisset, <hi>Sine amore modus pecuniae
sufficiens est praesentibus.</hi> Propter malas cogitationes,
quae dicunt, Si thesaurum non habuero, quis
mihi dabit, cum egere coepero? Deinde, Abundat unde
vivam, sufficit mihi unde vivam: sed quid, si impingat
mihi calumnia? unde me redimam? Quid, si
mihi necesse sit litigare? unde sumptus impendam?
Quamdiu omnia mala quae possunt evenire generi humano
narrare et computare non poteris, plerumque
una calamitas turbat computum numerantis, et totum
quod numerabatur, non solum perit, sed nec in digitis
remanebit? Ideo contra istum cogitationis vermiculum,
contra malignam tineam apposuit Deus in
Scriptura sua, quomodo solent apponi vestibus odoramenta
quaedam, ne tineent. Quid? cogitabasne tibi
calamitates? non timebas unam grandem? Attende
quod sequitur, <hi>Sine amore modus pecuniae sufficiens est
praesentibus.</hi> Ipse enim dixit: <hi>Non te derelinquam, non
te deseram <note>(Hebr. XIII, 5)</note>
          </hi>. Timebas mala nescio quae,
propterea pecuniam servabas: tene fidejussorem;
hoc Deus tibi dicit, <hi>Non te derelinquam, non te deseram.</hi> 
Homo si promitteret, crederes; Deus promittit, et
dubitas? Promisit, scripsit, cautionem fecit: esto securus.
Lege quod tenes, cautionem tenes, ipsum debitorem
tenuisti, a quo tua debita relaxari petisti.
</p>
        </div3>
      </div1>

<div1>
        <head>SERMO CLXXVIII . <hi>De verbis Apostoli, Tit. cap.</hi> I, 9, Ut potens sit exhortari in doctrina sana, et contradicentes arguere. <hi>Contra rerum alienarum raptores</hi> .</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Episcoporum onus.</hi> Beati
Apostoli Epistola cum legeretur de constituendis episcopis,
commemoravit nos sine dubio respicere in
nos: et vos commemoravit non judicare nos; maxime
quia omnes audivimus capituli Evangelii recentis
lectionis novissimam sententiam: <hi>Nolite judicare personaliter,
sed justum judicium judicate <note>(Joan. VII, 24)</note>
            </hi>.
Personam itaque judicando nemo accipit alienam, si
non accipit suam. Beatus Apostolus ait quodam loco: <hi>Non sic pugno, quasi aerem caedens: sed castigo corpus
meum, et in servitutem redigo; ne forte aliis praedicans,
ipse reprobus inveniar 
 <note>(I Cor. IX, 26, 27)</note>
            </hi>. Suo
timore nos terruit. Quid enim faciet agnus ubi aries
<pb n="0961"/>
tremit? Inter multa ergo, quibus scripsit Apostolus,
qualis esse episcopus debeat, etiam illud audivimus,
unde modo forsitan loqui et disputare sufficiat. Si
enim singula discutere, et de singulis, ut dignum est,
disputare conemur; nec nostrae vires sufficiunt ad
loquendum, nec vestrae ad audiendum. Quid ergo est
quod volo dicere, si adjuvet me qui terruit me? Inter
caetera ait episcopum potentem esse debere in doctrina
sana, ut contradicentes redarguere possit. Magnum
opus est, gravis sarcina, clivus arduus. Sed <hi>sperabo,</hi> 
 inquit, <hi>in Deum, quoniam ipse liberabit me de
laqueo venantium, et a verbo aspero <note>(Psal. XC, 2, 3)</note>
            </hi>.
Nulla enim causa est, quae magis faciat hominem dispensatorem
Dei pigriorem ad redarguendos contradicentes,
quam timor verbi asperi.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Avarus suorum reconditor damnatur.</hi> 
Prius ergo quid sit, <hi>contradicentes redarguere,</hi> ut
Dominus donaverit, exponam vobis. Contradicentes
non uno modo intelligendi sunt. Paucissimi enim nobis
contradicunt loquendo: sed multi male vivendo.
Quando mihi audet dicere christianus, bonum esse rapere
res alienas; quandoquidem non audet dicere,
bonum esse tenaciter servare res suas? Numquid enim
dives ille, cui successerat regio, et non inveniebat
ubi poneret fructus suos, et se consilium invenisse
gaudebat destruendi veteres apothecas, et construendi
novas ampliores, ut impleret eas, et diceret animae
suae, <hi>Anima, habes multa bona in multum tempus, laetare,
jucundare, satiare:</hi> numquid ergo iste dives aliena
quaerebat? Fructus suos colligere disponebat, ubi
poneret consulebat, non de cujusquam vicini agris,
non limite perturbato, non spoliato paupere, non
circumvento simplice, sed tantummodo de suis colligendis
cogitabat. Audite quid audierit, qui tenaciter
servabat sua; et hinc intelligite quid exspectent, qui
rapiunt aliena. Cum ergo se prudentissimum consilium
invenisse arbitraretur, de apothecis veteribus
angustis dejiciendis, et amplioribus novis aedificandis,
et omnibus suis fructibus colligendis et recondendis,
non alienis concupiscendis atque rapiendis; ait illi
Deus, <hi>Stulte:</hi> ubi tibi sapiens videris, ibi stulte. <hi>Stulte,</hi> 
inquit, <hi>hac nocte repetunt a te animam tuam; haec
quae praeparasti cujus erunt <note>(Luc. XII, 16-20)</note>
            </hi>? Si
servaveris, tua non erunt: si erogaveris, tua erunt.
Quid, inquit, reponis, quod relicturus es? Ecce increpatus
est stultus male recondens. Si stultus est qui
recondit sua, vos invenite nomen ei qui tollit aliena.
Si sordidus est reconditor suorum, ulcerosus est raptor
alienorum. Sed non qualis ille ulcerosus, qui jacebat
ante januam divitis, et cujus canes linguebant ulcera.
Ille enim ulcerosus erat in corpore; raptor,
in corde.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Dives quia immisericors, punitur.</hi> 
Fortassis aliquis respondeat, et dicat: Non valde
magna poena erat illi homini, cui dixit Deus, <hi>Stulte.</hi> 
Non sic dicit Deus, <hi>Stulte,</hi> quomodo homo dicit. Tale
in quemquam Dei verbum, judicium est. Numquid
<pb n="0962"/>
enim Deus stultis daturus est regnum coelorum? Quibus
autem non est daturus regnum coelorum, quid eis
restat, nisi poena gehennarum? Conjicere hoc videmur:
aperte hoc manifesteque videamus. Nam et ille
dives, ante cujus januam jacebat pauperrimus ulcerosus,
non est dictus raptor rerum alienarum. <hi>Erat
quidam dives,</hi> inquit, <hi>qui induebatur purpura et bysso,
et epulabatur quotidie splendide. Dives,</hi> inquit, <hi>erat:</hi> 
non dixit, Calumniator; non dixit, Pauperum oppressor;
non dixit, Rerum alienarum raptor, aut
delator, aut receptor; non dixit, Pupillorum spoliator;
non dixit, Viduarum persecutor; nihil horum:
sed, <hi>Erat quidam dives.</hi> Quid magnum est?
Dives erat, de suo dives erat. Cui aliquid tulerat? An
forte ille auferret, et Dominus de illo reticeret, et
personam ejus acciperet, si crimina ejus absconderet,
qui nobis dicit, <hi>Nolite personaliter judicare?</hi> Si vis
ergo audire crimen divitis illius, noli amplius quaerere,
quam audis a Veritate. <hi>Dives erat; induebatur
purpura et bysso, et epulabatur quotidie splendide.</hi> Quod
ergo ejus crimen? Jacens ante januam ulcerosus, et
non adjutus. Hoc enim aperte de illo dictum est, quod
immisericors erat. Numquid enim, charissimi, si
pauper ille ante januam jacens sufficientem panem a
divite acciperet, diceretur de illo quia <hi>cupiebat saturari
de micis quae cadebant de mensa divitis?</hi> Propter
hanc solam inhumanitatem, qua contemnebat pauperem
ante januam suam jacentem, nec congrue digneque
pascebat, mortuus est et sepultus; et cum
apud inferos in tormentis esset, levavit oculos suos,
et vidit pauperem in sinu Abrahae. Et quid pluribus
immorer? Desideravit guttam, qui non dedit micam:
non accepit justa sententia, qui non dedit crudeli
avaritia <note>(Luc. XVI, 19-26)</note>. Si haec ergo poena est avarorum,
quae poena raptorum?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Raptoris eleemosynae Deo non acceptae.</hi> 
Sed ait mihi raptor rerum alienarum: Ego
similis illius divitis non sum. Agapes facio, vinctis in
carcere victum mitto, nudos vestio, peregrinos suscipio.
Dare te putas? Tollere noli, et dedisti. Cui dederis,
gaudet; cui abstuleris, plorat: quem duorum
istorum exauditurus est Dominus? Dicis ei cui dederis:
Gratias age quia accepisti. Sed alter tibi ex alia
parte dicit: Ego gemo cui abstulisti. Et pene totum
tenuisti, et exiguum illi dedisti. Si ergo quod alteri
abstulisti egentibus dedisses, nec talia opera diligit
Deus. Dicit tibi Deus: Stulte, jussi ut dares, sed non
de alieno. Si habes, da de tuo: si non habes quod
des de tuo, melius nulli dabis, quam alteros spoliabis.
Dicturus est Dominus Christus, cum in judicio
suo sederit, et alios ad dexteram et ad sinistram alios
separaverit, bene operantibus: <hi>Venite, benedicti Patris
mei, percipite regnum;</hi> sterilibus autem, qui nihil
boni in pauperes operati sunt: <hi>Ite in ignem aeternum.</hi> 
Et quae dicturus est bonis? <hi>Esurivi enim, et dedistis
mihi manducare,</hi> et caetera. Et respondebunt illi: <hi>Domine, quando te vidimus esurientem?</hi> 
 Et ille ad eos:
<pb n="0963"/> <hi>Cum uni ex minimis meis fecistis, mihi fecistis.</hi> 
 Intellige
ergo, stulte, qui vis eleemosynam facere de rapina,
quoniam si quando pascis christianum, pascis Christum;
quando spolias christianum, spolias Christum.
Attendite quid sinistris dicturus est: <hi>Ite in ignem
aeternum.</hi> Quare? <hi>Esurivi enim, et non dedistis mihi
manducare; nudus fui, et non vestistis me <note>(Matth. XXV,
34, etc.)</note>
            </hi>. <hi>Ite.</hi> Quo? <hi>In ignem aeternum.</hi> Prorsus <hi>ite.</hi> 
Quare? <hi>Nudus fui, et non vestistis me.</hi> Si ergo in ignem
aeternum ibit cui dicturus est Christus, Nudus fui, et
non vestisti me; quem locum in igne aeterno habebit
cui dicturus est, Vestitus fui, et spoliasti me?
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Paganorum res rapere non licet.</hi> Hic
fortasse ut evadas hanc vocem, ne dicat tibi Christus,
Vestitus fui, et spoliasti me; mutata consuetudine,
cogitas spoliare paganum, et vestire christianum. Et
hic respondebit tibi Christus, imo nunc respondebit
tibi per servum qualemcumque ministrum suum: respondebit
tibi Christus, et dicet, Etiam hic parce
damnis meis. Cum enim christianus spolias paganum,
impedis fieri christianum. Etiam et hic fortasse respondebis
adhuc: Ego non odio poenam ingero, sed
dilectione potius disciplinae: ideo spolio paganum, ut
per hanc asperam et salubrem disciplinam faciam
christianum. Audirem et crederem, si quod abstulisti
pagano, redderes christiano.</p>
          </div3>
<div3>
            <head>6.</head>
            <p>
 <hi>Raptores redarguit.</hi> Diximus contra unum vitium
rapinarum, quo res humanae usquequaque vastantur:
diximus, et nemo nobis contradicit. Quis enim audet
apertissimae loquendo contradicere veritati? Non ergo
facimus quod Apostolus monuit, non contradicentes
redarguimus; obedientes alloquimur, laudantes instruimus;
non contradicentes redarguimus. Ita vero
non contradicunt lingua, sed vita. Moneo, rapit;
doceo, rapit; praecipio, rapit; arguo, rapit: quomodo
non contradicit? Dicam ergo quod de hac re
sufficere existimo. Abstinete vos, fratres, abstinete
vos, filii, abstinete vos a consuetudine rapiendi: et
vos qui sub manibus raptorum gemitis, abstinete vos
a cupiditate rapiendi. Alius potens est, et rapit: tu
in manu raptoris gemis; quia rapere non potes, ideo
non facis. Habeto facultatem, et ibi laudabo domitam
cupiditatem.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Res inventa restituenda.</hi> Beatum sancta
Scriptura dicit, <hi>qui post aurum non abiit; qui potuit
transgredi, et non est transgressus; qui facere mala potuit,
et non fecit <note>(Eccli. XXXI, 8, 10)</note>
            </hi>. Tu autem dicis, Nunquam
negavi rem alienam. Quia forte nemo tibi commendavit;
aut forte commendavit, sed sub testibus
commendavit. Dic mihi, reddidisti, quando a solo
solus, ubi Deus inter vos fuerat, accepisti? Si tunc
reddidisti, si mortuo qui commendavit, nescienti
filio reddidisti; tunc te laudabo, quia post aurum non
isti; quia potuisti transgredi, et non es transgressus;
quia potuisti mala facere, et non fecisti. Si forte alienum
sacculum solidorum, ubi nemo te vidit, in via
invenisti, et sine ulla mora cujus fuerat reddidisti.
Eia, fratres, redite ad vos, inspicite vos, interrogate
<pb n="0964"/>
vos, vera respondete vobis, et judicate vos non secundum
personam, sed justum judicium judicate.
Ecce christianus es, ecclesiam frequentas, verbum
Dei audis, de lectione verbi Dei laetissime commoveris.
Tu laudas tractantem, ego quaero facientem: tu,
inquam, laudas dicentem, ego quaero facientem.
Christianus es, frequentas ecclesiam, amas verbum
Dei, et libenter audis. Ecce hoc quod propono, in eo
te examina, in eo te appende, in eo ascende mentis
tuae tribunal, et constitue te ante te, et judica te: et
si pravum inveneris, corrige te. Propono ergo. Deus
dicit in lege sua, inventionem esse reddendam <note>(Deut.
XXII, 3)</note>: Deus in lege sua dicit, quam primo populo
dedit, pro quibus Christus nondum erat mortuus,
inventionem tanquam alienum esse reddendam; si
quisquam, verbi gratia, in via inveniat alienum sacculum
solidorum, debere reddere. Sed nescit cui?
Non se excusat ignorantia, si non dominetur avaritia.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Exemplum eximium de restituenda
re aliena.</hi> Dicam vestrae Charitati, quoniam
dona Dei sunt; et sunt in populo Dei qui non frustra
audiunt verbum Dei: dicam quod fecerit pauperrimus
homo, nobis apud Mediolanum constitutis; tam pauper,
ut proscholus esset grammatici: sed plane
christianus, quamvis ille esset paganus grammaticus;
melior ad velum, quam in cathedra. Invenit sacculum,
nisi forte me numerus fallit, cum solidis ferme
ducentis: memor legis proposuit pittacium publice.
Reddendum enim sciebat; sed cui redderet,
ignorabat. Proposuit pittacium publice:  « Qui solidos
perdidit, veniat ad locum illum, et quaerat hominem
illum. »  Ille qui plangens circumquaque vagabatur,
invento et lecto pittacio, venit ad hominem.
Et ne forte quaereret alienum, quaesivit signa, interrogavit
sacculi qualitatem, sigillum, solidorum etiam
numerum. Et cum omnia ille fideliter respondisset,
reddidit quod invenerat. Ille autem repletus gaudio,
et quaerens vicem rependere, tanquam decimas obtulit
illi solidos viginti: qui noluit accipere. Obtulit vel
decem: noluit accipere. Saltem rogavit vel quinque
acciperet: noluit ille. Stomachabundus homo projecit
sacculum: Nihil perdidi, ait; si non vis aliquid a
me accipere, nec ego aliquid perdidi. Quale certamen,
fratres mei, quale certamen? qualis pugna,
qualis conflictus? Theatrum mundus, spectator Deus.
Victus tandem ille quod offerebatur accepit: continuo
totum pauperibus erogavit, unum solidum in
domo sua non dimisit.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
<pb n="0965"/> <hi>Idem tractatur argumentum.</hi> Quid
est? Si aliquid egi in cordibus vestris, si verbum Dei insedit
in vobis, si requiem invenit apud vos, facite hoc,
fratres mei: nolite putare damnum vos pati, si feceritis;
magnum lucrum est, si feceritis quod dico. Perdidi viginti
solidos, perdidi ducentos, quingentos. Quid perdidisti?
De domo tua perierant: alter perdiderat, non tu. Terra
communis est, in una domo estis, in hoc mundo
ambo viatores, hujus vitae unum stabulum intrastis.
Posuit ille, oblitus est ille; cecidit ab illo, tu invenisti
alibi. Quis invenisti? Christianus. Quis invenisti? Qui
legem audisti, christianus qui legem audisti. Quis invenisti?
Qui cum audires multa laudasti, tu invenisti.
Si ergo veraciter laudasti, redde quod invenisti. Si
ergo non reddidisti quod invenisti; quando laudasti,
testimonium contra te dixisti. Estote fideles inventores,
et tunc iniquos vituperate raptores. Nam quod
invenisti et non reddidisti, rapuisti. Quantum potuisti,
fecisti: quia plus non potuisti, ideo non plus fecisti.
Qui alienum negat, si possit et tollit. Quod non tollis,
timor prohibet: non bonum facis, sed malum metuis.
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Timor servilis nequitiam cordis
non impedit.</hi> Quid est magnum, timere malum? Magnum
est, non facere malum: magnum est, amare
bonum. Nam et latro timet malum; et ubi non potest,
non facit: et tamen latro est. Deus enim cor interrogat,
non manum. Lupus venit ad ovile ovium, quaerit
invadere, quaerit jugulare, quaerit devorare: vigilant
pastores, latrant canes: nihil potest, non aufert, non
occidit; sed tamen lupus venit, lupus redit. Numquid
quia ovem non tulit, ideo lupus venit, et ovis redit? Lupus
venit tremens, lupus redit tremens: lupus est tamen
et fremens et tremens. Interroga ergo te, quisquis vis judicare;
et vide si tunc non facis male, quando potes facere
et ab homine non puniri: tunc times Deum. Nemo
est ibi, nisi tu et ille cui facis malum, et Deus qui ambos
videt: vide, ibi time. Parum est quod dico, Vide, ibi
time malum: ibi ama bonum. Nam etiamsi timore
gehennae non facis malum, nondum es perfectus.
Audeo dicere, si timore gehennae non facis malum,
est quidem in te fides, quia credis futurum Dei esse
judicium: gaudeo fidei tuae, sed adhuc timeo malitiae
tuae. Quid est quod dixi? Quia si timore gehennae non
facis malum, non amore justitiae facis bonum.
</p>
          </div3>
        </div2>

<div2>
          <head>CAPUT X.</head>
<div3>
            <head>11.</head>
            <p>
 <hi>Amor justitiae castus unde probatur.</hi> 
Aliud est, timere poenam; aliud est, amare justitiam.
Amor castus in te esse debet, quo amore desideres
videre, non coelum et terram, non campos liquidos
maris, non spectacula nugatoria, non fulgores
nitoresque gemmarum: sed desidera videre Deum tuum,
amare Deum tuum; quia dictum est: <hi>Dilectissimi, filii Dei
sumus, et nondum apparuit quid erimus: scimus autem
quia cum apparuerit, similes ei erimus, quoniam videbimus
eum sicuti est <note>(I Joan. III, 2)</note>
            </hi>. Ecce propter quam visionem
fac bonum, ecce propter quam noli facere
<pb n="0966"/>
malum. Si enim amas videre Deum tuum, si in hac
peregrinatione illo amore suspiras; ecce probat te
Dominus Deus tuus, quasi dicat tibi: Ecce fac quod
vis, imple cupiditates tuas, extende nequitiam, dilata
luxuriam, quidquid libuerit, licitum puta; non hinc
te punio, non te in gehennas mitto, faciam meam tantum
tibi negabo. Si expavisti, amasti; si hoc quod
dictum est, Faciem suam tibi negabit Deus tuus, contremuit
cor tuum, in non videndo Deum tuum magnam
poenam putasti; gratis amasti. Si ergo sermo
meus invenit in cordibus vestris aliquam scintillam
gratuiti amoris Dei, ipsam nutrite: ad hanc augendam
vos advocate prece, humilitate, dolore poenitentiae,
dilectione justitiae, operibus bonis, gemitibus
sinceris, conversatione laudabili, amicitia fideli. Hanc
scintillam boni amoris flate in vobis, nutrite in vobis:
ipsa cum creverit, et flammam dignissimam et amplissimam
fecerit, omnium cupiditatum carnalium
fena consumit.
</p>
          </div3>
        </div2>
      </div1>

<div1>
        <head>SERMO CLXXIX . <hi>De verbis Apostoli Jacobi,</hi> Sit autem unusquisque vestrum velox ad audiendum, tardus autem ad loquendum. <hi>Ac de illis ibidem,</hi> Estote autem factores verbi, et non auditores tantum, <hi>etc. Cap.</hi> I, V\ V\. 19, 22.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Dicendum de utrorumque
officio, auditorum et praedicatorum verbi Dei.</hi> 
Verbi Dei assiduos auditores, beatus Jacobus apostolus
convenit, dicens: <hi>Estote autem factores verbi, et
non auditores tantum, fallentes vosmetipsos.</hi> Neque
enim eum cujus verbum est, aut per quem dicitur
verbum; sed vosmetipsos fallitis. Ex hac ergo sententia
manante de fonte veritatis, per os apostolicum
veracissimum, audemus et nos exhortari vos: et
cum exhortamur vos, respicere nos. Verbi Dei enim
inanis est forinsecus praedicator, qui non est intus
auditor. Nec ita aversi ab humanitate et fideli consideratione
sumus, ut pericula nostra non intelligamus,
qui verbum Dei populis praedicamus. Consolatur
autem nos, quia ubi periclitamur in ministeriis
nostris, adjuvamur orationibus vestris. Nam ut noveritis,
fratres, quam tutiore loco stetis quam nos, ipsius
apostoli aliam sententiam profero dicentis, <hi>Sit autem
unusquisque vestrum velox ad audiendum, tardus autem
ad loquendum.</hi> Prius itaque de hoc officio nostro
loquar, propter hanc sententiam, qua admonemur
esse velociores ad audiendum, tardiores ad loquendum:
ut cum officium nostrum qui saepe loquimur,
excusavero, tunc veniam ad id quod primo proposui.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Audire verbum Dei tutius est quam
praedicare.</hi> Oportet nos exhortari vos, ut non sitis auditores
tantum verbi, sed etiam factores. Quod ergo
saepe vobis loquimur, quis non, parum advertens necessitatem
nostram, judicat nos, cum legit, <hi>Sit autem
omnis homo velox ad audiendum, tardus autem ad loquendum?</hi> 
<pb n="0967"/>
Ecce studium vestrum nos non permittit
istam servare sententiam. Debetis ergo orare, sublevare,
quem cogitis periclitari. Verumtamen, fratres
mei, dicam vobis, quod volo credatis; quia hoc in
corde meo non videtis. Ego qui vobis assidue loquor,
jubente domno et fratre meo episcopo vestro,
et exigentibus vobis, tunc solidum gaudeo,
dum audio. Gaudium, inquam, meum tunc solidum
est, quando audio, non quando praedico. Tunc enim
securus delector. Voluptas illa non habet inflationem.
Non ibi formidatur praecipitium elationis, ubi est petra
solidae veritatis. Et ut sciatis ita esse, audite ubi
dictum est, <hi>Auditui meo dabis exsultationem et laetitiam.</hi> 
Ibi gaudeo, ubi audio. Deinde secutus adjunxit, <hi>Exsultabunt
ossa humiliata <note>(Psal. L, 10)</note>
            </hi>. Ubi audimus
ergo, humiles sumus: ubi autem praedicamus, et si
non elatione periclitamur, certe vel frenamur. Et si
non extollor, periclitor ne extollar. Ubi autem audio,
sine fraudatore fruor, sine teste delector. Noverat hoc
gaudium etiam amicus ille sponsi, qui dicebat: <hi>Qui
habet sponsam, sponsus est: amicus autem sponsi stat,
et audit eum.</hi> Et ideo stat, quia audit eum. Quia et
primus homo audiendo Deum stetit, audiendo serpentem
cecidit. Ergo <hi>amicus sponsi stat, et audit eum:
et gaudio,</hi> inquit, <hi>gaudet propter vocem sponsi <note>(Joan.
III, 29)</note>
            </hi>. Non propter vocem suam, sed propter vocem
sponsi. Vocem tamen sponsi quam intus audiebat,
foras populis non claudebat.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Mariae et Marthae officia. Pars
Marthae bona. Hospitalitatis bonum.</hi> Hanc partem sibi
elegerat etiam illa Maria, quae ministrante et circa
multum ministerium occupata sorore sua, sedebat ad
pedes Domini, et otiosa verbum ejus audiebat. Joannes
stabat, illa sedebat: sed illa corde stabat, et ille
humilitate sedebat. Statio enim significat permansionem;
sessio, humilitatem. Et ut sciatis quia statio
permansionem significat, hanc permansionem dicitur
diabolus non habuisse; de quo dictum est: <hi>Ille homicida
erat ab initio, et in veritate non stetit <note>(Joan. VIII,
44)</note>
            </hi>. Item quia sessio significat humilitatem, ille psalmus
ostendit, ubi admonet de poenitentia, et dicit: <hi>Surgite postquam sedistis, qui manducatis panem doloris <note>(Psal. CXXVI, 2)</note>
            </hi>.
Quid est, <hi>Surgite postquam sedistis?
Qui se humiliat, exaltabitur <note>(Luc. XIV, 11)</note>
            </hi>. Quid
autem boni habeat auditio, ipse Dominus testis est,
loquens de Maria quae sedebat ad pedes ejus, et verbum
ejus audiebat. Cum enim soror ejus occupatissima
circa ministerium, a germana sua desertam se
esse quereretur, ab interpellato Domino audivit: <hi>Martha, Martha, circa multa es occupata; porro unum
est necessarium. Maria meliorem partem elegit, quae non
auferetur ab ea 
 <note>(Id. X, 38-42)</note>
            </hi>. Numquid malum erat
quod Martha agebat? Quis nostrum satis explicet verbis,
quantum sit bonum hospitalitatem ministrare
sanctis? Si quibuslibet sanctis, quanto magis capiti et
praecipuis membris, Christo et Apostolis? Nonne
unusquisque vestrum habens hoc hospitalitatis bonum,
quando audit quid Martha faciebat, dicit apud
<pb n="0968"/>
se ipsum: O beata, o felix, quae suscipere Dominum
meruit; cujus hospites Apostoli facti sunt ambulantes
in carne! Nec tu deficias, quia non potes quod
Martha, suscipere Christum in domum tuam cum Apostolis
suis: facit te ipse securum: <hi>Quando uni ex minimis
meis fecistis, mihi fecistis <note>(Matth. XXV, 40)</note>
            </hi>. Opus
ergo magnum est, valde magnum, quod praecipit Apostolus
dicens: <hi>Necessitatibus sanctorum communicantes,
hospitalitatem sectantes <note>(Rom. XII, 13)</note>
            </hi>. Quam laudans
in Epistola ad Hebraeos dicit: <hi>Per hanc quidam
nescientes, hospitio receperunt Angelos <note>(Hebr. XIII, 2)</note>
            </hi>.
Magnum ergo ministerium, magnum donum. Et tamen <hi>Maria meliorem partem elegit;</hi> 
 quia sorore sollicita,
laborante, multa curante, illa vacabat, sedebat,
audiebat.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Pars Mariae melior, quia non aufertur.
Marthae opus aufertur, non merces.</hi> Ostendit
tamen Dominus, unde fuerit illa pars melior. Continuo
quippe cum dixisset, <hi>Maria meliorem partem elegit;</hi> 
quasi quaereremus, ut scire vellemus unde meliorem,
subjunxit et ait, <hi>Quae non auferetur ab ea.</hi> 
Quid intelligimus, fratres mei? Si ideo meliorem partem
elegit, quia non auferetur ab ea; sine dubio
Martha eam partem elegerat, quae auferretur ab ea.
Plane auferetur ab omni homine, qui ministrat sanctis
ea quae sunt corpori necessaria, auferetur ab eo
quod facit. Non enim semper ministraturus est sanctis.
Cui enim ministrat, nisi infirmitati? cui ministrat,
nisi mortalitati? cui ministrat, nisi esurienti ac
sitienti? Haec omnia non erunt, cum corruptibile hoc
induerit incorruptionem, et mortale hoc induerit immortalitatem.
Cum enim transierit ipsa necessitas,
nullum erit ministerium necessitatis. Auferetur labor,
sed reddetur merces. Cui tunc ministrabitur cibus,
ubi esurit nemo? cui potus, ubi sitit nemo? cui
hospitium? ubi peregrinus est nemo? Dominus ergo
cum discipulis suis, ut posset mercedem hujus operis
reddere, dignatus est indigere. Esuriebat et ipse,
et sitiebat: non quia cogebatur, sed quia dignabatur.
Bonum enim erat, ut per quem facta sunt omnia,
esuriret: sic enim felix esset qui pasceret. Et quando
Dominum quisque pascebat, quid dabat? quis dabat?
unde dabat? cui dabat? Quid dabat? Cibum pani dabat.
Quis dabat? Ille utique dabat, qui plus accipere
volebat. Unde dabat? numquid de suo? quid enim
habebat, quod non acceperat? Cui dabat? Nonne illi
qui creaverat et quod accipiebat, et a quo accipiebat?
Magnum hoc ministerium, magnum hoc opus,
magnum donum. Et tamen <hi>Maria meliorem partem
elegit, quae non auferetur ab ea.</hi> Pars ergo Marthae
transit: sed, ut dixi, merces pro illa data non
transit.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Pars Mariae quomodo non transit.</hi> 
Pars vero Mariae non transit. Videte quomodo non
transeat. Unde delectabatur Maria quando audiebat?
Quid manducabat? quid bibebat? Scitis quid manducabat,
quid bibebat? Ipsum Dominum interrogemus,
qui talem suis praeparat mensam, ipsum interrogemus. <hi>Beati,</hi> 
 inquit, <hi>qui esuriunt et sitiunt justitiam,
<pb n="0969"/>
quoniam ipsi saturabuntur <note>(Matth. V, 6)</note>
            </hi>. De isto fonte,
de isto horreo justitiae sancta Maria sedens ad pedes
Domini, quasdam esuriens micas accipiebat. Tantum
enim Dominus tunc dabat, quantum illa capiebat.
Totum autem tantum quantum in illa sua futura mensa
daturus est, nec ipsi discipuli, nec ipsi Apostoli capere
tunc poterant, quando illis dicebat: <hi>Adhuc habeo
vobis multa dicere; sed non potestis illa audire modo <note>(Joan. XVI, 12)</note>
            </hi>.
Unde ergo Maria, ut dixi, delectabatur?
Quid manducabat, quid bibebat avidissimis cordis
faucibus? Justitiam, veritatem. Veritate delectabatur,
veritatem audiebat: veritati inhiabat, veritati
suspirabat. Veritatem esuriens manducabat, sitiens bibebat:
et ipsa reficiebatur, et unde pascebatur non minuebatur.
Unde Maria delectabatur? quid manducabat?
Immoror, quia delector. Audeo dicere, ipsum
manducabat quem audiebat. Si enim veritatem manducabat,
nonne ipse dixit, <hi>Ego sum veritas <note>(Id. XIV,
6)</note>
            </hi>? Et quid amplius dicam? Manducabatur, quia panis
erat: <hi>Ego sum,</hi> inquit, <hi>panis qui de coelo descendi <note>(Id. VI, 41)</note>
            </hi>.
Iste panis est qui reficit, nec deficit.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Veritate pasci, pars Mariae quae non
transit. Delectatio de lumine veritatis.</hi> Intendat itaque
Charitas vestra. Ecce dicimus ministrare sanctis,
cibum parare, potum ministrare, mensam ponere,
pedes lavare, lectum sternere, tecto suscipere;
nonne omne hoc transiturum est? Quis autem
audet dicere, modo nos pasci veritate, non
pasci autem cum venerimus ad immortalitatem?
Nonne si pascimur modo micis, tunc plenam habebimus
mensam? De ipso enim cibo spirituali Dominus
dicebat, quando laudavit fidem Centurionis, et dixit: <hi>Amen dico vobis, non inveni tantam fidem iu Israel.
Et ideo dico vobis, quia multi ab oriente et occidente venient,
et recumbent cum Abraham et Isaac et Jacob in
regno coelorum 
 <note>(Matth. VIII, 10, 11)</note>
            </hi>. Absit a cogitationibus
nostris, ut illos cibos in mensa illius regni
cogitemus, de qualibus dicit Apostolus: <hi>Esca ventri,
et venter escis; Deus autem et hunc et has evacuabit <note>(I Cor. VI, 13)</note>
            </hi>.
Quare <hi>evacuabit?</hi> Quia fames
non erit ibi. Quod manducabitur, non finitur. Nam et
hoc praemium sanctis suis promittens in illo regno,
ait: <hi>Amen dico vobis, quia faciet eos recumbere; et
transiet, et ministrabit eis <note>(Luc. XII, 37)</note>
            </hi>. Quid est, <hi>faciet
eos recumbere,</hi> nisi, faciet requiescere, faciet vacare?
Quid est, <hi>transibit,</hi> vel, <hi>transiet, et ministrabit eis?</hi> 
Post hunc transitum ministrabit eis. Hic enim transitum
fecit Christus: veniemus ad eum quo transivit,
ibi jam non transit. Nam et Pascha in hebraea lingua
Transitus interpretatur. Hoc Dominus ostendit, imo
evangelista, ubi de Domino dixit: <hi>Cum autem venisset
hora ut transiret de hoc mundo ad Patrem <note>(Joan.
XIII, 1)</note>
            </hi>. Si ergo hic nos pascit, et sic pascit; ibi quomodo
pascet? Quod ergo elegit Maria, crescebat, non
transibat. Delectatio enim cordis humani de lumine
veritatis, de affluentia sapientiae, delectatio cordis
humani, cordis fidelis, cordis sancti, non invenitur
voluptas, cui possit aliqua ex parte comparari, ut vel
minor dicatur. Quod enim dicis, Minus est, quasi
<pb n="0970"/>
crescendo par erit. Nolo dicere, Minor: non comparo;
alterius generis est, longe aliud est. Quid est
enim modo quod omnes attenditis, omnes auditis,
omnes excitamini, et quando verum aliquid dicitur,
delectamini? Quid vidistis? Quid tenuistis? Quis color
apparuit oculis vestris? Quae forma, quae figura, quae
statura, quae lineamenta membrorum, quae corporis
pulchritudo? Nihil horum. Et tamen amatis. Quando
enim sic laudaretis, si non amaretis? Quando amaretis,
si nihil videretis? Me itaque non ostendente formam
corporis, lineamenta, colorem, pulchros motus,
me non ostendente, vos tamen videtis, amatis,
laudatis. Si haec delectatio veritatis dulcis est nunc,
multo dulcior erit tunc. <hi>Maria meliorem partem elegit,
quae non auferetur ab ea.</hi> 
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Factores verbi et intus et foris
esse debemus.</hi> Ostendi, sicut potui, quantum me Dominus
adjuvare dignatus est, dulcissimae Charitati
vestrae, quam tutiore loco stetis audiendo, quam nos
praedicando. Hoc enim modo vos facitis, quod tunc
omnes facturi sumus. Non enim erit tunc aliquis magister
verbi, sed magistrum Verbum. Illud ergo sequitur,
quod ad vos pertinet facere, ad nos monere.
Vos enim estis auditores verbi, nos praedicatores. Intus
autem ubi nemo videt, omnes auditores sumus:
intus in corde, in mente, ubi vos docet ille, qui vos
admonet laudare. Ego enim forinsecus loquor, ille
intus excitat. Omnes ergo intus auditores sumus; et
omnes et foris et intus in conspectu Dei factores esse
debemus. Unde intus factores? <hi>Quia qui viderit mulierem
ad concupiscendum eam, jam moechatus est eam
in corde suo <note>(Matth. V, 28)</note>
            </hi>. Et potest esse moechus,
nullo hominum vidente, sed Deo puniente. Quis est
ergo intus factor? Qui non ad concupiscendum videt.
Quis est foris factor? <hi>Frange panem tuum esurienti <note>(Isai. LVIII, 7)</note>
            </hi>.
Hoc enim cum fit, videt et proximus:
sed quo animo fit, non videt nisi Deus. <hi>Estote</hi> ergo,
fratres mei, <hi>factores verbi, et non auditores tantum,
fallentes vosmetipsos:</hi> non Deum, non eum qui praedicat.
Ego enim, vel quisquis vobis praedicat verbum,
cor vestrum non videt: quid agatis intus in cogitationibus
vestris, judicare non potest. Quia homo non
potest, intuetur Deus, cui cor humanum non potest
occultari. Ipse videt quo studio audias, quid cogites,
quid teneas, quantum proficias de supplementis suis,
quam instanter ores, quemadmodum depreceris Deum
ex eo quod non habes, quomodo gratias agas ex eo
quod habes: ille novit qui exacturus est. Nos pecuniam
dominicam erogare possumus: veniet exactor
qui dixit, <hi>Serve nequam, dares pecuniam meam nummulariis,
et ego veniens cum usuris exigerem.</hi> 
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Auditores verbi aedificantes alii
super petram, alii super arenam.</hi> Nolite ergo, fratres
mei, fallere vosmetipsos, quia venistis studiose ad audiendum
verbum, si non facitis quod auditis deficiendo.
Cogitate si pulchrum est audire, quanto magis
facere. Si non audis, auditum negligis, nihil aedificas.
Si audis et non facis, ruinam aedificas. Domini
<pb n="0971"/>
Christi est de hac re proposita congruentissima similitudo: <hi>Qui audit,</hi> 
 inquit, <hi>verba mea haec, et facit ea, similabo
eum viro prudenti qui aedificat domum suam super
petram. Descendit pluvia, venerunt flumina, flaverunt
venti, et impegerunt in domum illam, et non cecidit.</hi> 
Quare non cecidit? <hi>Fundata enim erat super petram.</hi> 
Ergo audire et facere, aedificare est super petram.
Ipsum enim audire aedificare est. <hi>Qui autem,</hi> inquit, <hi>audit verba mea haec, et non facit ea, similabo eum viro
stulto qui aedificat.</hi> 
 Et ipse aedificat. Quid aedificat?
Ecce <hi>aedificat domum suam:</hi> sed quia non facit quod
audit, et audiendo <hi>aedificat super arenam.</hi> Ergo super
arenam, qui audit et non facit, aedificat: super petram,
qui audit et facit: nec super arenam, nec super
petram aedificat, qui omnino non audit. Vide autem
quid sequatur: <hi>Descendit pluvia, venerunt flumina,
flaverunt venti, et impegerunt in domum illam,
et cecidit; et facta est ruina ejus magna <note>(Matth. VII,
24-27)</note>
            </hi>. Spectaculum miserabile!
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Non audire, quasi non aedificare,
malum est.</hi> Ait ergo aliquis: Quod non sum facturus,
quid mihi opus est audire? Audiendo enim,
inquit, et non faciendo, ruinam aedificabo. Nonne tutius
est nihil audire? Ipsam quippe partem Dominus
in sua similitudine proposita attingere noluit, sed intelligendam
dedit. In hoc enim saeculo, pluvia, venti,
flumina non quiescunt. Non aedificas super petram,
ut veniant, et non te dejiciant? Non aedificas super
arenam, ne cum venerint, domum dejiciant? Ergo
sine ullo tecto, quia nihil audis, sic remanebis. Venit
pluvia, veniunt flumina: numquid ideo tutus, quia
raperis nudus? Considera ergo, qualem tibi elegeris
partem. Non eris, ut putas, non audiendo securus:
necesse est te nudUm sine ullo tecto obrui, tolli, submergi.
Si ergo malum est super arenam aedificare,
malum est nihil aedificare; restat ut non sit bonum
nisi in petra aedificare. Malum est ergo non audire:
malum est audire et non facere: restat audire et facere. <hi>Estote</hi> 
 ergo <hi>factores verbi, et non auditores tantum,
fallentes vosmetipsos.</hi> 
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Auditor negligens praedicatoris
vitia ne causetur.</hi> Post hanc exhortationem timeo ne
non verbo erigam, sed desperatione confringam. Fortassis
enim aliquis, vel unus, vel duo, vel certe plures,
in ista vestra frequenti praesentia judicat me, et
dicit: Vellem scire, si iste qui mihi loquitur, omnia
facit quae vel ipse audit, vel caeteris dicit. Huic respondeo: <hi>Mihi autem minimum est ut a vobis dijudicer,
aut ab humano die.</hi> 
 Quoniam et ego ipse ex aliqua
parte, quid nunc sim, possum scire; quid cras futurus
sim, nescio. Sed tibi de me, o quisquis ita moveris,
Dominus securitatem dedit. Si enim facio quae dico
vel quae audio, <hi>imitatores mei estote; sicut et ego
Christi <note>(I Cor. IV, 3, 16)</note>
            </hi>. Si autem dico, et non facio;
Dominum audite: <hi>Quae dicunt, facite; quae autem faciunt,
facere nolite.</hi> Ergo si bene de me sentis, laudas
me: si male sentis, accusas me, sed non excusas
te. Quomodo enim te excusabis, si in malum praedicatorem
veritatis verbum Dei tibi dicentem, et sua
<pb n="0972"/>
mala opera facientem contorqueas accusationem; cum
Dominus tuus, redemptor tuus, effusor pretii, aggregans
te militiae suae, et faciens de servo suo fratrem
suum, non te desinat commonere, et dicat, <hi>Quae dicunt,
facite; quae autem faciunt, facere nolite? Dicunt
enim,</hi> inquit, <hi>et non faciunt <note>(Matth. XXIII, 3)</note>
            </hi>. Bona dicunt,
mala faciunt: tu audi bona, et noli facere mala.
Hic respondebis: Quomodo audio bona ab homine
malo? <hi>Numquid colligunt de spinis uvas <note>(Id. VII,
16)</note>
            </hi>?
</p>
          </div3>
        </div2>
      </div1>

<div1>
        <head>SERMO CLXXX . <hi>De verbis apostoli Jacobi,</hi> Ante omnia nolite jurare, <hi>etc., cap.</hi> V, V\. 12.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>De cavenda juratione admonitio.</hi> 
Prima lectio quae nobis hodie recitata est
apostoli Jacobi, oblata nobis est ad disserendum, et
quodam modo indicta. Intentos enim vos fecit, admonens
ante omnia ne juretis. Difficilis quaestio est.
Hoc peccatum quem non reum teneat, si jurare peccatum
est? Nam perjurium peccatum esse, et grande
peccatum, nemo dubitat. Sed non ait Apostolus,
de cujus lectione tractamus, <hi>Ante omnia, fratres
mei,</hi> nolite perjurare; sed, <hi>nolite jurare.</hi> Praecessit
etiam ipsius Domini Jesu Christi in Evangelio
similis admonitio: <hi>Audistis,</hi> inquit, <hi>quia dictum
est antiquis, Non perjurabis: ego autem dico vobis, nolite
jurare, neque per coelum, quia sedes Dei est; neque
per terram, quia scabellum est pedum ejus; neque per
caput tuum jurabis, quia non tibi est potestas facere
unum capillum album aut nigrum. Sit autem sermo
vester, Est, est; Non, non: si quid amplius est, a malo
est <note>(Matth. V, 33-37)</note>
            </hi>. Huic dominicae admonitioni memorata
Apostoli lectio omnino sic congruit, ut nihil
aliud Deus jussisse videatur: quia nullus alius hoc
dixit, quam ille qui per Apostolum dixit: <hi>Ante omnia,</hi> 
inquit, <hi>fratres mei, nolite jurare, neque per coelum, neque
per terram, neque aliud quodcumque juramentum.
Sit autem sermo vester, Est, est; Non, non.</hi> Nisi quod
iste addidit, <hi>Ante omnia:</hi> ex quo multum fecit intentos,
auxitque difficultatem quaestioni.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Juratio licet a Deo usurpata, homini
tamen fugienda. Perjurium quot modis contingit.</hi> 
Invenimus enim jurasse sanctos, jurasse primitus
ipsum Dominum, in quo non est omnino peccatum. <hi>Juravit Dominus, et non poenitebit eum: Tu es sacerdos
in aeternum, secundum ordinem Melchisedech 
 <note>(Psal. CIX,
4)</note>
            </hi>. Aeternitatem sacerdotii Filio cum juratione promisit.
Habes etiam, <hi>Per memetipsum juro, dicit Dominus <note>(Gen. XXII, 16)</note>
            </hi>.
Et illud juratio est, <hi>Vivo ego,
dicit Dominus <note>(Num. XIV, 28)</note>
            </hi>. Quomodo homo per
Deum, sic Deus per se ipsum. Non est ergo peccatum
<pb n="0973"/>
jurare? Durum est hoc dicere: et quoniam diximus
Deum jurasse, quam blasphemum est hoc dicere? Jurat
Deus qui peccatum non habet: non ergo est peccatum
jurare; sed magis peccatum est pejerare. Fortasse
quis dicat non esse proponendum de Domino
Deo jurationis exemplum. Deus enim est, et forte illi
soli competit jurare, qui non potest pejerare. Homines
enim falsum jurant, vel cum fallunt, vel cum
falluntur. Aut enim putat homo verum esse quod falsum
est, et temere jurat: aut scit vel putat falsum
esse, et tamen pro vero jurat, et nihilominus cum
scelere jurat. Distant autem ista perjuria, quae duo
commemoravi. Fac illum jurare, qui verum putat
esse, pro quo jurat: verum putat esse, et tamen
falsum est. Non ex animo iste perjurat; fallitur,
hoc pro vero habet quod falsum est; non pro
re falsa sciens jurationem interponit. Da alium
qui scit falsum esse, et dicit verum esse; et jurat tanquam
verum sit, quod scit falsum esse. Videtis quam
ista detestanda sit bellua, et de rebus humanis exterminanda?
Quis enim hoc fieri velit? Omnes homines
talia detestantur. Fac alium, putat falsum esse, et
jurat tanquam verum sit, et forte verum est. Verbi
gratia, ut intelligatis, Pluit in illo loco? interrogas
hominem; et putat non pluisse, et ad negotium ipsius
competit, ut dicat, Pluit: sed putat non pluisse; dicitur
ei, Vere pluit? Vere, et jurat: et tamen pluit
ibi, sed ille nescit, et putat non pluisse; perjurus est.
Interest quemadmodum verbum procedat ex animo.
Ream linguam non facit, nisi mens rea. Quis est autem
qui non fallatur, etsi noluit fallere? Quis est
homo cui non subrepat fallacia? Et tamen juratio ab
ore non discedit, frequentatur: plura sunt plerumque
juramenta, quam verba. Si discutiat homo quoties juret
per totum diem, quoties se vulneret, quoties gladio
linguae se feriat et transfigat, quis in illo locus invenitur
sanus? Quia ergo grave peccatum est pejerare,
compendium tibi dedit Scriptura, Noli jurare.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Periculum perjurii in juratione.</hi> 
Quid tibi dicturus sum homo! Verum jura? Ecce verum
jura, non peccas: si verum juras, non peccas.
Sed homo inter tentationes positus, carne involutus,
calcans terram sub terra, dum corpus quod corrumpitur
aggravat animam, et deprimit terrena inhabitatio
sensum multa cogitantem <note>(Sap. IX, 15)</note>; inter ista
multa tua cogitata incerta, volatica, conjecturas humanas,
fallacias humanas, quando non subrepit tibi
quod falsum est, posito in regione falsitatis? Vis ergo
longe esse a perjurio? Jurare noli. Qui enim jurat,
aliquando verum jurare potest; qui autem non jurat,
mendacium jurare nunquam potest. Juret ergo Deus,
qui jurat securus, quem nihil fallit, quem nihil latet,
qui omnino fallere ignorat, quia nec falli potest. Cum
enim jurat, se adhibet testem. Quomodo tu cum juras,
Deum adhibes testem; sic ipse cum jurat, se testem
adhibet. Tu quando illum adhibes testem, forte
<pb n="0974"/>
supra mendacium tuum, accipis in vanum nomen
Domini Dei tui <note>(Exod. XX, 7)</note>. Ne ergo mendacium
jures, noli jurare. Ipsa est angustia. Perjurium praecipitium.
Qui jurat, juxta est: qui non jurat, longe
est. Peccat et graviter qui falsum jurat: non peccat
qui verum jurat: sed nec ille peccat, qui omnino non
jurat. Sed qui non jurat, et non peccat, longe est a peccato:
qui autem verum jurat, non peccat, sed prope
est ad peccatum. Fac te ambulare in aliquo loco, ubi
a parte dextera spatiosa sit terra, nec usquam angustias
patiaris; a sinistra praeceps locus est. Ubi eligis ambulare?
Super finem terrae in labio praecipitii, an inde
longe? Puto quia inde longe. Sic et qui jurat, in fine
ambulat; et ambulat pedibus infirmis, quia humanis.
Si offenderis, deorsum is; si lapsus fueris, deorsum
is. Et quid te excipit? Perjurii poena. Ergo volebas
verum jurare: audi consilium Dei, Noli jurare.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Verum jurare fas est; non jurare,
tutius.</hi> Si peccatum esset juratio, nec in veteri Lege
diceretur, <hi>Non perjurabis; reddes autem Domino jusjurandum
tuum <note>(Levit. XIX, 12)</note>
            </hi>. Non enim peccatum
praeciperetur nobis. Sed ait tibi Deus tuus, Si juraveris,
non damnabo: si verum juraveris, non damnabo.
Sed numquid si non juraveris damnabo? Duo
sunt, inquit, quae non damno unquam; veram jurationem,
et nullam jurationem: damno autem falsam
jurationem. Falsa juratio exitiosa est, vera juratio
periculosa est, nulla juratio secura est. Scio esse difficilem
quaestionem, et Charitati vestrae fateor, semper
illam vitavi. Nunc autem cum die dominico debito
reddendi sermonis recitaretur eadem lectio, divinitus
mihi inspiratum esse credidi, ut inde tractarem.
Hinc me dicere Deus voluit: hinc vos audire. Obsecro
ne contemnatis, obsecro ut cor stabiliatis, linguae
mobilitates mutetis. Non frustra est omnino, non
vacat quod cum eam, ut dixi, quaestionem semper
devitare voluerim, imposita est necessitati meae, ut
imponatur et Charitati vestrae.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Juratio ab Apostolo adhibita.</hi> Ut
noveritis, verum jurare non esse peccatum, invenimus
et apostolum Paulum jurasse: <hi>Quotidie morior
per vestram gloriam, fratres, quam habeo in Christo Jesu
Domino nostro <note>(I Cor. XV, 31)</note>
            </hi>. <hi>Per vestram gloriam,</hi> juratio
est. Non quasi sic ait, <hi>Per vestram gloriam morior,</hi> 
quasi vestra gloria me facit mori; quomodo si diceret,
Per venenum mortuus est, per gladium mortuus
est, per bestiam mortuus est, per inimicum mortuus
est; id est, faciente inimico, faciente gladio, faciente
veneno, et similia: non sic dixit, <hi>Per vestram
gloriam.</hi> Ambiguitatem graecus sermo dissolvit. Inspicitur
in Epistola graeca, et invenitur ibi juratio
quae non est ambigua, <foreign xml:lang="greek">Νὴ τὴν ὑμετέραν καύχησιν. Νὴ τὸν
Θεόν,</foreign> ubi dixerit graecus, jurat. Quotidie auditis Graecos,
et qui graece nostis, <foreign xml:lang="greek">Νὴ τὸν Θεόν</foreign>: quando dicit, <foreign xml:lang="greek">Νὴ τὸν Θεόν,</foreign>
 juratio est, Per Deum. Ergo nemo dubitet
jurasse Apostolum, cum dixit, <hi>Per vestram gloriam,
<pb n="0975"/>
fratres,</hi> (et ne putemus eum per humanam gloriam
jurasse) <hi>quam habeo in Christo Jesu Domino
nostro.</hi> Est alio loco juratio prorsus certa et expressa: <hi>Testem invoco super animam meam.</hi> 
 Apostolus dicit, <hi>Testem Deum invoco super animam meam, quia parcens
vobis nondum veni Corinthum 
 <note>(II Cor. I, 23)</note>
            </hi>. Et alio
loco ad Galatas: <hi>Quae autem scribo vobis, ecce coram
Deo, quia non mentior <note>(Galat. I, 20)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Varii modi jurandi.</hi> Intendite,
quaeso, et advertite: et si non tam plausibilis sermo
vobis sit, propter angustias quaestionis; utilis tamen
est, si ad viscera vestra perveniat. Ecce juravit Apostolus.
Non vos fallant, qui nescio quomodo volentes
ipsas jurationes discernere, vel potius non intelligere,
dicunt non esse jurationem, quando dicit homo, Scit
Deus, Testis est Deus, Invoco Deum super animam
meam verum me dicere. Invocavit, inquit, Deum,
testem fecit Deum: numquid juravit? Qui haec dicunt,
nihil aliud volunt, nisi invocato Deo teste mentiri.
Itane vero, quisquis es pravi cordis, et perversi
cordis, si dicas, Per Deum, juras; si dicas, Testis est
Deus, non juras? Quid est enim, Per Deum; nisi,
Testis est Deus? Aut quid est, Testis est Deus; nisi,
Per Deum?</p>
          </div3>
<div3>
            <head>7.</head>
            <p>
 <hi>Jurare quid sit.</hi> Quid est autem jurare, nisi jus
Deo reddere, quando per Deum juras; jus saluti tuae
reddere, quando per salutem tuam juras; jus filiis
tuis reddere, quando per filios tuos juras? Quod autem
jus debemus saluti nostrae, filiis nostris, Deo
nostro, nisi charitatis, veritatis, et non falsitatis?
Maxime autem per Deum cum fit, ipsa est vera juratio:
quia et cum dicit quisque, Per meam salutem,
salutem suam Deo obligat: quando dicit, Per filios
meos, oppignerat Deo filios suos, ut hoc veniat in
caput eorum, quod exit de ore ipsius: si verum,
verum; si falsum, falsum. Cum ergo filios suos,
vel caput suum, vel salutem suam quisque in juratione
nominans, quidquid nominat obligat Deo;
quanto magis quando pejerat per ipsum Deum? Timet
enim falsum jurare per filium suum, et non
timet falsum jurare per Deum suum? Fortassis hoc
dicens in animo suo, Timeo per filium meum falsum
jurare, ne moriatur: Deo autem qui non moritur,
etsi falsum per eum juretur, quid mali contingit?
Bene quidem dicis, nihil mali contingit Deo, quando
falsum juras per Deum: sed contingit mali multum
tibi, qui fallis proximum, cui testem adhibes Deum.
Si aliquid teste filio tuo faceres, et amico vel proximo
tuo vel cuilibet homini diceres, Non feci, et tangeres
filio tuo caput, quo teste fecisti, et diceres, Per hujus
salutem, quia non feci: exclamaret forte filius tuus sub
paterna manu tremens, nec tamen paternam manum,
sed divinam tremens, Noli pater, non tibi vilis sit
salus mea; Deum super me invocasti, ego te vidi,
fecisti, noli pejerare: te quidem habeo genitorem,
sed plus et tuum et meum timeo Creatorem.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Perjurium animae mortiferum.
Vita corporis anima, vita animae Deus.</hi> Sed quia Deus,
quando per eum juras, non tibi dicit, Ego te vidi, noli
<pb n="0976"/>
jurare, fecisti: sed times ne te iste occidat, tu te ante
occidis: quia ergo non dicit, Ego te vidi, putas quia
non vidit? Et ubi est quod dicit: <hi>Tacui, tacui; numquid
semper tacebo <note>(Isai. XLII, 14)</note>
            </hi>? Et tamen plerumque
dicit, Ego te vidi: sed aliter quando vindicat in
perjurum. Sed non in omnes vindicat: ideo homines
aedificantur ad exemplum. Ego scio, ille mihi falsum
juravit, et vivit. Ille tibi falsum juravit, et vivit? Falsum
juravit, et vivit: ille falsum juravit. Tu falleris.
Si tu oculos haberes unde mortem hujus videres, si
et tu in eo quod est mori, et non mori, non fallereris,
videres hujus mortem. Et modo intende Scripturam;
et ibi invenies jacentem, quem putas viventem. Quia
pedibus ambulat, quia manibus contrectat, quia oculis
videt, et audit auribus, officiis caeteris membrorum
satis utitur, viventem putas. Vivit, sed corpus ejus:
mortua est autem anima ejus, mortuum est quod melius
est ejus. Vivit habitaculum, mortuus est habitator.
Quomodo, inquies, cum vivat corpus, mortua est
anima; cum corpus non viveret, nisi vivificatum ab
anima? Quomodo ergo mortua est anima, de qua vivit
corpus? Audi ergo, et disce: corpus hominis creatura
Dei est, et anima hominis creatura Dei est. De anima
Deus vivificat carnem; ipsam item animam vivificat
de se ipso, non de se ipsa. Vita ergo corporis anima
est; vita ergo animae Deus est. Moritur corpus, cum
recedit anima: moritur ergo anima, si recedit Deus.
Recedit anima, cum corpus percutitur gladio: et putas
quia non recedit Deus, cum ipsa anima feritur perjurio?
Vis videre quia mortuus est, de quo loqueris?
Lege Scripturam: <hi>Os quod mentitur, occidit animam <note>(Sap. I, 11)</note>
            </hi>.
Sed tu praesentem Deum ultorem putas,
si ille qui te juratione falsa deceperit, continuo exspiret.
Si expiret ante oculos tuos, exspiravit caro
ipsius. Quid est, exspiravit caro ipsius? Spiritum quo
vivificabatur, ejecit. Hoc est, exspiravit excluso spiritu,
quo vivebat caro. Pejeravit, exclusit spiritum quo
vivebat anima. Exspiravit, sed nescis; exspiravit, sed
non vides. Carnem enim jacentem sine anima vides,
animam miseram sine Deo videre non potes. Crede
ergo, adhibe oculos fidei. Nemo perjurus impunitus;
prorsus nemo, cum illo est poena sua. Si haberet in
cubiculo suo tortorem carnis, punitus esset: habet in
secreto cordis sui tortorem conscientiae suae, et impunitus
vocatur? Et tamen quid dicis? Vivit, gaudet,
luxuriatur qui mihi mendacium juravit: quid est,
quod me mittis ad invisibilia? Quia et ipse Deus, per
quem juravit, invisibilis est. Juravit per invisibilem,
feritur poena invisibili. Sed vivit, inquit, et quodam
modo scatet et bullit luxuriis. Si hoc ita est,
quod scatet luxuriis, quod bullit luxuriis, vermes sunt
animae mortuae. Denique omnis homo prudens, qui
tales luxuriantes perjuros attendit, sano cordis olfactu,
avertit se, non vult videre, non vult audire. Unde
se ista sanitas avertit, nisi quia putet anima mortua?
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
<pb n="0977"/> <hi>Cur dicitur a juratione ante
omnia abstinendum.</hi> Breviter ergo audite, fratres mei,
concludam sermonem, figens in cordibus vestris curam
salubrem: <hi>Ante omnia nolite jurare.</hi> Quare, <hi>Ante
omnia?</hi> Si magnum est facinus pejerare, nulla autem
culpa est verum jurare, quare, <hi>Ante omnia nolite jurare?</hi> 
Debuit enim dicere, Ante omnia nolite pejerare. <hi>Ante omnia,</hi> 
 inquit, <hi>nolite jurare.</hi> Jurare enim pejus
est, quam furari? Jurare pejus est, quam adulterare?
Non dico falsum jurare; jurare dico: jurare pejus
est, quam hominem occidere? Absit. Hominem occidere,
adulterare, furari, peccatum est: jurare non
est peccatum; sed falsum jurare, peccatum est.
Quare ergo, <hi>Ante omnia?</hi> Isto verbo quod ait, <hi>Ante
omnia,</hi> cautos nos fecit adversus linguam nostram. <hi>Ante omnia,</hi> 
 ait, ut attendatis prae caeteris, ut vigiletis
ne subrepat vobis consuetudo jurandi. Tanquam in
specula ita te posuit contra te: <hi>Ante omnia,</hi> levavit te
super caetera, unde te attendas. Considerat enim te
jurare, Per Deum, per Christum occido illum: et haec
quoties per diem, quoties per horam? Non aperis os,
nisi ad talem jurationem. Nolles ut diceret tibi, <hi>Ante
omnia,</hi> ut te adversus consuetudinem intentissimum
redderet, ut omnia tua inspiceres, omnes motus linguae
tuae diligentissime custodires, esses custos malae
consuetudinis tuae, ad eam constringendam? Audi, <hi>Ante omnia.</hi> 
 Dormiebas, pungo, <hi>Ante omnia,</hi> spinas
admoveo. Quid est, <hi>Ante omnia?</hi> Ante omnia vigila,
ante omnia intentus esto.
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Jurandi consuetudini aliquando
obnoxius Augustinus. Juratio qua conditione adhibenda.</hi> 
Juravimus et nos passim, habuimus istam teterrimam
consuetudinem et mortiferam. Dico Charitati
vestrae: ex quo Deo servire coepimus, et quantum
malum sit in perjurio vidimus, timuimus vehementer,
et veternosissimam consuetudinem timore frenavimus.
Frenata restringitur, restricta languescit, languescens
emoritur, et malae consuetudini bona succedit.
Denique non vobis dicimus, non nos jurare.
Si enim hoc dicimus, mentimur. Quantum ad
me pertinet, juro; sed quantum mihi videtur,
magna necessitate compulsus. Cum videro non mihi
credi nisi faciam, et ei qui mihi non credit non expedire
quod non credit, hac perpensa ratione et consideratione
librata, cum magno timore dico, Coram
Deo; aut, Testis est Deus; aut, Scit Christus sic esse
in animo meo: et video quia plus est, id est, quia
amplius est quam <hi>Est, est; Non, non:</hi> sed <hi>quod amplius
est, a malo est;</hi> et si non a malo jurantis, a malo
est non credentis. Denique non ait, Si amplius facit,
malus est: et, Sit in ore vestro, Est, est; Non, non;
si quis amplius facit, malus est: sed, <hi>Sit in ore vestro,
Est, est; Non, non: quod autem amplius est, a malo
est <note>(Matth. V, 37)</note>
            </hi>. Sed quaere cujus. Sed tamen aliud
habet humana pessima consuetudo. Et cum tibi creditur,
juras; et cum nemo exigit, juras; et horrentibus
hominibus juras; non taces jurando, vix es sanus
non perjurando. Nisi forte putatis, fratres, quia si
sciret apostolus Paulus credere sibi Galatas, adderet
<pb n="0978"/>
jurationem et diceret, <hi>Quae autem scribo vobis, ecce
coram Deo, quia non mentior <note>(Galat. I, 20)</note>
            </hi>. Videbat
ibi eos qui credebant; videbat et alios qui non credebant.
Ergo noli dicere, Non juro, si forte exigitur. A
malo est enim quod facis; sed illius qui exigit. Nam
tu quomodo te purges non habes, quomodo satisfacias
negotio quod instat, non invenis. Sed aliud est, cum
exigitur juratio; aliud, cum offertur: et hoc ipsum
quod offertur, aliud cum offertur non credenti; aliud
cum ventilatur et credenti.
</p>
          </div3>
        </div2>

<div2>
          <head>CAPUT X.</head>
<div3>
            <head>11.</head>
            <p>
 <hi>Juramentum ab alio exigens, quomodo
peccet.</hi> Tene ergo linguam et consuetudinem,
quantum potes: non quomodo quidam, quando illis
dicitur, Verum dicis? non credo. Non fecisti? non
credo: Deus judicet, jura mihi. Et ipse qui exigit
jurationem, multum interest si nescit illum falsum
juraturum, an scit. Si enim nescit, et ideo dicit, Jura
mihi, ut fides ei fiat; non audeo dicere non esse peccatum,
tamen humana tentatio est. Si autem scit eum
fecisse, novit fecisse, vidit fecisse, et cogit jurare,
homicida est. Ille enim suo perjurio se perimit: sed
iste manum interficientis et expressit et pressit. Cum
vero aliquis sceleratus fur audit, Jura si non tulisti,
jura si non fecisti, ab eo qui nescit an fecit: ille tunc,
Christiano non licet jurare; quando ab illo exigitur
jusjurandum, non licet jurare; Christianus sum, non
mihi licet. Capta talem, averte te ab illo, dissimula a
negotio de quo loquebaris; misce alias fabulas, et
invenies eum millies jurantem, qui semel jurare noluit.
Istam ergo consuetudinem quotidianam, crebram,
sine causa, nullo extorquente, nullo de tuis verbis
dubitante jurandi, avertite a vobis, amputate a linguis
vestris, circumcidite ab ore vestro.
</p>
          </div3>
        </div2>

<div2>
          <head>CAPUT XI.</head>
<div3>
            <head>12.</head>
            <p>
 <hi>Jurandi consuetudini operosius
resistendum.</hi> Sed consuetudo est, solet dici. Solet
dici, quando non dico. Hoc est, <hi>Ante omnia.</hi> Quid
est, <hi>Ante omnia?</hi> Prae caeteris cautus esto, plus ad
hoc intentus esto, quam ad alia. Major consuetudo
majorem intentionem flagitat, non rei levis consuetudo.
Si de manu aliquid faceres, facilius manui tuae
imperares ne faceret; si pedibus aliquo eundum esset,
pigritia retardante excitares te ut surgeres, et ires.
Lingua facilitatem habet motus, in udo posita est, facile
in lubrico labitur. Quanto illa citius et facilius
movetur, tanto tu adversus illam fixus esto. Domabis,
si vigilabis; vigilabis, si timebis; timebis, si christianum
te esse cogitaveris. Nam tantum mali habet juratio,
ut qui lapides colunt, timeant falsum jurare
per lapides: tu non times Deum praesentem, Deum
viventem, Deum scientem, Deum manentem, Deum
in contemptorem vindicantem? Claudit ille templum
super lapidem, et it ad domum suam: ipse super
deum suum clausit, et tamen quando illi dicitur, Jura
per Jovem, praesentis oculos timet.
</p>
          </div3>
        </div2>

<div2>
          <head>CAPUT XII.</head>
<div3>
            <head>13.</head>
            <p>
 <hi>Falsum jurare per idola, perjurium
est.</hi> Et ecce dico Charitati vestrae, et qui per
lapidem falsum jurat, perjurus est. Unde hoc dico?
Quia multi et in hoc falluntur, et putant, quia nihil
est per quod jurant, non se crimine teneri perjurii.
<pb n="0979"/>
Prorsus perjurus es, quia per id quod sanctum putas,
falsum juras. Sed ego illud sanctum non puto. Sanctum
putat cui juras. Non enim quando juras, tibi juras,
aut lapidi juras; sed proximo juras. Homini juras
ante lapidem: sed numquid non ante Deum? Non te
audit lapis loquentem: sed punit te Deus fallentem.</p>
          </div3>
<div3>
            <head>14.</head>
            <p>
 <hi>Jurandi consuetudo quomodo convellitur.</hi> Ante
omnia ergo, fratres mei, obsecro vos, ne sine causa
me Deus haec loqui compulerit. Dico enim ante ipsum
quod dixi, saepe me istam quaestionem devitasse: timui
ne monendo et praecipiendo plus reos facerem
non audituros: hodie autem plus timui ne loqui recusarem,
quod loqui juberer. Quasi vero parvus sit
fructus sudoris hujus mei, si omnes qui mihi acclamaverunt,
clament et contra se, ne falsum jurent
adversum se: si tot homines qui me attentissime audierunt,
attenti sint adversus consuetudinem suam,
et admoneant se hodie, cum ad domos suas venerint,
cum consuetudinem suam lapsu linguae repetiverint;
admoneat proximus proximum: Hoc est quod hodie
audivimus, hoc est quod obstricti sumus. Non fiat
hodie, certe cum recens sermo est, Expertus loquor:
non fiat hodie, pigrius fit cras. Si et cras factum non
fuerit, minus laborat qui custodit; adjuvatur enim
consuetudine superioris diei. Triduo moritur pestis
de qua laboramus: et gaudebimus de fructu vestro;
quia magno bono abundabitis, si tam magno malo
carebitis. Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CLXXXI . <hi>De verbis Epistolae</hi> I <hi>Joannis, cap.</hi> I, 8, 9, Si dixerimus quia peccatum non habemus, nos ipsos seducimus, et veritas in nobis non est. <hi>Contra Pelagianos.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Nemo hic vivit sine peccato.</hi> 
Beatissimus Joannes apostolus salubriter et veraciter
scribens, inter caetera ait: <hi>Si dixerimus quia peccatum
non habemus, nos ipsos seducimus, et veritas in
nobis non est. Si autem confessi fuerimus peccata nostra,
fidelis est et justus, qui dimittat nobis peccata, et mundet
nos ab omni iniquitate.</hi> His verbis docuit beatus
Joannes, imo ipse Dominus Jesus non se tacens per
Joannem, neminem in ista carne, in isto corruptibili
corpore, in ista terra, in isto maligno saeculo, in ista
vita tentationibus plena, neminem hic vivere sine
peccato. Absoluta sententia est, nec expositore indiget: <hi>Si dixerimus quia peccatum non habemus.</hi> 
 Quis
est enim qui non habet peccatum? Sicut Scriptura
dicit, <hi>Nec infans cujus est vita diei unius super terram <note>(Job XIV, 4, sec. LXX)</note>
            </hi>.
Talis parvulus peccatum non
fecit, sed de parentibus traxit. Ergo nullo modo quisquam
potest dicere, non se habuisse peccatum. Sed
accessit per fidem ad lavacrum regenerationis homo
fidelis, et omnia dimissa sunt ei; jam sub gratia vivit,
in fide vivit, membrum Christi factus est, templum
Dei factus est: et tamen sic quomodo membrum
<pb n="0980"/>
Christi et templum Dei factus est, si dixerit se
non habere peccatum, seipsum seducit, et veritas in
eo non est; prorsus mentitur, si dicat, Justus sum.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Pelagianorum error, justos hic
sine peccato reperiri. Argumentum Pelagianorum.</hi> Sunt
autem quidam inflati utres, spiritu elationis pleni,
non magnitudine ingentes, sed superbiae morbo tumentes,
ut dicere audeant, inveniri homines absque
peccato. Dicunt ergo, justos prorsus in hac vita nullum
habere peccatum. Haeretici autem sunt Pelagiani,
iidemque Coelestiani, qui hoc dicunt. Et cum responsum
illis fuerit, Quid est quod dicitis? Ergo vivit hic
homo sine peccato, et non habet omnino ullum peccatum,
nec facto, nec verbo, nec cogitatione? Respondent
de illo superbiae vento, quo pleni sunt: quem
ventum utinam finirent, reflarentur et tacerent, id
est, humiles fierent, non elati: respondent, inquam,
Prorsus isti homines sancti, fideles Dei, nec facto,
nec verbo, nec cogitatione possunt ullum habere peccatum.
Et cum eis dicitur, Qui sunt isti justi, qui
sine peccato sunt? respondent et dicunt, Tota Ecclesia.
Mirari potuissem, si invenirem unum, duos, tres,
decem, quot quaerebat Abraham. Abraham enim a
quinquaginta usque ad decem descendit <note>(Gen. XVIII,
24-32)</note>: tu, haeretice, respondes, et dicis mihi totam
Ecclesiam. Unde hoc probas? Probo, inquis. Proba,
rogo te. Magnum enim mihi gaudium affers, si docere
potueris, totam prorsus Ecclesiam in singulis quibusque
fidelibus suis nullum habere peccatum. Probo,
inquis. Dic unde? Apostolus loquitur. Quid loquitur
Apostolus? <hi>Christus,</hi> inquit, <hi>dilexit Ecclesiam.</hi> Audio,
et Apostoli verba esse cognosco. <hi>Mundans eam lavacro
aquae in verbo, ut exhiberet sibi gloriosam Ecclesiam,
non habentem maculam aut rugam, aut aliquid
hujusmodi <note>(Ephes. V, 25-27)</note>
            </hi>. Audivimus de nube
magna tonitrua. Nubes enim Dei Apostolus. Verba
ista sonuerunt, et tremere nos fecerunt.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Refutantur ab ipsorum de se ipsis
professione. Haeretici extra Ecclesiam sunt.</hi> Sed dicite
nobis, antequam quaeramus quomodo ista verba Apostolus
dixerit; dicite, inquam, nobis, utrum vos justi
estis, an non. Respondent, Justi sumus. Ergo non
habetis peccatum? Per omnes dies, per omnes noctes
nihil mali facitis, nihil mali dicitis, nihil mali
cogitatis? Non audent dicere, Nihil. Sed quid respondent?
Nos quidem peccatores sumus; sed de sanctis
loquimur, non de nobis. Hoc vos interrogo: Christiani
estis? Non dico, Justi estis? Christiani estis?
Non audent negare: Christiani, inquiunt, sumus.
Fideles ergo estis? Baptizati estis? Baptizati, inquiunt,
sumus. Dimissa sunt vobis cuncta peccata?
Dimissa, inquiunt. Quomodo ergo estis peccatores?
Sufficit mihi unde vos repellam. Vos christiani estis,
baptizati estis, fideles estis, membra Ecclesiae estis,
et habetis maculas et rugas? Quomodo ergo est Ecclesia
isto tempore sine macula et ruga, cum vos sitis
ruga ejus et macula? Aut si non vultis esse Ecclesiam,
nisi eam quae sine macula et ruga est, cum
rugis vestris et maculis praecidite vos a membris ejus,
<pb n="0981"/>
praecidite vos a corpore ejus. Sed quid adhuc dicam
ut se ab Ecclesia segregent, cum hoc jam fecerint?
Haeretici enim sunt, jam foris sunt: cum tota munditia
sua foris remanserunt. Redite, et audite; audite,
et credite.</p>
          </div3>
<div3>
            <head>4.</head>
            <p>
 <hi>Mendax humilitas Pelagianorum.</hi> Forte dicturi
estis, in corde vestro tumido et inflato: Numquid
potuimus dicere quia justi sumus? Necesse
utique erat propter humilitatem, ut diceremus nos
peccatores esse. Propter humilitatem ergo mentiris?
Justus es, sine peccato es: sed propter humilitatem
dicis te peccatorem. Quomodo te accipiam tanquam
christianum in alterum testem, quem contra te ipsum
teneo falsum testem? Justus es, sine peccato es, et
dicis te habere peccatum. Testis ergo falsus es contra
te. Non accipit Deus mendacem humilitatem tuam.
Inspice vitam tuam, vide conscientiam tuam. Ergo
justus es, sed non potes nisi dicere te peccatorem?
Audi Joannem; ipse tibi repetit quod etiam superius
veraciter dixit: <hi>Si dixerimus,</hi> inquit, <hi>quia peccatum
non habemus, nos ipsos seducimus, et veritas in nobis
non est.</hi> Tu non habes peccatum, et dicis te habere
peccatum; veritas in te non est. Quia non dixit Joannes, <hi>Si dixerimus quia peccatum non habemus,</hi> 
 humilitas
in nobis non est: sed dixit, <hi>nos ipsos seducimus,
et veritas in nobis non est.</hi> Ergo mentimur, si dixerimus
nos non habere peccatum. Si mendacium timuit
Joannes, tu mendacium non times, ut cum sis justus,
dicas te esse peccatorem? Quomodo ergo te accipiam
ad alienam causam testem, qui in causa tua
mentiris? Sanctos reos constituis, dum contra te falsum
testimonium dicis. Quid facturus es alteri, qui
te infamas? Quomodo alter tuam calumniam devitabit,
quando te tuae linguae mendacio reum facis?
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Mendacium specie humilitatis,
peccatum est.</hi> Iterum te interrogo alio modo: Justus
es, aut peccator? Respondes, Peccator. Mentiris,
quia non quod te esse corde credis, hoc ore dicis.
Ergo et si non eras peccator, esse incipies dum mentiris.
Dicis enim: Humilitatis causa nos dicimus
peccatores esse; nam Deus videt quia justi sumus.
Cum ergo humilitatis causa mentiris, si non eras
peccator antequam mentireris, mentiendo efficeris
quod evitaveras. Veritas in te non est, nisi te ita
dixeris peccatorem, ut etiam esse cognoscas. Veritas
autem ipsa est, ut quod es dicas. Nam quomodo est
humilitas, ubi regnat falsitas?</p>
          </div3>
<div3>
            <head>6.</head>
            <p>
 <hi>Ecclesiam hic non esse sine peccato, liquet
ex dominica oratione.</hi> Postremo omittamus Joannis
verba: ecce in corpore Ecclesiae, quam dicis
non habere maculam aut rugam aut aliquid ejusmodi,
et esse sine peccato, ecce veniet hora orationis,
oratura est tota Ecclesia: et tu quidem foris
es; veni ad orationem dominicam, veni ad trutinam,
veni, dic, <hi>Pater noster, qui es in coelis.</hi> Sequere: <hi>Sanctificetur
nomen tuum. Veniat regnum tuum. Fiat voluntas
tua, sicut in coelo, et in terra. Panem nostrum
quotidianum da nobis hodie.</hi> Sequere, et die: <hi>Dimitte
nobis debita nostra.</hi> Responde, haeretice, quae sunt
<pb n="0982"/>
debita tua? An forte pecuniam mutuam a Deo accepisti?
Non, inquit. Non te ego amplius interrogabo
de hoc: ipse enim Dominus expositurus est, quae
sint debita quae nobis petimus relaxari. Dicamus ergo
sequentia: <hi>Sicut et nos dimittimus debitoribus nostris.</hi> 
Exponat hoc Dominus: <hi>Si enim dimiseritis hominibus
peccata</hi> (ergo debita vestra peccata sunt), <hi>dimittet
vobis et Pater vester peccata vestra.</hi> Redi ergo, haeretice,
ad orationem, si obsurduisti contra veram fidei
rationem. <hi>Dimitte nobis debita nostra,</hi> dicis, an non
dicis? Si non dicis, etsi praesens fueris corpore, foris
tamen es ab Ecclesia. Ecclesiae enim oratio est, vox
est de magisterio Domini veniens. Ipse dixit, <hi>Sic
orate <note>(Matth. VI, 9-14)</note>
            </hi>: discipulis dixit, <hi>Sic orate</hi>:
discipulis dixit, Apostolis dixit, et nobis qualescumque
agniculi sumus dixit; arietibus gregis dixit, <hi>Sic
orate.</hi> Videte quis dixerit, et quibus dixerit. Veritas
discipulis, Pastor pastorum arietibus: <hi>Sic orate,
Dimitte nobis debita nostra, sicut et nos dimittimus debitoribus
nostris.</hi> Rex militibus, Dominus servis, Christus
Apostolis, veritas hominibus loquebatur, sublimitas
humilibus loquebatur. Scio quid in vobis agatur:
ego vos appendo, ego de trutina mea renuntio,
prorsus dico quid in vobis agitur. Hoc enim ego plus
quam vos scio. Dicite, <hi>Dimitte nobis debita nostra, sicut
et nos dimittimus debitoribus nostris.</hi> 
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Tota Ecclesia hic petit sibi dimitti
peccata. Hic agitur ut Ecclesia in coelis sit sine macula
et ruga.</hi> Interrogo te, homo juste, sancte, homo sine
macula et ruga; interrogo te, inquam: Oratio ista
Ecclesiae est, fidelium est, an catechumenorum?
Certe utique regeneratorum est, id est, baptizatorum:
postremo, quod totum superat, filiorum est. Nam si
non est filiorum, qua fronte dicitur, <hi>Pater noster, qui
es in coelis?</hi> Ubi ergo estis, o justi et sancti? In membris
Ecclesiae hujus estis, an non estis? Ibi eratis,
sed jam non estis ibi. Et utinam jam praecisi accepta
ratione audiant et credant. Ergo si tota Ecclesia dicit, <hi>Dimitte nobis debita nostra,</hi> 
 reprobus est qui hoc
non dicit. Et nos quidem cum dicimus, <hi>debita nostra,</hi> 
quousque id quod petimus accipiamus, reprobi sumus,
quia peccatores sumus: sed quod vos non facitis,
nos faciendo, id est peccata nostra confitendo, mundamur;
si tamen faciamus quod dicimus, <hi>Sicut et nos
dimittimus debitoribus nostris.</hi> Ubi es ergo, haeretice
Pelagiane vel Coelestiane? Ecce tota Ecclesia dicit, <hi>Dimitte nobis debita nostra.</hi> 
 Habet ergo maculas et
rugas. Sed confessione ruga extenditur, confessione
macula abluitur. Stat Ecclesia in oratione, ut mundetur
confessione: et quamdiu hic vivitur, sic stat.
Et cum de corpore exierit unusquisque, dimittuntur
ei omnia, quae talia habebat ut dimitterentur debita;
quia et quotidianis precibus dimittuntur: et tunc
<pb n="0983"/>
exit mundatus, et thesaurizatur Ecclesia in thesauros
Domini aurum purum; ac per hoc in thesauros
Domini Ecclesia est sine macula et ruga. Et si ibi
sine macula et ruga est, hic quid orandum est? Ut
venia percipiatur. Qui dat veniam, maculam extergit:
qui ignoscit, rugam extendit. Et ubi extenditur ruga
nostra? Tanquam in tendicula magni fullonis, in cruce
Christi. In ipsa enim cruce, id est, in ipsa tendicula
pro nobis sanguinem fudit. Et nostis fideles quale
testimonium perhibeatis sanguini quem accepistis.
Certe enim dicitis, Amen. Nostis qui sit sanguis qui
pro multis effusus est in remissionem peccatorum.
Ecce quomodo fit Ecclesia sine macula et ruga, tanquam
bene mundata in tendicula crucis extenditur:
sed hic omnino potest id agi. Exhibet sibi Ecclesiam
gloriosam Dominus, non habentem maculam
aut rugam. Agit hoc et hic, exhibet ibi. Hoc enim
agit, ut non habeamus maculam aut rugam. Magnus
est qui agit, bene curat, doctissimus artifex est.
Extendit in ligno, et facit nos sine ruga, quos abluendo
fecerat sine macula. Ipse qui venit sine macula
et sine ruga, extensus est in tendicula; sed propter
nos, non propter se, ut nos faceret sine macula et
ruga. Rogemus ergo eum ut faciat, et postquam fecerit,
ad horrea nos ducat, ibique nos reponat, ubi
pressorium non erit.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Remedia peccatorum sine quibus
vivi non potest.--Mortifera non facit bonae fidei et bonae
spei Christianus. Conditio qua nobis relaxantur quotidiana
peccata.</hi> Tu ergo qui loquebaris, sine macula et
ruga es? Quid hic facis in Ecclesia, quae dicit, <hi>Dimitte
nobis debita nostra?</hi> Debita se habere confitetur, quae
relaxentur. Qui non confitentur, non ideo non habent:
sed ideo eis non relaxabuntur. Confessio nos sanat,
et vita cauta, vita humilis, oratio cum fide, contritio
cordis, lacrymae non fictae de vena cordis profluentes,
ut dimittantur nobis peccata, sine quibus esse non
possumus. Confessio, inquam, nos sanat, dicente
apostolo Joanne, <hi>Si confiteamur peccata nostra, fidelis
est et justus, ut dimittat nobis peccata, et mundet nos ab
omni iniquitate.</hi> Non autem, quia dico quod non possumus
hic esse sine peccato, homicidia facere debemus,
aut adulteria, vel caetera mortifera peccata, quae
uno ictu perimunt. Talia non facit bonae fidei et bonae
spei christianus: sed illa sola, quae quotidiano orationis
penicillo tergantur. Humiles et devoti dicamus
quotidie, <hi>Dimitte nobis debita nostra:</hi> sed si faciamus
quod sequitur, <hi>Sicut et nos dimittimus debitoribus nostris.</hi> 
Sponsio haec cum Deo, vera sponsio et fixa conditio
est. Tu homo es, et habes debitorem, et debitor
etiam tu es. Accedis ad Deum, qui habet debitores, et
debitor non est, ut postules tibi debita relaxari. Sed hoc
tibi dicit: Ego debita non habeo, tu habes debita; debes
enim mihi: sed etiam frater tuus debet tibi. Debitor
<pb n="0984"/>
meus es, habes et tu debitorem. Debitor meus es,
quia peccasti in me: habes debitorem fratrem, quia
peccavit in te. Quod feceris cum debitore tuo, facio
et ego cum meo: id est, si dimittis, dimitto; si tenes,
teneo. Tu contra te tenes, qui alteri non dimittis.
Nemo ergo dicat se esse sine peccato: sed non
tamen ideo debemus amare peccatum. Oderimus ea,
fratres; etsi non sumus sine peccatis, oderimus tamen
ea: et maxime a criminibus nos abstineamus; abstineamus,
quantum possumus, a levibus peccatis. Ego,
ait, nescio quis, non habeo peccata. Se ipsum decipit,
et veritas in eo non est. Prorsus oremus, ut
Deus dimittat: sed faciamus quod dicitur, dimittamus
et nos debitoribus nostris. Cum dimittimus, et
dimittitur nobis. Quotidie dicimus hoc, et quotidie
facimus, et quotidie fit in nobis. Non hic sumus sine
peccato, sed exibimus hinc sine peccato.
</p>
          </div3>
        </div2>
      </div1>

<div1>
        <head>SERMO CLXXXII . <hi>De verbis Epistolae I Joannis, cap.</hi> IV, 1-3, Charissimi, nolite omni spiritui credere; sed probate spiritus, si ex Deo sunt, <hi>etc. Contra Manichaeos</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Non cuilibet spiritui credendum.</hi> 
Quando Joannes apostolus legebatur, audivimus
loquentem per eum Spiritum sanctum, et dicentem: <hi>Charissimi, nolite omni spiritui credere; sed
probate spiritus, si ex Deo sunt.</hi> 
 Repeto, quia necessarium
est ut repetam, et hoc mentibus vestris, quantum
Dominus adjuvat, vehementer inculcem. <hi>Charissimi,
nolite omni spiritui credere; sed probate spiritus,
si ex Deo sunt. Quoniam multi pseudoprophetae
prodierunt in hunc mundum.</hi> Praecepit Spiritus sanctus,
ne omni spiritui credamus: et causam cur hoc
praeceperit, dixit. Quae illa causa est? <hi>Quoniam multi,</hi> 
inquit, <hi>pseudoprophetae prodierunt in hunc mundum.</hi> 
Quisquis ergo ista praecepta contempserit, et omni
spiritui credendum putaverit, necesse est incurrat in
pseudoprophetas, et quod pejus est, blasphemet veros
Prophetas.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Ex Deo non est, qui negat Christum
in carne venisse.</hi> Hic jam ex isto praecepto homo cautus
effectus dicturus est mihi: Audivi, teneo, obtemperare
desidero, quia et ego in pseudoprophetas nolo
incurrere. Quis enim hoc velit, a mendacibus decipi?
Siquidem pseudopropheta est mendax propheta. Da
mihi hominem religiosum, non vult fallere: da mihi
hominem impium, sacrilegum, fallere vult, falli non
vult. Cum ergo nolint fallere boni, falli autem nec
boni velint nec mali, quis est qui in pseudoprophetam
velit incurrere? Verba dico consulentis me: sed
utique in pseudoprophetam nemo nisi invitus incurrit.
Audivi praeceptum Joannis, imo Domini per
Joannem, <hi>Nolite omni spiritui credere.</hi> Ecce accipio,
ita volo. Addit, et dicit, <hi>Sed probate spiritus, si ex
<pb n="0985"/>
Deo sunt.</hi> Unde probo? Probare vellem, si errare
non possem. Certe nisi probavero spiritus qui ex Deo
sunt, incurram necesse est in spiritus qui ex Deo non
sunt, et ex hoc seducar a pseudoprophetis. Quid
agam? Quomodo observem? O si sanctus Joannes,
quomodo nobis dixit, <hi>Nolite omni spiritui credere,
sed probate spiritus, si ex Deo sunt;</hi> dicere dignaretur,
quomodo probentur spiritus qui ex Deo sunt! Noli esse
sollicitus, et hoc audi. <hi>Hinc cognoscitur spiritus Dei:</hi> 
hoc certe exspectabas audire, ut probares spiritus
qui ex Deo sunt. <hi>Hinc cognoscitur spiritus Dei:</hi> Joannes
dixit, non ego: hoc sequitur in lectione quam tracto.
Cum enim nos propterea faceret sollicitos et cautos,
ne omni spiritui credamus, sed probemus spiritus qui
ex Deo sunt, quia multi pseudoprophetae prodierunt
in hunc mundum; continuo vidit quid desideraremus,
occurrit exspectationi, injecit oculum tacitae cogitationi.
Gratias Deo, quia et hoc per illum loqui dignatus
est. <hi>Hinc cognoscitur spiritus Dei.</hi> 
</p>
            <p>Eia audite; audite, intelligite, discernite; inhaerete
veritati, resistite falsitati. <hi>Hinc cognoscitur spiritus Dei.</hi> 
Unde, rogo te? Hoc est quod audire cupiebam. <hi>Omnis
spiritus qui confitetur Jesum Christum in carne venisse, ex
Deo est: et omnis spiritus qui non confitetur Jesum Christum
in carne venisse, ex Deo non est <note>(I Joan. IV, 1-3)</note>
              </hi>.
Interim ergo, charissimi, repellite ab auribus vestris
omnem disputatorem, praedicatorem, scriptorem,
susurratorem, qui negat Jesum Christum in carne
venisse. Ergo repellite Manichaeos a domibus, ab auribus,
a cordibus vestris. Manichaei enim Christum
in carne venisse apertissime negant. Spiritus ergo illorum
non sunt ex Deo.</p>
          </div3>
<div3>
            <head>3.</head>
            <p>
 <hi>Manichaeorum in ipso loco Joannis insidiae. Error
de duabus naturis.</hi> Hic video unde velit lupus obrepere;
agnosco, et quantum valeo, devitandum esse
demonstro. Hinc, in eo quod dixi, vel potius ab Apostolo
dictum commemoravi; quia <hi>Omnis spiritus qui
negat Jesum Christum in carne venisse, ex Deo non est;</hi> 
insidiatur Manichaeus in hoc verbo, et dicit mihi:
Ecce spiritus qui negat Jesum Christum in carne venisse,
ex Deo non est; unde est ergo? Si ex Deo non
est, inquit, unde est? Numquid enim potest esse, nisi
aliunde? Si ergo, inquit, ex Deo non est, et aliunde
est, vides esse duas naturas. Invenimus lupum: retia
salubria tendamus, venemur, capiamus, captum trucidemus.
Trucidemus plane; moriatur error, vivat
homo. Ecce in eo quod dixi, Capiamus, trucidemus;
moriatur error, vivat homo; ibi solvitur quaestio. Sed
recolite quod proposui, ne obliti quaestionem, non
intelligatis solutionem. <hi>Omnis spiritus qui non confitetur
Jesum Christum in carne venisse, ex Deo non est.</hi> 
</p>
          </div3>
        </div2>

<div2>
          <head>CAPUT III.</head>
<p>Et Manichaeus continuo: Et unde
est? Si ex Deo non est, aliunde est. Si aliunde est,
docui duas esse naturas. Hanc quaestionem tenete,
et mentes ad illa mea verba revocate, ubi dixi, Capiamus,
trucidemus; moriatur error, vivat homo.
Error non est ex Deo, homo ex Deo est. Redite ad
<pb n="0986"/>
quaestionem: <hi>Omnis spiritus qui non confitetur Jesum
in carne venisse, ex Deo non est.</hi> Dico et ego, <hi>Omnia
per ipsum facta sunt <note>(Joan. I, 3)</note>
            </hi>. <hi>Omnis spiritus laudet
Dominum <note>(Psal. CL, 6)</note>
            </hi>. Sed si non omnis spiritus ex
Deo est, quomodo spiritus qui ex Deo non est laudat
Dominum? Prorsus omnis spiritus laudet Dominum.
Utrumque video, languidum intelligo; vitium sanetur,
natura liberetur. Vitium natura non est, sed naturae
inimicum est. Sana unde langues, remanet unde laudes.
Medicina vitia persequitur, non naturam. <hi>Omnis
spiritus qui non confitetur Jesum Christum in carne venisse,
ex Deo non est.</hi> In quantum non confitetur Christum
in carne venisse, in tantum ex Deo non est;
quia iste error qui non confitetur Christum in carne
venisse, ex Deo non est. Fratres, quid est quod renascimur?
Si bene nati sumus, quid est quod renascimur?
Natura quae corrupta fuerat, reparatur; natura
quae lapsa fuerat, erigitur; natura quae deformis jacebat,
gratia reformatur. Solus enim Creator, Pater,
Filius et Spiritus sanctus; trina unitas, una trinitas;
sola illa natura immutabilis, incommutabilis, nec defectui,
nec profectui obnoxia, nec cadit, ut minus sit;
nec transcendit, ut plus sit; perfecta, sempiterna,
omni modo immutabilis, sola illa natura. Creatura vero
bona, sed Creatori impar valde. Vis adhaerere diabolo
desertori, si aequare contendis condita Conditori.</p>
</div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Manichaeorum error, animam esse
partem Dei, confutatur.</hi> Agnoscat anima conditionem
suam: non est Deus. Cum se anima putat Deum, offendit
Deum: non invenit salvatorem, sed invenit
damnatorem. Quoniam Deus quando animas malas
damnat, non se damnat: si autem anima hoc est quod
Deus, se damnat. Demus honorem Deo nostro, fratres,
cui clamamus, <hi>Libera nos a malo <note>(Matth. VI, 13)</note>
            </hi>.
Et si susurret tibi, ut in oratione invenias tentationem,
et dicat tibi, Quid est quod clamasti, <hi>Libera nos
a malo?</hi> Certe non est malum? Responde illi: Ego
sum malus; et si liberaverit me a malo, ero de malo
bonus: liberet me a me, ne incurram in te. Hoc dic
Manichaeo: Si Deus liberaverit me a me, non incurram
in te: quia si Deus liberaverit me a me malo, ero
bonus; si bonus ero, sapiens ero; si sapiens ero, non
errabo; si non errabo, a te decipi non potero. Liberet
ergo Deus me a me, et non incurro in te. Meum est
enim vitium, ut errem et credam tibi: quoniam anima
mea impleta est illusionibus <note>(Psal. XXXVII, 8)</note>. Non sum
mihi ipse lumen: nam si essem, nunquam errassem.
Ideo pars Dei non sum, quia substantia Dei, natura
Dei, errare non potest: ego autem erro; nam et tu
ipse confiteris, sapientem te dicis, ab errore me liberare
conaris. Unde ergo erro, si natura Dei sum?
Erubesce, da honorem Deo. Ego dico quia multum
adhuc erras: sed sicut tu ipse confiteris, erraveras.
Erraverat ergo natura Dei? Ierat in immunditiam natura
Dei? Adulteria committebat natura Dei? Stupra
illicita faciebat natura Dei? Caeca nesciebat qua iret
<pb n="0987"/>
natura Dei? Facinoribus et flagitiis obruebatur natura
Dei? Erubesce, da honorem Deo.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Lumen sibi esse homo non potest.
Mala non ex natura, sed ex vitio naturae.</hi> Lumen tibi
esse non potes; non potes, non potes. <hi>Erat lumen
verum.</hi> In comparatione Joannis dictum est, <hi>Erat lumen
verum.</hi> Numquid non et Joannes lucerna? <hi>Ille
erat lucerna ardens et lucens,</hi> Dominus dixit <note>(Joan. V,
35)</note>. Numquid lucerna lumen non est? Sed erat <hi>lumen
verum.</hi> Lucerna et accendi potest, et exstingui potest:
lumen verum accendere potest, exstingui non potest. <hi>Erat</hi> 
 ergo <hi>lumen verum, quod illuminat omnem hominem
venientem in hunc mundum <note>(Id. I, 9)</note>
            </hi>. Illuminandi
sumus, non lumen sumus. Expergiscere, clama mecum: <hi>Dominus illuminatio mea.</hi> 
 Quid est ergo quod
dicis? Ergo non sunt mala? Sunt mala, sed mutantur;
et ipsa erunt bona: quia ipsa mala, vitio sunt
mala, non natura. Quid est, <hi>Libera nos a malo?</hi> Nonne
possemus et possumus haec verba dicere, Libera nos
a tenebris? A quibus tenebris? A nobis ipsis, si quae
in nobis sunt reliquiae tenebrarum, donec in totum
lux efficiamur, nihil habentes in nobis quod resistat
charitati, quod repugnet veritati, quod subjaceat infirmitati,
quod conditione mortalitatis deficiat. Tunc
totum videte quid erit, quando erit, <hi>Corruptibile hoc</hi> 
induetur <hi>incorruptione, et mortale hoc</hi> induetur <hi>immortalitate.
Tunc fiet sermo qui scriptus est, Absorpta est
mors in victoriam. Ubi est, mors, contentio tua? ubi est,
mors, aculeus tuus? Aculeus autem mortis est peccatum <note>(I Cor. XV, 53-56)</note>
            </hi>.
Ubi malum?
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Mala hominis duo, error et infirmitas.</hi> 
Modo mala hominum quae? Error et infirmitas.
Aut nescis quid agas, et errando laberis; aut scis
quid agi debeat, et infirmitate superaris. Ergo omne
malum hominis error et infirmitas. Contra errorem
clama, <hi>Dominus illuminatio mea.</hi> Contra infirmitatem
adde, <hi>Et salus mea <note>(Psal. XXVI, 1)</note>
            </hi>. Crede, bonus
esto: tu es malus, tu eris bonus. Noli dividere. Natura
in te sananda est, non separanda. Vis nosse quid
es? Tenebrae. Quare tenebrae? Homo qui dicis, Corrumpitur
Deus, aliquid his tenebris potest esse profundius?
Crede, agnosce Christum in carne venisse,
accepisse quod non erat, non amisisse quod erat; hominem
in se mutasse, non in hominem fuisse mutatum.
Agnosce, et tu ipse ex malo eris bonus, ex tenebris
eris lux. An mentior, et non est unde convincam?
Apostolum accipis, si te non fingis accipere;
Apostolum legis, et deciperis, et decipis. Unde deciperis?
Errando malo tuo te ipso. Si autem credideris,
erroremque discusseris, audies ab Apostolo, <hi>Fuistis
enim aliquando tenebrae; nunc autem lux.</hi> Sed addidit, <hi>lux,</hi> 
 sed ubi? <hi>In Domino <note>(Ephes. V, 8)</note>
            </hi>. Ergo tenebrae
in te, lux in Domino. Quia non tibi potes lucere, accedendo
illuminaris, recedendo tenebraris: quia non
tibi lumen tu ipse es, aliunde illuminaris. <hi>Accedite ad
eum, et illuminamini <note>(Psal. XXXIII, 6)</note>
            </hi>.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>De eodem Joannis loco quaestio
<pb n="0988"/>
alia differtur in subsequentem sermonem.</hi> Scio, charissimi,
de ista lectione sancti Joannis in re una multum
me fuisse immoratum, nec vos esse fatigandos ultra
video, vel ultra capacitatem replendos; et nostra infirmitas
cogitanda est. Nam haec verba sancti Joannis
habent adhuc magnas latebras suas. Interim eos qui
negant Christum in carne venisse, repellite. Constat
enim eos non esse ex Deo. In quantum errant, in
quantum peccant, in quantum blasphemant, non sunt
ex Deo: sanentur, et ex Deo erunt; quia et natura
ex Deo erant. Hinc quantumcumque disputavi, attendite
Scripturas. Nolite credere eis qui negant
Christum in carne venisse. Sed certe dicturus es
mihi: Ergo qui dicit Christum in carne venisse, ex
Deo est? Audiamus Donatistas, quia confitentur Christum
in carne venisse; audiamus Arianos, quia confitentur
Christum in carne venisse; audiamus Eunomianos,
quia confitentur Christum in carne venisse;
audiamus Photinianos, quia confitentur Christum in
carne venisse. Si enim omnes spiritus qui confitentur
Christum in carne venisse, ex Deo sunt, quam multae
sunt haereses mendaces, deceptrices, insanae, confitentur
tamen Christum in carne venisse. Quid ergo
dicturi sumus? Quomodo istam quaestionem soluturi?
Quomodocumque solvenda sit, hodie solvi non potest.
Tenete me debitorem: sed Deum pro me et pro vobis
orate adjutorem. Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CLXXXIII . <hi>Rursum de verbis Epistolae</hi> I <hi>Joannis, cap.</hi> IV, 2, Omnis spiritus qui confitetur Jesum Christum in carne venisse, ex Deo est.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Quaestio tractanda.</hi> Vestrae
Charitatis exspectatio, mei debiti exactio est. Non
dubito meminisse vos, quid in adjutorio Domini de
sancti Joannis lectione promiserim. Cum ergo audistis
Lectorem, credo vos cogitasse me debere esse debiti
redditorem. Magnam quippe quaestionem sermone in
longum procedente distulimus, quomodo recte possit
intelligi quod ait in Epistola sua beatus Joannes, non
Baptista, sed Evangelista: <hi>Omnis spiritus qui confitetur
Jesum Christum in carne venisse, ex Deo est.</hi> Videmus
enim multas haereses confiteri Christum in carne
venisse, et tamen non eas possumus dicere ex Deo
esse. Negat Christum in carne venisse Manichaeus.
Non est laborandum, neque vobis diutius suadendum,
quod iste error non sit ex Deo. Sed Arianus confitetur
Christum in carne venisse, Eunomianus, Sabellianus,
Photinianus. Quid istis convincendis quaerimus
testes? Quis tot numerat pestes? Sed interim quae
sunt notiora tractemus. Multis quippe haereses illae,
quas nominavi, ignotae sunt, et est ista ignorantia
tutior. Certe quod novimus, Donatista confitetur
Christum in carne venisse: et tamen absit ut sit hic
error ex Deo. Ut de recentioribus haereticis loquar,
<pb n="0989"/>
Pelagianista confitetur Christum in carne venisse: tamen
omnino non est hic error ex Deo.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Haeretici in hoc conveniunt, ut negent
Christum in carne venisse.</hi> Proinde, charissimi,
diligenter consideremus, quoniam non dubitamus veram
esse sententiam, <hi>Omnis spiritus qui confitetur Jesum
Christum in carne venisse, ex Deo est:</hi> convincendi
sunt isti quod non confiteantur Christum in carne
venisse. Nam si eis istam concesserimus confessionem,
ex Deo illos esse fatebimur. Quomodo vos ab
eorum erroribus vel prohibemus, vel deterremus,
vel adversus eos scuto veritatis defendimus? Adjuvet
nos Dominus, quia et vestra exspectatio pro
nobis oratio est, ut convincantur isti quia non confitentur
Christum in carne venisse.</p>
          </div3>
<div3>
            <head>3.</head>
            <p>
 <hi>Arianus, quomodo negat Christum in carne venisse.</hi> 
Arianus audit, et praedicat partum virginis
Mariae. Confitetur ergo Christum in carne venisse?
Non. Quomodo probamus? Si adjuvet Dominus intelligentias
vestras, facillime. Quid est quod exigimus?
Utrum confiteatur Jesum Christum in carne
venisse. Quomodo confiteri potest, in carne venisse
Jesum Christum, qui negat ipsum Christum? Quis
enim est Christus? Beatum Petrum interrogemus.
Modo cum Evangelium legeretur, audistis, cum quaesisset
Dominus ipse Jesus Christus, quem illum dicerent
homines Filium hominis; responderunt discipuli
opiniones alienas, et dixerunt: <hi>Alii Joannem
Baptistam, alii Eliam, alii Jeremiam, aut unum ex
Prophetis.</hi> Qui haec confitebantur vel confitentur,
Jesum Christum plus quam hominem non noverunt.
Si autem Jesum Christum plus quam hominem non
noverunt, Jesum Christum utique non noverunt. Si
enim tantummodo homo est, et nihil amplius, non
est ipse Jesus Christus. <hi>Vos ergo,</hi> inquit, <hi>quem me
esse dicitis?</hi> Respondit Petrus, unus pro omnibus,
quia unitas in omnibus: <hi>Tu es Christus Filius Dei
vivi <note>(Matth. XVI, 13-16)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Idem tractatur argumentum.</hi> Ecce
habes confessionem veram, confessionem plenam.
Jungere enim debes utrumque, quod de se Christus, et
quod de Christo Petrus. Quid de se Christus? <hi>Quem
me dicunt homines esse Filium hominis?</hi> Quid de Christo
Petrus? <hi>Tu es Christus Filius Dei vivi.</hi> Utrumque
conjunge, et venit Christus in carne. Hoc de se Christus
quod minus est, hoc de Christo Petrus quod majus
est. Respondit de veritate humilitas, et de humilitate
veritas: hoc est de veritate Dei humilitas, et de humilitate
hominis veritas. <hi>Quem me dicunt homines esse,</hi> inquit, <hi>Filium hominis?</hi> 
 Dico ego quod factus sum propter
vos: dictu, Petre, quis est qui fecit vos. Qui ergo confitetur
Jesum Christum in carne venisse, profecto confitetur
Filium Dei in carne venisse. Dicat nunc Arianus,
utrum confiteatur Christum in carne venisse. Si Filium
Dei confitetur in carne venisse, Christum confitetur
in carne venisse. Si Filium Dei negat Christum,
nescit Christum: alium pro alio dicit, non ipsum
dicit. Quid est enim Filius Dei? Quomodo quaerebamus,
quid est Christus; et audiebamus, quod sit
<pb n="0990"/>
Filius Dei: quaeramus, quid est Filius Dei. Ecce
Filius Dei: <hi>In principio erat Verbum, et Verbum erat
apud Deum, et Deus erat Verbum; hoc erat in principio
apud Deum. In principio erat Verbum.</hi> Quid dicis,
Ariane? <hi>In principio,</hi> sicut dicit Genesis, <hi>fecit Deus
coelum et terram <note>(Gen. I, 1)</note>
            </hi>; tu autem dicis, In
principio fecit Deus Verbum. Factum enim dicis Verbum,
creaturam dicis Verbum. Tu ergo dicis, In
principio fecit Deus Verbum: sed Evangelista dicit, <hi>In principio erat Verbum.</hi> 
 Et ideo in principio fecit
Deus coelum et terram, quia erat Verbum. <hi>Omnia
per ipsum facta sunt <note>(Joan. I, 1-3)</note>
            </hi>. Factum dicis. Si
factum dicis, Filium negas.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Idem tractatur argumentum.</hi> Filium
enim quaerimus natura, non gratia; Filium
unicum, unigenitum, non adoptatum. Talem Filium
quaerimus, tam verum Filium quaerimus, <hi>qui cum in
forma Dei esset,</hi> Apostoli verba sunt, propter rudes
commemoro, ne mea verba putentur: illum Filium
quaerimus, <hi>qui cum in forma Dei esset,</hi> sicut dicit
Apostolus, <hi>non rapinam arbitratus est esse aequalis
Deo.</hi> Non rapina, quia natura. Natura erat, rapina
non erat. <hi>Non rapinam arbitratus est esse aequalis
Deo.</hi> Non erat ei rapina, natura erat: sic erat ex
aeternitate, sic erat coaeternus gignenti, sic erat
aequalis Patri, sic erat. <hi>Semetipsum exinanivit:</hi> ut
confiteamur Jesum Christum in carne venisse. <hi>Semetipsum
exinanivit.</hi> Quomodo? Amittendo quod erat,
an assumendo quod non erat? Sequatur Apostolus;
audiamus: <hi>Semetipsum exinanivit, formam servi accipiens <note>(Philipp. II, 6, 7)</note>
            </hi>.
Sic se exinanivit, formam
servi accipiens, non formam Dei amittens. Forma
servi accessit, non forma Dei discessit. Hoc est confiteri
Christum in carne venisse. Arianus autem qui
non confitetur aequalem, non confitetur Filium. Si
non confitetur Filium, non confitetur Christum. Qui
non confitetur Christum, quomodo confitetur Christum
in carne venisse?
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Eunomianus.</hi> Sic et Eunomianus
par ejus, socius ejus, non multum diversus. Etenim
dicuntur Ariani confessi fuisse quia vel similis est
Patri Filius; et si non aequalis dixerunt, sed similis,
Ille, nec similis. Et iste ergo negat Christum. Si
enim Christus verus Patri aequalis est et similis,
profecto qui negat aequalem, negat Christum; qui
negat similem, negat Christum. Qui ergo negat aequalem
et similem, negat in carne venisse Christum.
Quaero enim: Venit in carne Christus? Respondet:
Venit. Et putamus quia confitetur. Interrogo: Quis
Christus venit in carne? aequalis Patri, an inaequalis?
Respondet: Inaequalis. Inaequalem ergo Patri
dicis venisse in carne: negas Christum in carne venisse,
quia Christus aequalis est Patri.</p>
          </div3>
<div3>
            <head>7.</head>
            <p>
 <hi>Sabellianus.</hi> Sabellianum audi. Ipse est Filius,
qui est et Pater. Hoc dicit, hinc pungit, hinc venena
diffundit. Ipse est, inquit, Pater. Quando vult, Filius
est: quando vult, Pater est. Non est ipse Christus.
Et tu erras, si hunc Christum dicis in carne
venisse: quia iste Christus non est, negas Christum
<pb n="0991"/>
in carne venisse.</p>
          </div3>
<div3>
            <head>8.</head>
            <p>
 <hi>Photinus.</hi> Quid dicis, Photine? Ait Photinus:
Christus solum homo est, Deus non est. Formam
servi confiteris, formam Dei negas. Et Christus in
forma Dei aequalis est Patri, in forma servi consors
est nobis. Et tu negas Christum in carne venisse.</p>
          </div3>
<div3>
            <head>9.</head>
            <p>
 <hi>Donatista.</hi> Donatista quid? Donatistae plurimi
hoc confitentur de Filio quod nos, quod aequalis sit
Patri Filius, ejusdemque substantiae: alii vero
eorum, ejusdem quidem substantiae confitentur, sed
aequalem negant. Quid opus est disputare de his qui
negant aequalem? Si enim negant aequalem, negant
Filium. Si negant Filium, negant Christum. Si negant
Christum, quomodo confitentur in carne venisse
Christum?
</p>
          </div3>
        </div2>

<div2>
          <head>CAPUT VI.</head>
<div3>
            <head>10.</head>
            <p>
 <hi>Idem tractatur argumentum.</hi> De
illis subtilior disputatio est, qui hoc confitentur
quod nos, unigenitum Filium aequalem Patri, ejusdem
substantiae, aeterno coaeternum; et tamen Donatistae
sunt. Dicamus eis: Verbis confitemini, factis negatis.
Aliquis enim negat factis. Non omnis qui negat,
verbo negat. Plane sunt homines qui factis negant.
Interrogemus Apostolum: <hi>Omnia</hi> inquit, <hi>munda
mundis; immundis autem et infidelibus nihil est mundum,
sed pollutae sunt eorum et mens et conscientia.
Confitentur enim Deum se nosse, factis autem negant <note>(Tit. I, 15, 16)</note>
            </hi>.
Quid est, negare factis? Superbire,
et schismata facere; non in Deo, sed in homine gloriari.
Ita factis negatur Christus: unitatem quippe
amat Christus. Postremo ecce quomodo et ipsi Christum
negant, ut apertius loquamur. Nos eum dicimus
Christum, de quo ait Joannes Baptista: <hi>Qui habet
sponsam, sponsus est <note>(Joan. III, 29)</note>
            </hi>. Bonum conjugium,
sanctae nuptiae. Sponsus Christus, sponsa Ecclesia.
Ab sponso cognoscimus sponsam. Dicat nobis ipse
sponsus, quam habet sponsam: dicat, ne fortassis
erremus, et invitati ad nuptias sancta vota turbemus:
dicat, ostendat primo se ipsum sponsum.
</p>
          </div3>
        </div2>

<div2>
          <head>CAPUT VII.</head>
<div3>
            <head>11.</head>
            <p>
 <hi>Idem tractatur argumentum.</hi> 
Post resurrectionem ait discipulis suis: <hi>Non sciebatis
quia oportebat impleri omnia quae scripta sunt in
lege Moysi et Prophetis, et Psalmis de me? Tunc,</hi> 
Evangelista sequitur et dicit, <hi>Tunc aperuit illis sensum,
ut intelligerent Scripturas, et dixit eis: Quia sic
oportebat Christum pati, et resurgere a mortuis tertio
die.</hi> Ecce sponsus, quem confessus est Petrus, hoc
est Filium Dei vivi, oportebat ut pateretur, et tertio
die resurgeret. Et factum erat: impletum videbant,
caput tenebant, corpus quaerebant. Quod est caput?
Ipse Christus: passus est, tertio die resurrexit:
caput est Ecclesiae. Corpus quod est? Ipsa Ecclesia.
Videbant ergo discipuli caput, corpus non videbant.
Ergo eos corpus non videntes, doceat caput. Dic,
Domine Jesu; dic, sancte sponse, instrue nos de
corpore tuo, de sponsa tua, de dilecta tua, de columba
tua, quam dotasti sanguine tuo, dic: <hi>Oportebat
Christum pati, et resurgere a mortuis tertio die.</hi> 
Ecce sponsus: dic de sponsa, imple tabulas matrimoniales.
Audite sponsam: <hi>Et praedicari,</hi> inquit. Hoc
<pb n="0992"/>
enim sequitur. <hi>Oportebat Christum pati, et resurgere
a mortuis tertio die, et praedicari in nomine ejus poenitentiam
et remissionem peccatorum per omnes gentes.</hi> 
Ubi te abscondis? <hi>Per omnes gentes, incipientibus ab
Jerusalem <note>(Luc. XXIV, 44-47)</note>
            </hi>. Sic est factum. Legimus
promissum, videmus impletum. Ecce lux mea;
ubi est obscuritas tua? Ergo Christus sponsus est
hujus Ecclesiae, quae praedicatur in omnes gentes,
et pullulat et crescit usque ad fines terrae, incipientibus
ab Jerusalem: hujus sponsus est Christus. Tu
quid dicis? Cujus sponsus est Christus? Partis Donati?
Non est ipse, non est ipse. Homo bone, non est
ipse: imo homo male, non est ipse. Ad nuptias venimus,
tabulas legamus, et non litigemus. Ergo si tu
dicis, Christus est sponsus partis Donati; ego tabulas
lego, et invenio esse Christum sponsum Ecclesiae
diffusae toto orbe terrarum. Si dicis, Ipse est,
et non est ipse, negas Christum in carne venisse.
</p>
          </div3>
        </div2>

<div2>
          <head>CAPUT VIII.</head>
<div3>
            <head>12.</head>
            <p>
 <hi>Pelagianista.</hi> Pelagianista restat,
 non ex haeresibus omnibus, sed eis quas pro parvo
tempore commemoravi. Jam enim dixi, Quis numerat
tot pestes? Quid dicis, Pelagianista? Audite quid dicit.
Videtur confiteri Christum in carne venisse: sed discussus
invenitur negare. Christus enim in carne venit,
quae similitudo esset carnis peccati, non esset
caro peccati. Apostoli verba sunt: <hi>Misit Deus Filium
suum in similitudinem carnis peccati <note>(Rom. VIII, 3)</note>
            </hi>. Non
in similitudinem carnis, quasi caro non esset caro;
sed <hi>in similitudinem carnis peccati,</hi> quia caro erat,
sed peccati caro non erat. Iste autem Pelagius et caeteram
carnem omnis infantis carni Christi conatur
aequare. Non est, charissimi. Non pro magno commendaretur
in Christo similitudo carnis peccati, nisi
omnis caetera caro esset caro peccati. Quid ergo prodest,
quia dicis Christum in carne venisse, et omnium
infantium carni eum conaris aequare? Et tibi hoc
dico quod Donatistae: Non est ipse. Ecce video Ecclesiam
matrem testimonium reddentem ipsis uberibus
suis. Accurrunt matres cum parvulis filiis, ingerunt
Salvatori salvandos, non Pelagio damnandos. Mater
quaelibet mulier pietate currens cum parvulo filio dicit:
Baptizetur, ut salvetur. Pelagius contra: Quid
salvetur? Non est quod in eo salvetur; nihil habet vitii,
nihil ex traduce damnationis attraxit. Si aequalis
est Christo, quare quaerit Christum? Ecce dico tibi:
Sponsus Filius Dei qui venit in carne, salvator est et
majorum et minorum, salvator est et grandium et infantium,
et ipse est Christus: tu autem dicis salvatorem
Christum majorum, non minorum: non est ipse.
Si non est ipse, negas et tu Christum in carne venisse.
</p>
          </div3>
        </div2>

<div2>
          <head>CAPUT IX.</head>
<div3>
            <head>13.</head>
            <p>
 <hi>Haereticis commune est et malis Catholicis,
negare incarnationem Christi.</hi> Et si discutiamus
<pb n="0993"/>
omnes haereses, invenimus eas negare Christum in
carne venisse. Omnes haeretici negant Christum in
carne venisse. Quid miramini, si Pagani negant Christum
in carne venisse? Quid miramini, si Judaei negant
Christum in carne venisse? Quid miramini, si Manichaei
apertissime negant Christum in carne venisse? Sed dico
Charitati vestrae, etiam omnes mali Catholici verbis
confitentur Christum in carne venisse; factis autem
negant. Nolite ergo esse tanquam de fide securi. Adjungite
fidei rectae vitam rectam, ut Christum confiteamini
in carne venisse, et verbis vera dicendo, et
factis bene vivendo. Nam si confiteamini verbis, et
factis negetis; fides talium malorum prope est fides
daemoniorum. Audite me, charissimi, audite me, ne
sit vobis testis sudor hic meus; audite me. Jacobus
apostolus cum de fide et operibus loqueretur adversus
eos, qui sibi putabant fidem sufficere, et opera
bona habere nolebant, ait: <hi>Tu credis quia unus est
Deus; bene facis: et daemones credunt, et contremiscunt <note>(Jacobi II, 19)</note>
            </hi>.
Numquid ideo daemones ab aeterno
igne liberabuntur, quia credunt, et contremiscunt!
Ecce modo quod audistis in Evangelio, quod
ait Petrus, <hi>Tu es Christus Filius Dei vivi:</hi> legite, et
invenietis dixisse daemones, <hi>Scimus qui sis, Filius
Dei.</hi> Petrus tamen laudatur, daemon compescitur.
Una vox, facta diversa. Unde separantur istae duae
confessiones? Laudatur amor, damnatur timor. Non
enim amore dicebant hoc daemones, <hi>Tu es Filius Dei.</hi> 
Timore hoc dicebant, non amore. Denique illi in
confessione dicebant: <hi>Quid nobis et tibi <note>(Marc. I, 24,
25)</note>
            </hi>? Petrus autem: <hi>Tecum sum usque ad mortem <note>(Luc.
XXII, 33)</note>
            </hi>,
</p>
          </div3>
        </div2>

<div2>
          <head>CAPUT X.</head>
<div3>
            <head>14.</head>
            <p>
 <hi>Et recta fides et bona vita ex Deo.</hi> 
Sed et ipse Petrus unde, fratres mei, unde illi dicere
ex amore, <hi>Tu es Christus Filius Dei vivi?</hi> Unde illi?
Itane de suo? Absit. Bene, quod ipsum Evangelii capitulum
utrumque demonstrat, quid Petrus de Dei,
quid de suo. Utrumque ibi habes: lege, non est quod
a me exspectes audire. Commemoro Evangelium: <hi>Tu
es Christus Filius Dei vivi.</hi> Et Dominus ad eum: <hi>Beatus
es, Simon Bar-Jona.</hi> Quare? De tuo beatus? Non. <hi>Quia caro et sanguis non revelavit tibi:</hi> 
 hoc enim es tu. <hi>Non tibi revelavit caro et sanguis; sed Pater meus qui
in coelis est.</hi> 
 Et sequitur, et dicit caetera quae commemorare
<pb n="0994"/>
longum est. Paulo post Dominus ibi, post haec
verba sua, quibus approbavit fidem Petri, eamque
petram esse monstravit, coepit ostendere discipulis
suis, quia oportebat eum venire Jerosolymam, et
multa pati, et reprobari a senioribus et scribis et sacerdotibus,
et occidi, et tertio die resurgere. Ibi Petrus
de suo expavit, et horruit mortem Christi, expavit
aeger medicinam suam. <hi>Absit a te, Domine,</hi> inquit: <hi>propitius tibi esto, non fiat hoc.</hi> 
 Et ubi est, <hi>Potestatem
habeo ponendi animam meam, et potestatem habeo
iterum sumendi eam <note>(Joan. X, 18)</note>
            </hi>? Oblitus es, Petre?
Oblitus es, <hi>Majorem charitatem nemo habet, quam ut
animam suam ponat quis pro amicis suis <note>(Id. XV, 13)</note>
            </hi>?
Oblitus es. Oblivio illa de ipsius; trepidatio, horror
et timor mortis, totum de Petri: imo de Simonis, non
de Petri. Et Dominus: <hi>Vade retro, satanas. Beatus es,
Simon Bar-Jona: Vade retro, satanas</hi>. <hi>Beatus es, Simon
Bar-Jona;</hi> sed de Dei. <hi>Vade retro, satanas;</hi> unde?
Recolite unde beatus. Jam dixi: <hi>Quia non tibi revelavit
caro et sanguis; sed Pater meus qui in coelis est.</hi> 
Unde satanas? Dicat Dominus: <hi>Neque enim sapis quae
Dei sunt, sed quae sunt hominum <note>(Matth. XVI, 16-23)</note>
            </hi>.</p>
          </div3>
<div3>
            <head>15.</head>
            <p>
 <hi>Et credendo et bene vivendo confiteri debemus
Christum in carne venisse.</hi> Sperate in Dominum, et
verae fidei bona facta conjungite. Confitemini Christum
in carne venisse, et credendo, et bene vivendo,
et utrumque ab illo acceptum tenete, ab illo augendum
et perficiendum sperate. Maledictus enim omnis
qui spem suam ponit in homine <note>(Jerem. XVII, 5)</note>. Et
bonum est homini ut qui gloriatur, in Domino glorietur <note>(I Cor. I, 31)</note>.
Conversi ad Dominum Deum Patrem
omnipotentem, puro corde ei, quantum potest
parvitas nostra, maximas atque veras gratias agamus;
precantes toto animo singularem mansuetudinem
ejus, ut preces nostras in beneplacito suo exaudire
dignetur; inimicum quoque a nostris actibus et cogitationibus
sua virtute expellat, nobis multiplicet fidem,
mentem gubernet, spirituales cogitationes concedat,
et ad beatitudinem suam perducat: per Jesum
Christum Filium ejus. Amen.

</p>
          </div3>
        </div2>
      </div1>
</body>
  </text>
</TEI>