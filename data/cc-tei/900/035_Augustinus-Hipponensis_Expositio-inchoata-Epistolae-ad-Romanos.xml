<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Expositio inchoata Epistolae ad Romanos</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 35</title>
           <idno>AugHip.ExInEpA</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>Liber unus. In quo salutatio tantummodo expeditur, et disputatur de peccato in Spiritum sanctum.</head>
<div3>
          <head>1.</head>
          <p>
 In Epistola quam Paulus apostolus scripsit ad
Romanos, quantum ex ejus textu intelligi potest, quaestionem
habet talem: Utrum Judaeis solis Evangelium
Domini nostri Jesu Christi venerit propter merita
operum Legis; an vero nullis operum meritis praecedentibus,
omnibus Gentibus venerit justificatio fidei,
quae est in Christo Jesu, ut non quia justi erant homines,
crederent; sed credendo justificati, deinceps
juste vivere inciperent. Hoc ergo docere intendit,
omnibus venisse gratiam Evangelii Domini nostri
<pb n="2088"/>
Jesu Christi. Quod propterea etiam gratiam vocari
ostendit, quia non quasi debitum justitia redditum
est, sed gratuito datum. Coeperant enim nonnulli qui
ex Judaeis crediderant, tumultuari adversus Gentes, et
maxime adversus apostolum Paulum, quod incircumcisos
et Legis veteris vinculis liberos admittebat ad
Evangelii gratiam, praedicans eis ut in Christum crederent,
nullo imposito carnalis circumcisionis jugo.
Sed plane tanta moderatione, uti nec Judaeos superbire
permittat, tanquam de meritis operum Legis;
<pb n="2089"/>
nec Gentes merito fidei adversus Judaeos inflari, quod
ipsi receperint Christum, quem illi crucifixerunt: tanquam
enim, sicut alio loco dicit, pro ipso Domino legatione
fungens <note>(II Cor. V, 20)</note>, hoc est, pro lapide angulari <note>(Ephes. II, 20)</note>,
utrumque populum tam ex
Judaeis quam ex Gentibus connectit in Christo per
vinculum gratiae, utrisque auferens omnem superbiam
meritorum, et justificandos utrosque per disciplinam
humilitatis associans.</p>
        </div3>
<div3>
          <head>2.</head>
          <p>
 Itaque Epistolam sic exorsus est: <hi>Paulus servus
Jesu Christi vocatus apostolus, segregatus in Evangelium
Dei <note>(Rom. I, 1)</note>
          </hi>. Breviter in duobus verbis Ecclesiae
dignitatem a Synagogae vetustate discernit.
Ecclesia quippe ex vocatione appellata est, Synagoga
vero ex congregatione. Convocari enim magis hominibus
congruit, congregari autem magis pecoribus:
unde greges proprie pecorum dici solent. Quanquam
ergo plerisque Scripturarum locis ipsa Ecclesia grex
Dei, et ovile Dei, et pecus Dei vocetur; tamen cum in
comparatione homines pecora dicuntur, ad vitam veterem
pertinent. Et apparet hujusmodi homines, non
cibo sempiternae veritatis, sed temporalium promissionum
tanquam terreno pabulo esse contentos. <hi>Paulus</hi> 
ergo <hi>servus Christi Jesu vocatus</hi> est <hi>apostolus;</hi> quae
vocatio illum cooptavit Ecclesiae. <hi>In Evangelium</hi> autem <hi>Dei segregatus</hi> 
 est; unde nisi a grege Synagogae,
si verborum latinorum significatio omni modo cum
graeca interpretatione concordat?</p>
        </div3>
<div3>
          <head>3.</head>
          <p>
 Sane Evangelium Dei, in quod segregatum se
esse commemorat, commendat auctoritate Prophetarum:
ut quoniam credentes Christum, in quorum numerum
vocatus est, Judaeis praeposuerat, a quibus se
dixerat segregatum, Gentes rursus jam non superbire
admoneat. Siquidem de populo Judaeorum fuerunt
Prophetae, per quos Evangelium, cujus fide credentes
justificantur, ante promissum esse testatur: <hi>Segregatus</hi> 
enim, inquit, <hi>in Evangelium Dei, quod ante
promiserat per Prophetas suos <note>(Rom. I, 1, 2)</note>
          </hi>. Fuerunt
enim et prophetae non ipsius, in quibus etiam
aliqua inveniuntur quae de Christo audita cecinerunt,
sicut etiam de Sybilla dicitur: quod non facile crederem,
nisi quod puetarum quidam in Romana lingua
nobilissimus antequam diceret ea de innovatione saeculi,
quae in Domini nostri Jesu Christi regnum satis
concinere et convenire videantur, praeposuit versum,
dicens:
</p>
          <l>Ultima Cumei jam venit carminis aetas.</l>
          <p>  <note>(Virg. Eclog. 4, v. 4.)</note> 
Cumaeum autem carmen Sibyllinum esse nemo dubitaverit.
Sciens ergo Apostolus ea in libris Gentium inveniri
testimonia veritatis, quae etiam in Actibus
Apostolorum loquens Atheniensibus manifestissime
ostendit <note>(Act. XVII, 28)</note>, non solum ait, <hi>per Prophetas
suos,</hi> ne quis a pseudoprophetis per quasdam veritatis
confessiones in aliquam impietatem seduceretur;
sed addidit etiam, <hi>in Scripturis sanctis:</hi> volens utique
ostendere litteras Gentium superstitiosae idololatriae
plenissimas, non ideo sanctas haberi oportere, quia
in eis aliquid quod ad Christum pertinet invenitur.</p>
        </div3>
<div3>
          <head>4.</head>
          <p>
 Et ne quisquam etiam prophetas aliquos remotos
<pb n="2090"/>
atque alienos a gente Judaeorum forte proferret,
in quibus nullus simulacrorum cultus esset, quantum
attinet ad simulacra quae humana operatur manus:
nam simulacris phantasmatum suorum sectatores
suos omnis error illudit: ne quis tamen aliqua hujusmodi
proferens, quia ibi Christi nomen ostentat, eas
potius sanctas Scripturas esse asserat, non eas quae
populo Hebraeorum sunt divinitus creditae, satis opportune
mihi videtur adjungere, cum dixisset, <hi>in
Scripturis sanctis,</hi> quod adjecit, <hi>de Filio suo, qui factus
est ei ex semine David, secundum carnem <note>(Rom.
I, 3)</note>
          </hi>. David enim certe rex Judaeorum fuit. Oportebat
autem ut ex illa gente orirentur Christi praenuntiatores
Prophetae, ex qua gente carnem assumpturus erat
quem praenuntiabant. Occurrendum autem erat etiam
illorum impietati, qui Dominum nostrum Jesum Christum
secundum hominem tantummodo, quem suscepit,
accipiunt; divinitatem autem in eo non intelligunt
ab universae creaturae communione discretam:
velut ipsi Judaei, qui Christum filium David tantummodo
esse opinantur, ignorantes excellentiam qua
Dominus est ipsius David, secundum id quod est Filius
Dei. Unde illos in Evangelio redarguit per prophetiam,
quae ipsius David ore prolata est. Quaerit
enim ab eis, quem ipse David Dominum appellat,
quomodo filius ejus sit <note>(Matth. XXII, 42-45)</note>: cui deberent
utique respondere quod secundum carnem filius
esset David, secundum divinitatem autem Filius
Dei et Dominus ipsius David. Quod Paulus apostolus
quia jam didicerat, posteaquam dixit, <hi>in Evangelium
Dei, quod ante promiserat per Prophetas suos in Scripturis
sanctis de Filio suo, qui factus est ei ex semine
David,</hi> addidit, <hi>secundum carnem:</hi> ne hoc solum et
totum in Christo esse arbitrarentur, quod factus erat
secundum carnem. Addendo ergo, <hi>secundum carnem,</hi> 
servavit divinitati dignitatem suam. Quae non solum
semini David, sed nec alicui angelicae aut cujusvis excellentissimae
creaturae generationi tribui potest;
quandoquidem ipsum est Verbum Dei, per quod facta
sunt omnia. Quod Verbum ex semine David caro factum
est, et habitavit in nobis <note>(Joan. I, 1, 3, 14)</note>,
non mutatum et conversum in carnem; sed carne
ut carnalibus congruenter appareret indutum. Quapropter
Apostolus non solum eo verbo quod ait, <hi>secundum
carnem,</hi> humanitatem a divinitate distinxit;
sed etiam illo quo ait, <hi>factus est.</hi> Non est enim factus
secundum id quod Verbum Dei est. Omnia enim per
ipsum facta sunt; nec fieri cum omnibus posset per
quem facta sunt omnia. Neque ante omnia factus est,
ut per ipsum fierent omnia: ipso enim excepto, si
ante illa jam factus esset, non essent illa omnia quae
per illum fierent; nec possent vere dici facta omnia
per ipsum, in quibus ipse non esset, si ipse etiam factus
esset. Et ideo Apostolus cum factum diceret
Christum, addidit, <hi>secundum carnem;</hi> ut secundum
Verbum quod est Filius Dei, non factum a Deo, sed
natum esse monstraret.</p>
        </div3>
<div3>
          <head>5.</head>
          <p>
 Eumdem sane ipsum <hi>qui secundum carnem factus
est ex semine David, praedestinatum</hi> dicit <hi>Filium
Dei, in virtute:</hi> non secundum carnem, <hi>sed secundum
<pb n="2091"/>
Spiritum;</hi> nec quemlibet spiritum, sed <hi>Spiritum sanctificationis
ex resurrectione mortuorum <note>(Rom. I, 4)</note>
          </hi>.
In resurrectione enim virtus morientis apparet, ut diceretur <hi>praedestinatus in virtute secundum Spiritum
sanctificationis ex resurrectione mortuorum.</hi> 
 Deinde
sanctificatio vitam novam fecit quae in Domini nostri
resurrectione signata est. Unde idem apostolus alio
loco dicit: <hi>Si consurrexistis cum Christo, quae sursum
sunt quaerite, ubi Christus est in dextera Dei sedens <note>(Coloss. III, 1)</note>
          </hi>.
Potest quidem etiam sic esse ordo verborum,
ut non ad <hi>Spiritum sanctificationis</hi> adjungamus
quod ait, <hi>ex resurrectione mortuorum;</hi> sed ad id
quod ait, <hi>praedestinatus est:</hi> ut ordo sit, <hi>qui praedestinatus
est ex resurrectione mortuorum;</hi> cui ordini interposita
sint haec, <hi>Filius Dei in virtute secundum Spiritum
sanctificationis.</hi> Et nimirum iste ordo certior et
melior videtur, ut sit filius David in infirmitate secundum
carnem, Filius autem Dei in virtute secundum
Spiritum sanctificationis. <hi>Factus est</hi> ergo <hi>ex semine
David,</hi> id est, filius David ex mortali corpore, propter
quod et mortuus est. <hi>Praedestinatus est</hi> autem <hi>Filius
Dei,</hi> et Dominus ipsius David, <hi>ex resurrectione mortuorum.</hi> 
In quantum enim mortuus est, ad id pertinet
quod est filius David; in quantum autem resurrexit a
mortuis, ad id quod est Filius Dei, et Dominus ipsius
David: sicut alibi idem apostolus dicit, <hi>Nam et si
mortuus est ex infirmitate, sed vivit in virtute Dei <note>(II
Cor. XIII, 4)</note>
          </hi>; ut infirmitas pertineat ad David, vita
vero aeterna ad virtutem Dei. Ideoque in his ipsis
verbis Dominum suum designat eum David, dicens: <hi>Dixit Dominus Domino meo, Sede ad dexteram meam,
donec ponam inimicos tuos sub pedibus tuis 
 <note>(Psal. CIX,
1)</note>
          </hi>. Ex eo enim quod resurrexit a mortuis, sedet ad
dexteram Patris. Praedestinatum ergo ex resurrectione
mortuorum, ut sederet ad dexteram Patris, videns
in Spiritu David, non auderet dicere filium suum,
sed Dominum suum. Unde et consequenter Apostolus
hic adjungit, <hi>Jesu Christi Domini nostri,</hi> posteaquam
dixit, <hi>ex resurrectione mortuorum;</hi> tanquam admonens
unde illum David Dominum suum potius quam
filium esse testatus sit. Non autem ait eum <hi>praedestinatum</hi> 
a mortuis, sed <hi>ex resurrectione mortuorum.</hi> 
Non enim resurrectione ipsa sua Filius apparet Dei,
propria illa et eminentissima dignitate qua etiam est
caput Ecclesiae, cum et caeteri mortui resurrecturi
sint: sed Filius Dei praedestinatus est quodam principatu
resurrectionis, quia ex resurrectione omnium
mortuorum ipse praedestinatus est, id est, ut prae
caeteris et ante caeteros resurgeret designatus. Ut
quod hic positum est, <hi>Filius Dei,</hi> cum dixisset <hi>praedestinatus
est,</hi> ad documentum valeat tantae sublimitatis.
Non enim sic praedestinari oportuit nisi Filium
Dei, secundum quod est etiam caput Ecclesiae: unde
illum alio loco primogenitum ex mortuis appellat <note>(Coloss. I, 18)</note>.
Eum enim decebat venire ad judicium
resurgentium, qui praecesserat ad exemplum: neque
ad exemplum omnium resurgentium, sed ad exemplum
<pb n="2092"/>
eorum qui sic resurrecturi sunt, ut cum illo vivant
et regnent in sempiternum; quorum etiam caput
est, tanquam corporis sui. Ex ipsorum enim resurrectione
etiam praedestinatus est, ut ipsis princeps
fieret: caeterorum autem in sua conditione resurgentium
non princeps, sed judex est. Non itaque ex
illorum mortuorum resurrectione praedestinatus est,
quos est damnaturus. Praedestinatum enim esse ex
resurrectione mortuorum, ut praecederet resurrectionem
mortuorum, vult intelligi Apostolus: hos
autem praecessit, qui ad ipsum coeleste regnum, quo
eos praecessit, secuturi sunt. Propter quod non ait, <hi>Qui praedestinatus est Filius Dei ex resurrectione mortuorum</hi> 
Jesus Christus Dominus noster; sed, <hi>ex resurrectione
mortuorum Jesu Christi Domini nostri:</hi> tanquam
si diceret, Qui praedestinatus est Filius Dei ex resurrectione
mortuorum suorum, hoc est, ad se pertinentium
in vitam aeternam; velut si interrogaretur,
quorum mortuorum, et responderet, ipsius Jesu
Christi Domini nostri. Ex resurrectione enim caeterorum
mortuorum non est praedestinatus, quos non
praecessit ad gloriam vitae aeternae, non utique secuturos,
quoniam ad poenas suas impii resurrecturi
sunt. Ergo ille tanquam Filius Dei unigenitus, etiam
primogenitus ex mortuis <hi>praedestinatus est, ex resurrectione
mortuorum.</hi> Quorum mortuorum, nisi <hi>Domini
nostri Jesu Christi?</hi> </p>
        </div3>
<div3>
          <head>6.</head>
          <p>
 <hi>Per quem accepimus,</hi> inquit, <hi>gratiam et apostolatum.
Gratiam</hi> cum omnibus fidelibus, <hi>apostolatum</hi> 
autem non cum omnibus. Et ideo si tantummodo
apostolatum se diceret accepisse, ingratus exstitisset
gratiae, qua illi peccata dimissa sunt: tanquam enim
meritis priorum operum accepisse apostolatum videretur.
Optime itaque tenet ordinem causae, ut nemo
audeat dicere vitae prioris meritis se ad Evangelium
esse perductum: quando nec ipsi Apostoli, qui caeteris
membris post caput corporis supereminent, accipere
apostolatum proprie potuissent, nisi prius
communiter cum caeteris gratiam, quae peccatores
sanat et justificat, accepissent. Quod autem subjungit, <hi>Ad obediendum fidei in omnibus gentibus pro nomine
ejus;</hi> 
 ad hoc dicit apostolatum se accepisse, ut
obediatur fidei pro nomine Domini nostri Jesu Christi,
hoc est, ut credant omnes Christo, et signentur in
ejus nomine qui salvi esse cupiunt. Quam salutem non
solis Judaeis, sicut nonnulli qui ex ipsis crediderant
arbitrabantur, venisse jam ostendit, cum ait, <hi>in omnibus
gentibus: in quibus estis,</hi> inquit, <hi>et vos vocati
Jesu Christi <note>(Rom. I, 5, 6)</note>
          </hi>, id est, ut et vos sitis ejus
Jesu Christi, qui omnium gentium salus est, quanquam
non in numero Judaeorum, sed in numero caeterarum
gentium sitis inventi.</p>
        </div3>
<div3>
          <head>7.</head>
          <p>
 Huc usque dixit ipse quis esset qui scribit Epistolam.
Est enim qui scribit Epistolam, <hi>Paulus servus
Jesu Christi, vocatus apostolus, segregatus in Evangelium
Dei.</hi> Sed quia occurrebat, Quod Evangelium?
respondit, <hi>Quod ante promiserat per Prophetas suos in
Scripturis sanctis de Filio suo.</hi> Item quia occurrebat,
De quo Filio suo? respondit, <hi>Qui factus est ei ex senune
<pb n="2093"/>
David secundum carnem, qui praedestinatus est
Filius Dei in virtute secundum spiritum sanctificationis
ex resurrectione mortuorum Domini nostri Jesu Christi.</hi> 
Et quasi diceretur, Quomodo tu ad eum pertines?
respondit, <hi>Per quem accepimus gratiam et apostolatum,
ad obediendum fidei in omnibus gentibus pro nomine
ejus.</hi> Item quasi diceretur, Quae igitur causa est
ut scribas ad nos? respondit, <hi>In quibus estis et vos vocati
Jesu Christi.</hi> Nunc deinde adjungit ex more epistolae
quibus scribat: <hi>Omnibus,</hi> inquit, <hi>qui sunt Romae,
dilectis Dei, vocatis sanctis.</hi> Etiam hic significavit
benignitatem Dei potius quam meritum illorum.
Non enim ait, diligentibus Deum; sed, <hi>dilectis Dei.</hi> 
Prior enim dilexit nos ante omnia merita, ut et nos
eum dilecti diligeremus <note>(I Joan. IV, 19)</note>. Unde etiam
addidit, <hi>vocatis sanctis.</hi> Quanquam enim sibi quis tribuat
quod vocanti obtemperat, nemo potest sibi tribuere
quod vocatus est. <hi>Vocatis</hi> autem <hi>sanctis,</hi> non
ita intelligendum est, tanquam ideo vocati sint, quia
sancti erant; sed ideo sancti effecti, quia vocati sunt.</p>
        </div3>
<div3>
          <head>8.</head>
          <p>
 Restat ergo ut salutem dicat, ut compleatur usitatum
epistolae principium, tanquam ille illis salutem.
Pro eo autem ac si diceret salutem, <hi>Gratia,</hi> inquit, <hi>vobis et pax a Deo Patre nostro, et Domino Jesu Christo <note>(Rom. I, 7)</note>
          </hi>.
Non enim omnis gratia est a Deo. Nam
et judices mali praebent gratiam in accipiendis personis
aliqua cupiditate illecti, aut timore perterriti. Neque
omnis pax Dei est, vel ab illo: unde ipse Dominus
discernens ait, <hi>Pacem meam do vobis;</hi> adjungens
etiam et dicens non se talem pacem dare, qualem dat
hic mundus <note>(Joan. XIV, 27)</note>. Gratia est ergo a Deo Patre,
et Domino nostro Jesu Christo, qua nobis peccata
remittuntur, quibus adversabamur Deo. Pax
vero ipsa qua reconciliamur Deo. Cum enim per gratiam
remissis peccatis absumptae fuerint inimicitiae,
restat ut pace adhaereamus illi, a quo nos sola peccata
dirimebant: sicut propheta dicit, <hi>Non gravabit
aurem, ut non audiat; sed peccata vestra inter vos et
Deum separant <note>(Isai. LIX, 1 et 2)</note>
          </hi>. Quibus remissis per
fidem Domini nostri Jesu Christi, nulla separatione
interveniente pax erit.</p>
        </div3>
<div3>
          <head>9.</head>
          <p>
 Fortasse autem quisque miretur quomodo intelligenda
sit justitia judicis Dei, cum gratiam praebet
ignoscendo peccatis. Sed hoc plane justum est apud
Deum; quia vere justum est ut ii quos peccatorum
suorum poenitet, eo tempore quo nondum poenarum
manifestus terror apparet, misericorditer separentur
ab eis qui defensiones peccatorum suorum pertinaciter
exquirentes, nulla poenitentia corrigi volunt. Injustum
est enim ut cum his illi ad consortium poenale
copulentur, qui vocantem Deum non spreverunt, et
peccantes displicuerunt sibi, ut quemadmodum ille
peccata eorum, sic etiam ipsi odissent sua. Ea enim
demum est humanae justitiae disciplina, non in se
amare nisi quod Dei est, et odisse quod proprium est;
nec approbare peccata sua, nec in eis alium improbare,
sed seipsum; nec putare satis sibi esse ut sua
peccata displiceant, nisi etiam vigilantissima deinceps
<pb n="2094"/>
intentione vitentur; nec in eis vitandis vires suas existimare
sufficere, nisi divinitus adjuvetur. Justum est
ergo apud Deum ut ignoscatur talibus quaecumque antea
commiserunt, ne, quod injustissimum est, cum
eis qui tales non sunt confundantur atque misceantur.
Quapropter et quia talibus non ignoscitur, justitia
Dei est: et quia ignoscitur, gratia est. Justa est ergo
gratia Dei, et grata justitia, cum in eo quoque etiam
poenitentiae meritum gratia praecedat, quod neminem
peccati sui poeniteret, nisi admonitione aliqua vocationis
Dei.</p>
        </div3>
<div3>
          <head>10.</head>
          <p>
 Porro justitiae divinae tanta constantia est, ut
cum poena spiritualis et sempiterna poenitenti fuerit
relaxata, pressurae tamen cruciatusque corporales,
quibus etiam martyres exercitatos novimus; postremo
mors ipsa, quam peccando meruit nostra natura, nulli
relaxetur. Quod enim etiam justi homines et pii, tamen
exsolvunt ista supplicia, de justo Dei judicio
venire credendum est. Ipsa est quae in sacris Scripturis
etiam disciplina nominatur, quam nemo justorum
effugere sinitur. Neminem quippe excepit, cum diceret: <hi>Quem enim diligit Deus, corripit, flagellat autem omnem
filium quem recipit 
 <note>(Hebr. XII, 6)</note>
          </hi>. Unde etiam ipse
Job, qui propterea tam multa illa passus est, ut hominibus
quis vir esset, et quantus Dei servus, eluceret,
poenas tamen corporis pro peccatis suis se exsolvere
saepe testatur. Petrus quoque apostolus exhortans
fratres ad perferendas pro Christi nomine passiones,
ita loquitur:  « Nemo autem vestrum patiatur quasi
homicida, aut fur, aut maledicus, aut curas alienas
agens: si vero quasi christianus, non erubescat; glorificet
autem Deum in isto nomine, quia tempus inchoationis
judicii a domo Dei: si autem initium a
nobis, quis finis eorum qui non credunt Evangelio
Dei? et si justus quidem vix salvus fit, peccator et
impius ubi parebunt »  <note>(I Petr. IV, 15-18)</note>? Manifeste
ostendit easdem ipsas passiones quas justi patiuntur,
ad judicium Dei pertinere; quod inchoari dixit ex
domo Dei, ut inde conjiciatur quantae impiis futurae
servantur. Unde etiam ipse Paulus ad Thessalonicenses
dicit:  « Ita ut nos ipsi de vobis gloriemur in Ecclesiis
Dei, pro vestra patientia et fide in omnibus
persecutionibus vestris, et pressuris quas sustinetis
in exemplum justi judicii Dei »  <note>(II Thess. I, 4, 5)</note>.
Quod omnino ad illud respicit, quod ait Petrus tempus
esse inchoationis judicii a domo Dei: et illud
quod de propheta interposuit, <hi>Et si justus vix salvus
erit, peccator et impius ubi parebunt <note>(Prov. XI, 31)</note>
          </hi>?
Unde mihi videtur etiam illa quae per Nathan prophetam
regi David comminatus est Deus, quanquam
statim ignoverit poenitenti, propterea tamen accidisse
omnia <note>(II Reg. XII)</note>, ut demonstraretur illam veniam
spiritualiter datam propter futurum judicium poenarum,
quod exspectat eos qui hoc tempore corrigi nolunt.
Dicit enim et alibi Petrus: <hi>Propter hoc enim et
mortuis evangelizatum est, ut judicentur quidem secundum
hominem in carne, vivant autem secundum
Deum in spiritu <note>(I Petr. IV, 6)</note>
          </hi>. Hoc dixi, ut
ostenderem quantum possem, et quantum opportunitas
<pb n="2095"/>
praesentis loci Scripturarum sinit, non sic accipiendam
gratiam et pacem Dei, cum dicitur, ut
existiment homines a justitia Deum posse discedere.
Nam et ipsam pacem cum promitteret Dominus, ait: <hi>Haec dixi, ut in me pacem habeatis, in mundo autem
pressuram 
 <note>(Joan. XVI, 33)</note>
          </hi>. Sed tribulationes et molestiae
cum per justitiam Dei redduntur peccatis, bonos
et justos, et quibus jam plus peccata ipsa displicent
quam ulla corporis poena, non reflectunt ad peccandum,
sed ab omni labe penitus purgant. Pax enim
perfecta etiam corporis suo tempore dabitur, si nunc
pacem quam Dominus per fidem dare dignatus est, inconcusse
spiritus noster atque incommutabiliter teneat.</p>
        </div3>
<div3>
          <head>11.</head>
          <p>
 Quod autem Apostolus gratiam et pacem a Deo
Patre et Domino nostro Jesu Christo dicit, non adjungens
etiam Spiritum sanctum; non mihi alia ratio
videtur, nisi quia ipsum donum Dei Spiritum sanctum
intelligamus: gratia porro et pax, quid aliud est
quam donum Dei? Unde nullo modo dari hominibus
gratia potest qua liberamur a peccatis, et pax qua
reconciliamur Deo, nisi in Spiritu sancto. Et ideo ipsa
Trinitas pariterque incommutabilis unitas in ista salutatione
cognoscitur. Quod propterea maxime credo,
quoniam excepta Epistola quam ad Hebraeos scripsit,
ubi principium salutatorium de industria dicitur omisisse,
ne Judaei qui adversus eum pugnaciter oblatrabant,
nomine ejus offensi vel inimico animo legerent,
vel omnino legere non curarent, quod ad eorum
salutem scripserat: unde nonnulli eam in canonem
Scripturarum recipere timuerunt: sed quoquo modo
se habeat ista quaestio, excepta hac Epistola, caeterae
omnes quae nulla dubitante Ecclesia Pauli apostoli
esse firmantur, talem continent salutationem; nisi
quod ad Timotheum in utraque interponit misericordiam.
Nam ita scribit: <hi>Gratia, misericordia, pax a
Deo Patre, et Jesu Christo Domino nostro <note>(I et II Tim.
I, 2)</note>
          </hi>. Quo enim familiarius, eo dulcius quodammodo
scribens ad Timotheum, id verbum interposuit, quo
plane aperitur atque ostenditur non meritis operum
priorum, sed secundum misericordiam Dei nobis dari
Spiritum sanctum, ut et peccatorum abolitio fiat, quibus
sejungebamur a Deo; et reconciliatio, ut illi inhaereamus.</p>
        </div3>
<div3>
          <head>12.</head>
          <p>
 Nec aliae Apostolorum Epistolae, quas usus ecclesiasticus
recipit, parum nos admonent de ista
Trinitate in principiis suis. Nam Petrus ita dicit, <hi>Gratia
vobis et pax adimpleatur:</hi> deinde statim subjicit, <hi>Benedictus
Deus et Pater Domini nostri Jesu Christi <note>(I Petr.
I, 2 et 3)</note>
          </hi>. Ut per gratiam et pacem Spiritu sancto intellecto,
Patris et Filii commemoratio animum de
Trinitate commoneat. Et in alia sic ait: <hi>Gratia vobis
et pax multiplicetur in recognitione Dei et Christi Jesu
Domini nostri <note>(II Petr. I, 2)</note>
          </hi>. Joannes autem nescio
quam ob causam omisit tale principium; sed plane
Trinitatis commemorationem nec ipse neglexit, pro
gratia et pace, societatem interponens: <hi>Quod ergo vidimus,</hi> 
inquit, <hi>nuntiamus et vobis, ut et vos societatem
habeatis nobiscum, et societas nostra sit cum Patre et
<pb n="2096"/>
Filio ejus Jesu Christo <note>(I Joan. I, 3)</note>
          </hi>. In secunda vero
illis quae ad Timotheum sunt consonat, dicens, <hi>Sit
vobiscum gratia, misericordia, pax a Deo Patre et Jesu
Christo Filio Patris <note>(II Joan. I, 3)</note>
          </hi>. In tertiae principio
de Trinitate penitus tacetur, credo, quod sit omnino
brevissima. Sic enim incipit: <hi>Senior Gaio dilectissimo,
quem ego diligo in veritate <note>(III Joan. I, 1)</note>
          </hi>. Quam
veritatem pro ipsa Trinitate positam puto. Judas nominato
Deo Patre et Domino Jesu Christo, ad intelligendum
Spiritum sanctum, hoc est donum Dei, tria
verba ponit; sic quippe incipit, <hi>Judas Jesu Christi
servus, frater autem Jacobi, in Deo Patre dilectis, et
Jesu Christo conservatis et vocatis, misericordia vobis,
et pax et charitas adimpleatur <note>(Judae I, 1)</note>
          </hi>. Gratia
enim et pax sine misericordia et charitate intelligi
non potest. Jacobus autem usitatissimum exordium
fecit Epistolae, ita scribens: <hi>Jacobus Dei et Domini
nostri Jesu Christi servus, duodecim tribubus quae sunt
in dispersione, salutem <note>(Jacobi I, 1)</note>
          </hi>. Credo, considerans
salutem non esse nisi in dono Dei, ubi gratia
et pax. Et quanquam ante hoc verbum nominaverit
Deum et Dominum nostrum Jesum Christum; tamen
quia nulla gratia et nulla pace salvi fiunt homines,
nisi quae est a Deo Patre et Domino Jesu Christo, sicut
Joannes in tertia veritatem, sic iste salutem pro
ipsa Trinitate posuisse mihi videtur.</p>
        </div3>
<div3>
          <head>13.</head>
          <p>
 Quo loco prorsus non arbitror praetereundum,
quod pater Valerius animadvertit admirans in quorumdam
rusticanorum collocutione. Cum enim alter
alteri dixisset, <hi>Salus,</hi> quaesivit ab eo qui et latine
nosset et punice, quid esset <hi>Salus:</hi> responsum est, <hi>Tria.</hi> 
 Tum ille agnoscens cum gaudio salutem nostram
esse Trinitatem, convenientiam linguarum non
fortuitu sic sonuisse arbitratus est, sed occultissima
dispensatione divinae providentiae: ut cum latine nominatur <hi>Salus,</hi> 
 a Punicis intelligantur <hi>Tria;</hi> et cum
Punici lingua sua <hi>Tria</hi> nominant, latine intelligatur <hi>Salus.</hi> 
 Chananaea enim, hoc est, Punica mulier, de
finibus Tyri et Sidonis egressa, quae in Evangelio personam
Gentium gerit, salutem petebat filiae suae, cui
responsum est a Domino: <hi>Non est bonum panem filiorum
mittere canibus.</hi> Quod crimen objectum illa non
negans, tanquam de confessione peccatorum impetratura
salutem filiae, hoc est novae vitae suae: <hi>Ita,</hi> 
inquit, <hi>Domine, nam et canes edunt de micis quae cadunt
de mensa dominorum suorum <note>(Matth. XV, 22-27)</note>
          </hi>. <hi>Tria</hi> 
enim mulieris lingua <hi>Salus</hi> vocantur: erat enim Chananaea.
Unde interrogati rustici nostri quid sint, punice
respondentes <hi>Chanani,</hi> corrupta scilicet, sicut in
talibus solet, una littera, quid aliud respondent quam,
Chananaei? Petens itaque salutem, Trinitatem petebat:
quia et Romana lingua, quae in salutis nomine
Trinitatem Punice sonat, caput Gentium inventa est
in adventu Domini; et diximus Chananaeam mulierem,
Gentium sustinere personam. Panem autem appellans
Dominus id ipsum quod a muliere petebatur,
quid aliud quam Trinitati attestatur? Namque alio loco
eamdem Trinitatem in tribus panibus intelligendam
<pb n="2097"/>
esse, apertissime docet. Sed haec verborum consonantia,
sive provenerit, sive provisa sit, non pugnaciter
agendum est ut ei quisque consentiat, sed quantum
interpretantis elegantiam hilaritas audientis admittit.</p>
        </div3>
<div3>
          <head>14.</head>
          <p>
 Illud sane magna intentione animi considerandum,
et totis viribus pietatis amplectendum satis
apparet, quoniam si gratia et pax ad implendam
Trinitatis commemorationem sic ab Apostolo ponitur,
ac si Spiritum sanctum nominasset; ille peccat in
Spiritum sanctum, qui desperans, vel irridens atque
contemnens praedicationem gratiae per quam peccata
diluuntur, et pacis per quam reconciliamur Deo,
detrectat agere poenitentiam de peccatis suis, et in
eorum impia atque mortifera quadam suavitate perdurandum
sibi esse decernit, et in finem usque perdurat.
Quod ergo ait Dominus, dimitti homini, si verbum
dixerit adversus Filium hominis: si autem verbum
dixerit adversus Spiritum sanctum, non ei dimitti, neque
hic, neque in futuro saeculo, sed reum esse aeterni
peccati, non negligenter audiendum est. Constituamus
enim aliquem latinae linguae ignarum, cum illo
audiente pronuntiatus fuerit ab aliquo Spiritus sanctus,
quaerere quid rerum significetur sub isto syllabarum
sono; ab aliquo autem deceptore vel irrisore impio
responderi aliquid aliud, quodlibet vile et abjectum,
ut quaerentem decipiat, sicuti a talibus fieri solet
ridendi gratia; illum autem per ignorantiam contempsisse
hoc nomen, dum nescit quid significet, et aliqua
etiam in hoc convicia jactitasse: neminem esse
arbitror tam vanum et inconsideratum, qui hunc hominem
ullo crimine impietatis aspergat. At contra,
si tacito nomine res ipsa verbis quibus potest ad
quaerentis intelligentiam perducatur, tum vero contumeliose
in tantam sanctitatem vel verba vel facta protulerit,
reus tenebitur. Quae cum ita sint, manifestum
esse arbitror, eum qui hoc nomine audito, aliam pro
alia rem significari putaverit; et adversus eam rem
quam significari hoc nomine credidit, verbum dixerit:
non hunc sic peccare, ut adversus Spiritum sanctum
verbum dixisse judicetur. Ita quoque, si quisquam
quaerens quid sit Spiritus sanctus, audiat ab imperito
hunc esse Filium Dei per quem facta sunt omnia, qui
etiam certa opportunitate temporis de Virgine natus
sit, et occisus sit a Judaeis, et resurrexerit, quibus
auditis vel neget vel irrideat quae dicta sunt: non
eum sic teneri putandum est, ac si verbum adversus
Spiritum sanctum dixerit; sed potius adversus Filium
Dei, vel Filium hominis, sicut et vocari et esse dignatus
est. Non enim quid sit imperito per vocem propositum,
sed per rationem expositum, considerandum
est. Quia ille cum maledicta proferret, ei utique maledicebat
quem sibi enarratum in cogitatione intuebatur.
Quodlibet autem vocaretur, utrum res ipsa
veneranda, an neganda, vel vituperanda esset, hoc
quaeritur. Hoc modo etiam si quispiam quaerat quis
sit Jesus Christus; et ea quaerenti respondeantur
quae non in Filium Dei, sed potius in Spiritum sanctum
conveniunt, quibus auditis ille blasphemet: non
utique adversus Filium, sed adversus Spiritum sanctum
<pb n="2098"/>
verbum dixisse tenebitur.</p>
        </div3>
<div3>
          <head>15.</head>
          <p>
 Sed si transitorie ac negligenter attenderimus
quod dictum est, <hi>Si quis verbum dixerit adversus Spiritum
sanctum, non remittetur ei, neque in hoc saeculo,
neque in futuro <note>(Matth. XII, 32)</note>
          </hi>; quis inventri poterit
cui veniam peccatorum dederit Deus? Nam et Pagani
qui appellantur, etiam nunc totam nostram religionem,
quia jam ferro et caedibus prohibentur, maledictis
contumeliisque insectantur; et quidquid de ipsa
Trinitate dicimus, negando et blasphemando contemnunt.
Non enim excipiunt sibi Spiritum sanctum quem
venerentur, ut in caetera saeviant; sed simul adversus
omnia quaecumque sollicite de trina Dei majestate
loquimur, quanto possunt furore impietatis oblatrant.
Nam neque de ipso Deo Patre digna sentiunt, quem
partim penitus negant, partim sic fatentur, ut de illo
falsa fingendo, non utique illum, sed sua figmenta
venerentur. Multo magis ergo quod de Filio Dei, vel
de Spiritu sancto dicimus, suo impio more deridere,
quam nostra pia societate colere maluerunt. Quos tamen,
quantum possumus, adhortamur ad Christum
cognoscendum, et per ipsum Patrem Deum, summoque
et vero Imperatori militandum esse suademus;
eosque promissa impunitate praeteritorum omnium
peccatorum invitamus ad fidem. Qua in re satis judicamus,
etiam si quid adversus Spiritum sanctum in
sua sacrilega superstitione dixerunt, cum christiani
facti fuerint, sine ulla caligine dubitationis ignosci.
Judaei vero quales adversus Spiritum sanctum fuerint,
testis est Stephanus, quem ipso Spiritu sancto plenum
lapidaverunt, cum illa omnia quae in eos dixit, ipse
Spiritus dixerit. In quibus verbis apertissime dictum
est Judaeis, <hi>Vos semper restitistis Spiritui sancto <note>(Act.
VIII, 51)</note>
          </hi>. In illo tamen numero Judaeorum resistentium
Spiritui sancto, et non ob aliud Stephanum vas
ejus, nisi quod ipse eo plenus erat, lapidantium, etiam
Paulus apostolus erat, in manibus omnium quorum
vestimenta servabat: quod ipse sibi postea etiam poenitendo
increpitat, eo ipso Spiritu jam plenissimus,
cui primo inanissimus resistebat, et paratus jam lapidari
pro talibus dictis, qualium praedicatorem ipse
lapidaverat. Quid Samaritani? nonne ita Spiritui sancto
adversantur, ut ipsam prophetiam penitus conentur
exstinguere, quae per Spiritum sanctum ministrata
est? Quorum tamen saluti et ipse Dominus attestatur,
in eo qui de decem leprosis mundatis solus reversus
est ut ageret gratias, cum esset Samaritanus <note>(Luc.
XVII, 15, 16)</note>; et in illa muliere, cum qua ad puteum
sexta hora locutus est, vel eis qui per illam crediderunt <note>(Joan. IV, 7 42)</note>.
Post Domini autem ascensionem,
sicut in Actibus Apostolorum scriptum est,
quanta gratulatione sanctorum recipit Samaria verbum
Dei? Simonem quoque magum arguens Petrus
apostolus, quod tam male de Spiritu sancto senserit,
ut eum venalem putans pecunia sibi emendum poposcerit;
non tamen ita de illo desperavit, ut veniae
<pb n="2099"/>
locum nullum relinqueret: nam benigne etiam ut eum
poeniteret admonuit <note>(Act. VIII, 9-22)</note>. Ipsa denique
catholicae Ecclesiae tam insignis auctoritas, quae in
eodem dono Spiritus sancti omnium sanctorum mater
toto fecunda orbe diffunditur, cui unquam haeretico
vel schismatico spem liberationis, si se corrigat, amputavit?
cui placandi Dei aditum clausit? Nonne omnes
ad ubera sua, quae superbo fastidio reliquerunt, cum
lacrymis revocat? Quis vero vel de principibus,
vel de gregibus haereticorum invenitur, qui non
adversetur Spiritui sancto? Nisi forte quisquam
tam perverse sentit, ut arbitretur eum teneri reum
qui adversus Spiritum sanctum aliquid dixerit; eum
vero qui adversus Spiritum sanctum multa fecerit,
non teneri. Qui autem tanta evidentia contra
Spiritum sanctum pugnant, quam illi qui adversus
Ecclesiae pacem superbissimis contentionibus saeviunt?
Sed si de verbis quaestio est, quaero utrum
nihil dicant adversus Spiritum sanctum, cum alii eum,
quod ad ipsum proprie pertinet, omnino non esse asseverent;
sed ita esse unum Deum, ut idem ipse Pater,
idem ipse Filius, idem ipse Spiritus sanctus appelletur.
Alii fateantur quidem esse Spiritum sanctum;
sed aequalem Filio, vel omnino esse Deum
negent. Alii unam quidem et eamdem Trinitatis
substantiam esse fateantur, sed de ipsa divina substantia
tam impie sentiant, ut eam commutabilem et
corruptibilem putent; ipsumque Spiritum sanctum,
quem Dominus discipulis se missurum esse promisit,
non quinquagesimo die post ejus resurrectionem, sicut
Apostolorum Acta testantur <note>(Id. II, 1-4)</note>, sed post
trecentos fere annos per hominem venisse confingant.
Alii similiter adventum ejus, quem tenemus,
negent; et eum prophetas in Phrygia, per quos tanto
post loqueretur, elegisse contendant. Alii Sacramenta
ejus exsufflent, et baptizatos in nomine Patris,
et Filii, et Spiritus sancti, denuo baptizare non dubitent.
Sed ne pergam per singula, quae sunt innumerabilia,
his certe omnibus quos pro tempore breviter
attigi, ad sponsam Christi redeuntibus, et errorem
atque impietatem poenitendo damnantibus, nulla
catholica disciplina negandam Ecclesiae pacem, et
claudenda viscera misericordiae judicavit.</p>
        </div3>
<div3>
          <head>16.</head>
          <p>
 Quod si quisquam tunc putat verbum dici adversus
Spiritum sanctum, cum ab eo dicitur cui jam
per Baptismum dimissa sunt peccata; attendat nec
talibus per Ecclesiae sanctitatem auferri poenitentiae
locum. Si enim propterea credit non dari veniam ei,
quia gratia fidei Sacramentisque fidelium jam perceptis
non potest dici peccasse ignorantia: videat aliam
causam esse, cum dicitur propterea non ignosci, quia
non ignorantiae tempore peccatum est; et aliam causam
esse, cum dicitur propterea non ignosci, quia
verbum dixit adversus Spiritum sanctum. Si enim sola
<pb n="2100"/>
ignorantia veniam meretur, et ignorantia non accipitur
nisi antequam quisque fuerit baptizatus; non solum
si adversus Spiritum sanctum, sed etiam si adversus
Filium hominis post Baptismum dixerit verbum;
et omnino si qua fornicatione, vel homicidio,
vel ullo flagitio, aut facinore post Baptismum sese
maculaverit, non potest poenitendo curari. Quod qui
senserunt exclusi sunt a communione catholica; satisque
judicatum est eos in illa crudelitate, divinae
misericordiae participes esse non posse. Si autem illud
solum, quod adversus Spiritum sanctum dicitur,
sine venia esse post acceptum Baptismum putatur:
primo Dominus cum inde loqueretur, nullum tempus
excepit, sed regulariter ait, <hi>Qui dixerit verbum adversus
Spiritum sanctum, non remittetur ei, neque in hoc
saeculo, neque in futuro.</hi> Deinde Simon, quem paulo
ante commemoravi, jam Baptismum acceperat, cum
Spiritum sanctum turpissimo mercatui subditum credidit:
cui correpto a se Petrus tamen consilium poenitendi
dedit. Quid autem de iis qui cum Baptismi
sacramenta pueri vel etiam infantes perceperint, postea
negligenter educati, per ignorantiae tenebras vitam
turpissimam ducunt, ne cientes omnino quid
christiana disciplina jubeat aut vetet, quid polliceatur,
et quid minetur, quid credendum, quid sperandum,
quid diligendum sit; num audebimus peccata
eorum propterea non ignorantiae deputare, quia baptizati
peccaverunt, cum omnino ignorantes, et omnino,
quemadmodum dicitur, ubi caput haberent
nescientes, in magno errore peccaverint?</p>
        </div3>
<div3>
          <head>17.</head>
          <p>
 Quod si eo tempore cum scientia quisque peccasse
dicatur, quo scit malum esse quod facit, et tamen
facit; cur hoc in Spiritum sanctum solum, non
etiam in Dominum Jesum Christum irremissibile judicatur?
Aut si hoc ipsum esse creditur peccare, vel
verbum dicere adversus Spiritum sanctum, quodlibet
peccatum cum scientia committere; ut quidquid homines
ignorando peccant, in Filium peccare; quidquid
autem scientes peccant, in Spiritum sanctum
peccare judicentur: quaero quis nesciat malum esse,
verbi gratia, corrumpere pudicitiara uxoris alienae,
vel eo ipso certe quod hoc in sua conjuge nollet perpeti;
aut fraudare quemquam in negotio, aut circumvenire
mendacio, aut opprimere testimonii falsitate,
aut auferendae rei ejus causa insidiari, et occidere
quempiam; et si quid omnino est quod sibi ab altero
fieri non vult, et si fieri senserit, toto corde indubitanter
accusat? Aut si haec ab ignorantibus fieri dicimus,
quid invenimus in quo scientes homines peccare
videantur? Restat ergo ut, si hoc est peccare in Spiritum
sanctum, peccare cum scientia, illis peccatis
quae commemoravi negetur poenitendi locus; quoniam
peccato in Spiritum sanctum omnem spem veniae Dominus
amputavit: quod si regula christiana respuit,
omnesque illos qui sic peccant, ad correctionem vitae
vocare non cessat; adhuc quaerendum est quid sit
peccare in Spiritum sanctum, cui peccato venia nulla
conceditur.
<pb n="2101"/>
</p>
        </div3>
<div3>
          <head>18. </head>
          <p>
An forte non est dicendus cum scientia peccare,
qui peccatum ipsum malum esse novit, et tamen
Deum voiuntatemque ejus ignorans peccat? Hoc
enim videtur ad Hebraeo dicere, cum dicit: <hi>Voluntarie
enim peccantibus nobis postquam accepimus scientiam
veritatis, non adhuc relinquitur pro peccatis sacrificium <note>(Hebr. X, 26)</note>
          </hi>.
Parum enim erat, si tantummodo
diceret, <hi>Voluntarie peccantibus nobis,</hi> nisi adderet, <hi>postquam accepimus scientiam veritatis;</hi> 
 in qua utique
Deus voluntasque ejus cognoscitur. Quae scientia videtur
congruere dominicae illi sententiae, cum ait: <hi>Servus ignorans voluntatem domini sui, et faciens digna
plagis, vapulabit pauca; servus autem sciens voluntatem
domini sui, et faciens digna plagis, vapulabit multa <note>(Luc. XII, 47, 48)</note>
          </hi>.
Ut hoc putemus dictum esse, quod
dictum est, <hi>vapulabit pauca,</hi> tanquam si diceret, leviter
emendatus ad veniam pertinebit; in eo vero quod
dictum est, <hi>vapulabit multa,</hi> sempiternum supplicium
intelligatur, quod minatur peccantibus in Spiritum
sanctum, quibus dicit nunquam posse dimitti
peccatum: ut hoc sit peccare in Spiritum sanctum,
cognita Dei voluntate peccare. Quod si ita est, cogitari
oportet et discuti prius quando cognoscatur voluntas
Dei. Nonnulli enim et ante perceptum Baptismi
sacramentum cognoverunt eam. Nam et Cornelius
centurio voluntatem Dei utique apostolo Petro
docente cognovit, et ipsum Spiritum sanctum manifestissimis coattestantibus signis, antequam baptizaretur,
accepit: quanquam non ideo Sacramenta illa
contempserit, sed multo certius baptizatus sit; ut
etiam ipsa sacrosancta signacula, quorum res in eo
praecesserat, ad perficiendam scientiam veritatis percipere
nullo modo moraretur <note>(Act. X)</note>. Multi autem
nec post acceptum Baptismum curant cognoscere voluntatem
Dei. Quapropter quisquis ante Baptismum
cognita Dei voluntate peccaverit, non possumus dicere,
aut ullo modo credere cum ad Baptismum accesserit,
non ei dimitti omnia quaecumque peccavit.
Huc accedit quod voluntas Dei in diligendo Deo et
proximo breviter insinuetur credentibus, ita ut in his
duobus praeceptis tota Lex pendeat, et omnes Prophetae <note>(Matth. XXII, 37-40)</note>.
Dilectionem autem
proximi, id est, dilectionem hominis usque ad inimici
dilectionem, nobis Dominus ipse commendat <note>(Matth. V, 44)</note>:
et videmus quam multi jam baptizati,
et vera esse ista fateantur, et tanquam Domini
praecepta venerentur; cum autem perpessi fuerint alicujus
inimicitias, ita rapiuntur animo ad ulciscendum,
et tantis inardescunt facibus odiorum, ut nec
prolato et recitato Evangelio placari possint: et talibus
hominibus jam baptizatis Ecclesiae plenae sunt;
quos tamen spirituales viri fraterne admonere non
cessant, et in spiritu lenitatis instanter instruunt <note>(Galat. VI, 1)</note>,
ut hujusmodi tentationibus occurrere
ac resistere parati sint, et magis diligant in Christi
pace regnare, quam de inimici oppressione laetari.
Quod inaniter fieret, si talium peccatorum nulla spes
veniae, nulla poenitentiae medicina remaneret. Et
certe caveant qui hoc sentiunt, ne David patriarcham
<pb n="2102"/>
divina electione probatum atque laudatum, ignorasse
affirment voluntatem Dei, cum alienae conjugis amore
perculsus, etiam maritum ejus decipiendum necandumque
curavit: de quo tamen scelere cum esset
primo sua, deinde prophetae voce damnatus, poenitendi
humilitate, et peccati confessione liberatus est.
Sed plane vapulavit multa <note>(II Reg. XI, XII)</note>, et exemplo
suo docuit intelligi, non ad sempiternam poenam,
sed ad severiorem disciplinam pertinere quod dictum
est a Domino, <hi>Qui autem novit voluntatem Domini sui,
et facit digna plagis, vapulabit multa.</hi> </p>
        </div3>
<div3>
          <head>19.</head>
          <p>
 Nam et illud ad Hebraeos qui diligentius pertractant,
sic intelligunt, ut non de sacrificio contribulati
per poenitentiam cordis accipiendum sit quod
dictum est, <hi>Non adhuc pro peccatis relinquitur sacrificium;</hi> 
sed de sacrificio de quo tunc loquebatur
Apostolus, id est, holocausto Dominicae passionis,
quod eo tempore offert quisque pro peccatis suis,
quo ejusdem passionis fide dedicatur, et Christianorum
fidelium nomine baptizatus imbuitur: ut hoc
significaverit Apostolus, non posse deinceps eum qui
peccaverit, iterum baptizando purgari. Quo intellectu
non intercluditur poenitendi locus: ita sane, ut
eos qui nondum baptizati sunt, nondum plenam
scientiam veritatis accepisse fateamur. Ex quo conficitur
ut omnis qui scientiam veritatis accepit,
etiam baptizatus intelligatur. Non autem omnis
baptizatus etiam scientiam veritatis accepit, propter
quorumdam posteriorum provectum vel miserabilem
negligentiam: et tamen illud sacrificium de
quo loquebatur, id est, holocaustum Domini, quod
tunc pro unoquoque offertur quodammodo, cum
ejus nomine in baptizando signatur, iterum si
peccaverit, offerri non potest. Non enim possunt
denuo baptizari qui semel baptizati sunt, quamvis
etiam post Baptismum per ignorantiam veritatis
peccaverint. Ita fit ut quoniam sine Baptismo nemo
recte dicitur accepisse scientiam veritatis, omnis qui
accepit eam, non ei relinquatur pro peccatis sacrificium,
hoc est, non possit denuo baptizari: nec tamen
omnis qui non accepit per doctrinam scientiam
veritatis, debeat arbitrari posse pro se illud offerri
sacrificium, si jam oblatum est; id est, si jam ejusdem
veritatis per Baptismum sacramenta percepit,
non potest iterum baptizari. Tanquam si diceremus
omnem hominem non esse quadrupedem, non ideo
tamen omne animal quod homo non est, etiam quadrupes
esse. Eos enim qui jam baptizati fuerint, curari
melius dicimus per poenitentiam, non renovari;
quia renovatio in Baptismo est. Ubi quidem operatur
poenitentia, sed tanquam in fundamento. Manente
itaque fundamento, recurari aedificium potest: si autem
fundamentum iterare quis voluerit, totum aedificium
subvertat necesse est. Propterea hoc dicit Hebraeis,
qui ex novo Testamento ad sacerdotium vetus
declinasse videbantur: <hi>Ideoque remittentes,</hi> inquit, <hi>initii Christi verbum, in consummationem respiciamus,
non iterum jacientes fundamentum poenitentiae a mortuis
operibus, et fidei in Deum, lavacri doctrinae, impositionis
<pb n="2103"/>
manus, resurrectionis etiam mortuorum, et judicii
aeterni 
 <note>(Hebr. VI, 1 et 2)</note>
          </hi>. Ista omnia in Baptismo
traduntur, quae negat esse repetenda, utique in consecrandis
fidelibus. Nam in verbi Dei tractatione atque
doctrina, non iterum tantum, sed saepius dicenda sunt,
sicut rerum de quibus disseritur opportunitas flagitat.</p>
        </div3>
<div3>
          <head>20.</head>
          <p>
 An vero jam illud occurret, ut non jam si
quodlibet peccatum sciens admiserit, sed si proprie
peccatum in Spiritum sanctum sciens admiserit, tunc
non habere veniam judicetur? Quo loco quaeri potest
utrum scirent Judaei per Spiritum sanctum operari
Dominum, quando eum in principe daemoniorum daemonia
excludere blasphemabant <note>(Matth. IX, 34)</note>? Miror
autem quomodo possent in illo Spiritum sanctum
cognoscere, cum ipsum Dominum Filium Dei esse
nescirent: in illa scilicet caecitate, quae <hi>ex parte in
Israel facta est, donec plenitudo Gentium intraret <note>(Rom. XI, 25)</note>
          </hi>.
De qua opportunius suo loco, Domino
adjuvante atque permittente, tractabitur. Deinde si
dijudicatio spirituum illa intelligitur, qua quisque dijudicat
utrum in quoquam Spiritus sanctus, an fallaciae
spiritus operetur; haec autem dijudicatio certo
quodam tempore per Spiritum sanctum fidelibus datur,
sicut alio loco idem apostolus dicit <note>(I Cor. XII,
10)</note>: quomodo poterant infideles Judaei sine isto munere
dijudicare, utrum per Spiritum sanctum Dominus
operaretur: et tamen in eis, ut justa poena ferirentur,
apertissima indicia malevolentiae claruerunt,
et cum falsos testes in eum compararunt <note>(Matth.
XXVI, 59 60)</note>, et submiserunt simulatores qui eum in
verbo caperent <note>(Id. XXII, 15-17)</note>; et cum tremenda mirabilia,
quae in ejus resurrectione facta sunt, eis renuntiarentur,
famam falsam disseminare, ac veritatem abscondere,
custodum corruptione conati sunt <note>(Id. XXVIII,
13)</note>; et alia malitiosi et venenosi animi signa in eis,
quantum evangelica narratio demonstrat, apparuerunt.</p>
        </div3>
<div3>
          <head>21.</head>
          <p>
 Unde jam velut incoepit elucere, eum peccare in
Spiritum sanctum, qui operibus quae per Spiritum
sanctum fiunt, malevolo animo contradicit. Quanquam
enim nesciat utrum ille sit Spiritus sanctus; tamen
qui hoc animo est, ut ea opera quibus invidet, malit
non esse Spiritus sancti; non quia mala sunt, sed quia
invidet eis, quia ipsi bonitati est contrarius per malitiam
suam; recte in Spiritum sanctum peccare judicatur.
Verumtamen si ex eo quoque hominum numero,
quibus Dominus illud crimen objicit, veniens ad
fidem Christi, et poenitendi cruciatibus edomita invidia
salutem cum lacrymis poscens, sicut etiam nonnulli
eorum fortasse fecerunt; quaero utrum quisquam
tanto errore crudescat, ut aut neget eos ad Christi
baptismum admitti oportuisse, aut frustra admissos
esse contendat? Nam si quis per invidiam opera
divina blasphemat, quoniam bonis Dei, hoc est donis
Dei malitia sua resistit, in Spiritum sanctum peccare,
et propterea spem veniae non habere existimandus
est: attendamus utrum ex eo numero fuerit apostolus
Paulus. Dicit enim: <hi>Qui prius fui blasphemus, et persecutor,
et injuriosus; sed misericordiam consecutus sum,
quia ignorans feci in incredulitate <note>(I Tim. I, 13)</note>
          </hi>. An
<pb n="2104"/>
forte ideo non pertinuit ad hoc genus criminis, quia non
erat invidus? Audiamus quid alibi dicat: <hi>Fuimus enim,</hi> 
inquit, <hi>et nos stulti aliquando et increduli, errantes, servientes
voluptatibus et desideriis variis, in malitia et invidia
agentes, abominabiles, invicem odio habentes <note>(Tit. III, 3)</note>
          </hi>.</p>
        </div3>
<div3>
          <head>22.</head>
          <p>
 Si ergo nec Paganis, nec Hebraeis, nec haereticis,
aut schismaticis nondum baptizatis, ad baptismum
Christi aditus clauditur, ubi condemnata vita priore
in melius commutentur; quamvis Christianitati et
Ecclesiae Dei adversantes antequam christianis Sacramentis
abluerentur, etiam Spiritui sancto quanta potuerunt
infestatione restiterint: si etiam hominibus,
qui usque ad Sacramentorum perceptionem veritatis
scientiam perceperunt, et post haec lapsi Spiritui sancto
restiterunt, ad sanitatem redeuntibus, et pacem
Dei poenitendo quaerentibus, auxilium misericordiae
non negatur: si denique de illis ipsis quibus blasphemiam
in Spiritum sanctum ab eis prolatam Dominus
objecit, si qui resipiscentes ad Dei gratiam confugerunt,
sine ulla dubitatione sanati sunt: quid aliud
restat, nisi ut peccatum in Spiritum sanctum, quod
neque in hoc saeculo, neque in futuro dimitti Dominus
dicit, nullum intelligatur nisi perseverantia in nequitia
et in malignitate, cum desperatione indulgentiae
Dei? Hoc est enim gratiae illius et paci resistere,
de quibus nobis sermo nunc ortus est. Nam hinc licet
advertere, etiam ipsis Judaeis, quorum blasphemiam
Dominus arguit, non fuisse clausum corrigendi se et
poenitendi locum; quod idem Dominus in ea ipsa reprehensione
ait illis: <hi>Aut facite arborem bonam, et fructum
ejus bonum; aut facite arborem malam, et fructum
ejus malum <note>(Matth. XII, 31-33)</note>
          </hi>. Quod utique
nulla ratione diceretur eis, si propter illam blasphemiam
jam commutare animum in melius, et
recte factorum fructus generare non possent, aut frustra
etiam sine peccati sui dimissione generarent.</p>
        </div3>
<div3>
          <head>23.</head>
          <p>
 Ergo quia Dominus in Spiritu Dei expellebat
daemonia, caeterosque humanorum corporum morbos
languoresque sanabat, non ob aliud nisi ut crederetur
dicenti sibi, <hi>Agite poenitentiam; appropinquavit enim
regnum coelorum <note>(Id. III, 2)</note>
          </hi>. Invisibiliter enim peccata
dimittuntur, cui dimissioni fidem miraculis comparabat:
quod in illo paralytico manifestissime ostenditur.
Cum enim primo ei donum visibile obtulisset,
propter quod venerat; non enim jam venerat Filius
hominis, ut judicaret saeculum, sed ut servaret saeculum <note>(Joan. III, 17)</note>:
cum ergo dixisset, <hi>Dimissa sunt
tibi peccata;</hi> murmuratumque esset a Judaeis indignantibus
quod eis tantam potestatem sibi arrogasse
videretur: <hi>Quid est,</hi> inquit, <hi>facilius dicere, Dimissa
sunt tibi peccata; an dicere, Surge et ambula? Ut sciatis
autem quia potestatem habet Filius hominis dimittere
peccata, (dicit paralytico) Tibi dico, surge, tolle grabatum
tuum, et vade in domum tuam <note>(Marc. II, 3-11)</note>
          </hi>.
Quo facto, et quibus dictis satis declaravit ideo se illa
facere in corporibus, ut crederetur animas peccatorum
dimissione liberare, id est, ut de potestate visibili
potestas invisibilis mereretur fidem. Quia ergo in Spiritu
Dei faciebat illa omnia, ut gratiam pacemque hominibus
<pb n="2105"/>
largiretur; gratiam in remissione peccatorum,
pacem in reconciliatione Dei, a quo separant sola
peccata: cum dixissent Judaei quod in Beelzebub ejiceret
daemonia, misericorditer eos voluit admonere,
ne verbum dicerent et blasphemiam in Spiritum sanctum <note>(Matth. XII, 22-33)</note>,
hoc est, ne gratiae Dei
pacique resisterent, quam per Spiritum sanctum donare
Dominus venerat. Non quia jam hoc fecerant,
quod sibi neque in hoc saeculo, neque in futuro dimitteretur;
sed ne desperando de venia, aut quasi de sua
justitia praesumendo, et poenitentiam non agendo, aut
perseverando in peccatis, hoc facerent: hoc modo
enim dicerent verbum, hoc est blasphemiam in Spiritum
sanctum, in quo Dominus signa illa propter
largiendam gratiam pacemque faciebat, si perseverantia
peccatorum ipsi gratiae pacique resisterent. Verbum
enim dicere, non ita videtur hic positum, ut tantummodo
illud intelligatur quod per linguam fabricamus,
sed quod corde conceptum, etiam opere exprimimus.
Sicut enim non confitentur Deum, qui tantum
oris sono confitentur, non etiam bonis operibus:
nam de his dictum est, <hi>Confitentur enim se nosse Deum,
factis autem negant <note>(Tit. I, 16)</note>
          </hi>. Ex quo manifestum
est dici aliquid factis, sicut manifestum est negari aliquid
factis. Et sicut illud quod ait Apostolus, <hi>Nemo
dicit, Dominus Jesus, nisi in Spiritu sancto <note>(I Cor. XII,
3)</note>
          </hi>; non potest recte intelligi, nisi in factis dicere intelligatur.
Non enim hoc in Spiritu sancto dicere putandi
sunt, quibus ipse Dominus dicit, <hi>Utquid mihi dicitis,
Domine, Domine, et non facitis quae dico vobis</hi> 
<pb n="2106"/> <note>(Luc. VI, 46)</note>?
et illud, <hi>Non omnis qui mihi dicit,
Domine, Domine, intrabit in regnum coelorum <note>(Matth.
VII, 21)</note>
          </hi>. Sic etiam qui hoc verbum, quod sine venia
vult intelligi Dominus, in Spiritum sanctum dicit, hoc
est, qui desperans de gratia et pace quam donat, in
peccatis suis perseverandum sibi esse dicit, dicere intelligendus
est factis: ut quomodo illi factis Dominum
negant, sic isti factis dicant se in mala vita sua et perditis
moribus perseveraturos, et ita faciant, hoc est
perseverent. Quod si faciunt, quis jam miretur, aut
quis non intelligat, et Dominum Jesum Christum per
illam comminationem ad poenitentiam vocasse Judaeos,
ut eis in se credentibus gratiam pacemque donaret;
et huic gratiae pacique resistentibus, et hoc modo
verbum atque blasphemiam in Spiritum sanctum
dicentibus, hoc est, in peccatis suis desperata atque
impia mentis obstinatione perseverantibus, et adversus
Deum sine humilitate confessionis atque poenitentiae
superbientibus, neque in hoc saeculo, neque in
futuro veniam posse concedi? Quae si ita sunt, opportunitate
tractandi de gratia et pace, quae nobis est a
Deo Patre et Domino nostro Jesu Christo, magna et
difficillima eodem ipso Domino largiente quaestio dissoluta
est. Quisquis autem adhuc de re tanta diligentiorem
considerationem tractationemque desiderat,
in Evangelii tractatione atque in verbis Evangelistarum
sibi desideranda esse cognoscat: et meminerit
nos nunc Epistolam Pauli apostoli ad Romanos suscepisse
tractandam, cujus Epistolae textum consequentem
in aliis voluminibus, si Dominus voluerit, vestigabimus,
ut hujus jam tandem iste sit modus.

</p>
        </div3>
      </div1>
</body>
  </text>
</TEI>