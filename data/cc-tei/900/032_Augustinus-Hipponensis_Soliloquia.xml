<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Soliloquia</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 32</title>
           <idno>AugHip.Solilo</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<note>
        <div1>
          <head>ADMONITIO DE SEQUENTIBUS DUOBUS SOLILOQUIORUM LIBRIS.</head>
<p>Cum id operis molitus est Augustinus, versabatur adhuc in rure Cassiciaco, ex lib. 9 Conf., c. 4; agebatque
annum aetatis trigesimum tertium, ut ipse hic testatur lib. 1, c. 10. Quapropter sub initium anni Christi trecentesimi
octogesimi septimi collocandum videtur; nisi forte quis velit ad superioris anni finem cum aliis
hactenus recensitis operibus pertinere.</p>
<p>In primo libro se ipse ad vivum depingit, nova quadam, sed perquam familiari methodo edocturus
quemadmodum comparatum esse oporteat eum, qui Dei et animae capessere scientiam cupit. Loquitur
vero in primis de mentis sanitate subsidio fidei, spei et charitatis procuranda; et mentis oculum dum ab omni
rerum inferiorum cupiditate purgatus sit, in solem illum haud impune attolli, nedum in eo defigi posse ostendit.
Secundus liber in eo versatur totus, ut demonstretur nunquam intermorituram esse veritatem; unde ipsius
animae quae veritatis sedes est, immortalitas colligitur.
</p>
        </div1>
      </note>

<div1>
        <head> <hi>LIBER PRIMUS.</hi> Instituit se ipse Augustinus ad capessendam Dei et animae scientiam; ac primum divinam opem implorat, tum agnita illius, quam concupiscit, scientiae praecellentia, colloquitur secum de animi sui sanitate promovenda, ut ad contemplandum Deum tuto demum assurgat. Ad extremum libri colligit, ea quae vere sunt, immortalia esse.</head>
<div2>
          <head>CAPUT PRIMUM.-- <hi>Precatio ad Deum.</hi> </head>
<div3>
            <head>1.</head>
            <p>
 Volventi mihi multa ac varia mecum diu, ac
<pb n="0869"/>per multos dies sedulo quaerenti memetipsum ac bonum
meum, quidve mali evitandum esset; ait mihi
subito, sive ego ipse, sive alius quis extrinsecus, sive
intrinsecus, nescio: nam hoc ipsum est quod magnopere
scire molior: ait ergo mihi, <hi>R.</hi>. Ecce, fac re
invenisse aliquid; cui commendabis, ut pergas ad
alia? <hi>A.</hi> Memoriae scilicet. <hi>R.</hi> Tantane illa est ut
excogitata omnia bene servet? <hi>A.</hi> Difficile est, imo
non potest. <hi>R.</hi> Ergo scribendum est. Sed quid agis,
quod valetudo tua scribendi laborem recusat? Nec
ista dictari debent; nam solitudinem meram desiderant. <hi>A.</hi> 
 Verum dicis. Itaque prorsus nescio quid
agam. <hi>R.</hi> Ora salutem et auxilium quo ad concupita
pervenias, et hoc ipsum litteris manda, ut prole tua
fias animosior. Deinde quod invenis paucis conclusiunculis
breviter collige. Nec modo cures invitationem
turbae legentium; paucis ista sat erunt civibus
tuis. <hi>A.</hi> Ita faciam.</p>
          </div3>
<div3>
            <head>2.</head>
            <p>
 Deus universitatis conditor, praesta mihi primum
ut bene te rogem, deinde ut me agam dignum quem
exaudias, postremo ut liberes. Deus per quem omnia,
quae per se non essent, tendunt esse. Deus qui ne id
quidem quod se invicem perimit, perire permittis. Deus
qui de nihilo mundum istum creasti, quem omnium
oculi sentiunt pulcherrimum. Deus qui malum non
facis, et facis esse ne pessimum flat. Deus qui paucis
ad id quod vere est refugientibus, ostendis malum
nihil esse. Deus per quem universitas etiam cum sinistra
parte perfecta est. Deus a quo dissonantia usque
in extremum nulla est, cum deteriora melioribus
concinunt. Deus quem amat omne quod potest amare,
sive sciens, sive nesciens. Deus in quo sunt omnia,
<pb n="0870"/>
cui tamen universae creaturae nec turpitudo turpis est,
nec malitia nocet, nec error errat. Deus qui nisi mundos
verum scire noluisti. Deus pater veritatis, pater
sapientiae, pater verae summaeque vitae, pater beatitudinis,
pater boni et pulchri, pater intelligibilis
lucis, pater evigilationis atque illuminationis nostrae,
pater pignoris quo admonemur redire ad te.</p>
          </div3>
<div3>
            <head>3.</head>
            <p>
 Te invoco, Deus veritas, in quo et a quo et per
quem vera sunt, quae vera sunt omnia. Deus sapientia,
in quo et a quo et per quem sapiunt, quae sapiunt
omnia. Deus vera et summa vita, in quo et a quo et
per quem vivunt, quae vere summeque vivunt omnia.
Deus beatitudo, in quo et a quo et per quem beata
sunt, quae beata sunt omnia. Deus bonum et pulchrum,
in quo et a quo et per quem bona et pulchra sunt, quae
bona et pulchra sunt omnia. Deus intelligibilis lux, in
quo et a quo et per quem intelligibiliter lucent, quae intelligibiliter
lucent omnia. Deus cujus regnum est totus
mundus, quem sensus ignorat. Deus de cujus regno
lex etiam in ista regna describitur. Deus a quo averti,
cadere; in quem converti, resurgere; in quo manere,
consistere est. Deus a quo exire, emori; in quem redire,
reviviscere; in quo habitare, vivere est. Deus quem
nemo amittit, nisi deceptus; quem nemo quaerit, nisi admonitus;
quem nemo invenit, nisi purgatus. Deus quem
relinquere, hoc est quod perire; quem attendere, hoc
est quod amare; quem videre, hoc est quod habere.
Deus cui nos fides excitat, spes erigit, charitas jungit,
Deus per quem vincimus inimicum, te deprecor. Deus
per quem accepimus ne omnino periremus. Deus a
quo admonemur ut vigilemus. Deus per quem a malis
bona separamus. Deus per quem mala fugimus,
et bona sequimur. Deus per quem non cedimus adversitatibus. Deus per quem bene servimus et bene dominamur.
<pb n="0871"/>
Deus per quem discimus aliena esse quae
aliquando nostra, et nostra esse quae aliquando
aliena putabamus. Deus per quem malorum escis
atque illecebris non haeremus. Deus per quem nos
res minutae non minuunt. Deus per quem melius
nostrum deteriori subjectum non est. Deus per quem
mors absorbetur in victoriam <note>(I Cor. XV, 54)</note>. Deus
qui nos convertis. Deus qui nos eo quod non est exuis,
et eo quod est induis. Deus qui nos exaudibiles facis.
Deus qui nos munis. Deus qui nos in omnem veritatem
inducis. Deus qui nobis omnia bona loqueris,
nec insanos facis, nec a quoquam fieri sinis. Deus
qui nos revocas in viam. Deus qui nos deducis ad
januam. Deus qui facis ut pulsantibus aperiatur <note>(Matth. VII, 8)</note>.
Deus qui nobis das panem vitae. Deus
per quem sitimus potum, quo hausto nunquam sitiamus <note>(Joan. VI, 35)</note>.
Deus qui arguis saeculum de peccato,
de justitia, et de judicio <note>(Id. XVI, 8)</note>. Deus per
quem nos non movent qui minime credunt. Deus per
quem improbamus eorum errorem, qui animarum
merita nulla esse apud te putant. Deus per quem non
servimus infirmis et egenis elementis <note>(Galat. IV, 9)</note>.
Deus qui nos purgas, et ad divina praeparas praemia,
adveni mihi propitius tu.</p>
          </div3>
<div3>
            <head>4.</head>
            <p>
 Quidquid a me dictum est, unus Deus tu, tu veni
mihi in auxilium; una aeterna vera substantia, ubi
nulla discrepantia, nulla confusio, nulla transitio,
nulla indigentia, nulla mors. Ubi summa concordia,
summa evidentia, summa constantia, summa plenitudo,
summa vita. Ubi nihil deest, nihil redundat.
Ubi qui gignit, et quem gignit unum est. Deus cui
serviunt omnia, quae serviunt; cui obtemperat omnis
bona anima. Cujus legibus rotantur poli, cursus suos
sidera peragunt, sol exercet diem, luna temperat noctem:
omnisque mundus per dies, vicissitudine lucis
et noctis; per menses, incrementis decrementisque
lunaribus; per annos, veris, aestatis, autumni et hiemis
successionibus; per lustra, perfectione cursus solaris;
per magnos orbes, recursu in ortus suos siderum,
magnam rerum constantiam, quantum sensibilis
materia patitur, temporum ordinibus replicationibusque
custodit. Deus cujus legibus in aevo stantibus,
motus instabilis rerum mutabilium perturbatus esse
non sinitur, frenisque circumeuntium saeculorum semper
ad similitudinem stabilitatis revocatur: cujus legibus
arbitrium animae liberum est, bonisque praemia
et malis poenae, fixis per omnia necessitatibus distributae
sunt. Deus a quo manant usque ad nos omnia
bona, a quo coercentur a nobis omnia mala. Deus supra
quem nihil, extra quem nihil, sine quo nihil est.
Deus sub quo totum est, in quo totum est, cum quo totum
est. Qui fecisti hominem ad imaginem et similitudinem
tuam, quod qui se ipse novit agnoscit.
Exaudi, exaudi, exaudi me, Deus meus, Domine meus,
rex meus, pater meus, causa mea, spes mea, res mea,
honor meus, domus mea, patria mea, salus mea, lux
mea, vita mea. Exaudi, exaudi, exaudi me more illo
<pb n="0872"/>
tuo paucis notissimo.</p>
          </div3>
<div3>
            <head>5.</head>
            <p>
 Jam te solum amo, te solum sequor, te solum
quaero, tibi soli servire paratus sum, quia tu solus
juste dominaris; tui juris esse cupio. Jube, quaeso,
atque impera quidquid vis, sed sana et aperi aures
meas, quibus voces tuas audiam. Sana et aperi oculos
meos, quibus nutus tuos videam. Expelle a me insaniam,
ut recognoscam te. Dic mihi qua attendam, ut
aspiciam te, et omnia me spero quae jusseris esse
facturum. Recipe, oro, fugitivum tuum, Domine, clementissime
pater: jamjam satis poenas dederim, satis
inimicis tuis, quos sub pedibus habes, servierim, satis
fuerim fallaciarum ludibrium. Accipe me ab istis
fugientem famulum tuum, quia et isti me quando a te
fugiebam acceperunt alienum. Ad te mihi redeundum
esse sentio: pateat mihi pulsanti janua tua; quomodo
ad te perveniatur doce me. Nihil aliud habeo quam
voluntatem; nihil aliud scio nisi fluxa et caduca spernenda
esse; certa et aeterna requirenda. Hoc facio,
Pater, quia hoc solum novi; sed unde ad te perveniatur
ignoro. Tu mihi suggere, tu ostende, tu viaticum
praebe. Si fide te inveniunt qui ad te refugiunt, fidem
da; si virtute, virtutem; si scientia, scientiam. Auge
in me fidem, auge spem, auge charitatem. O admiranda
et singularis bonitas tua!</p>
          </div3>
<div3>
            <head>6.</head>
            <p>
 Ad te ambio, et quibus rebus ad te ambiatur, a
te rursum peto. Tu enim si deseris, peritur: sed non
deseris, quia tu es summum bonum, quod nemo recto
quaesivit, et minime invenit. Omnis autem recte quaesivit,
quem tu recte quaerere fecisti. Fac me, Pater,
quaerere te, vindica me ab errore; quaerenti te mihi
nihil aliud pro te occurrat. Si nihil aliud desidero
quam te, inveniam te jam, quaeso, Pater. Si autem est
in me superflui alicujus appetitio, tu ipse me munda,
et fac idoneum ad videndum te. Caeterum de salute
hujus mortalis corporis mei, quamdiu nescio quid mihi
ex eo utile sit, vel eis quos diligo, tibi illud committo,
Pater sapientissime atque optime, et pro eo
quod ad tempus admonueris deprecabor: tantum oro
excellentissimam clementiam tuam, ut me penitus ad
te convertas, nihilque mihi repugnare facias tendenti
ad te, jubeasque me dum hoc ipsum corpus ago atque
porto, purum, magnanimum, justum, prudentemque
esse, perfectumque amatorem perceptoremque sapientiae
tuae, et dignum habitatione, atque habitatorem
beatissimi regni tui. Amen, amen.
</p>
          </div3>
        </div2>

<div2>
          <head>CAPUT II.-- <hi>Quid amandum.</hi> </head>
<div3>
            <head>7.</head>
            <p>
 <hi>A.</hi> Ecce oravi Deum. <hi>R.</hi> Quid ergo scire
vis? <hi>A.</hi> Haec ipsa omnia quae oravi. <hi>R.</hi> Breviter
ea collige. <hi>A.</hi> Deum et animam scire cupio. <hi>R.</hi> 
Nihilne plus? <hi>A.</hi> Nihil omnino. <hi>R.</hi> Ergo incipe
quaerere. Sed prius explica quomodo tibi si demonstretur
Deus, possis dicere, Sat est. <hi>A.</hi> Nescio
quomodo mihi demonstrari debeat, ut dicam, Sat est:
non enim credo me scire aliquid sic, quomodo scire
Deum desidero. <hi>R.</hi> Quid ergo agimus? Nonne censes
prius tibi esse sciendum, quomodo tibi Deum scire satis
sit, quo cum perveneris non amplius quaeras? <hi>A.</hi> 
Censeo quidem; sed quo pacto fieri possit, non video.
<pb n="0873"/>
Quid enim Deo simile unquam intellexi, ut possim
dicere, Quomodo hoc intelligo, sic volo intelligere
Deum? <hi>R.</hi> Qui nondum Deum nosti, unde nosti nihil
te nosse Deo simile? <hi>A.</hi> Quia si aliquid Deo simile
scirem, sine dubio id amarem; nunc autem nihil aliud
amo quam Deum et animam, quorum neutrum scio. <hi>R.</hi> 
 Non igitur amas amicos tuos? <hi>A.</hi> Quo pacto eos
possum, amans animam, non amare? <hi>R.</hi> Hoc modo
ergo et pulices et cimices amas? <hi>A.</hi> Animam me amare
dixi, non animalia. <hi>R.</hi> Aut homines non sunt amici
tui, aut eos non amas: omnis enim homo est animal,
et animalia te non amare dixisti. <hi>A.</hi> Et homines sunt,
et eos amo, non eo quod animalia, sed eo quod homines
sunt; id est, ex eo quod rationales animas habent,
quas amo etiam in latronibus. Licet enim mihi
in quovis amare rationem, cum illum jure oderim qui
male utitur eo quod amo. Itaque tanto magis amo
amicos meos, quanto magis bene utuntur anima rationali,
vel certe quantum desiderant ea bene uti.
</p>
          </div3>
        </div2>

<div2>
          <head>CAPUT III.-- <hi>Cognitio Dei.</hi> </head>
<div3>
            <head>8.</head>
            <p>
 <hi>R.</hi> Accipio istud: sed tamen si quis tibi diceret,
Faciam te sic Deum nosse, quomodo nosti
Alypium; nonne gratias ageres, et diceres, Satis
est? <hi>A.</hi> Agerem quidem gratias, sed satis esse non
dicerem. <hi>R.</hi> Cur, quaeso? <hi>A.</hi> Quia Deum ne sic quidem
novi quomodo Alypium, et tamen Alypium non
satis novi. <hi>R.</hi> Vide ergo ne impudenter velis satis
Deum nosse, qui Alypium non satis nosti. <hi>A.</hi> Non
sequitur. Nam in comparatione siderum, quid est mea
coena vilius? et tamen cras quid sim coenaturus ignoro;
quo autem signo luna futura sit, non impudenter
me scire profiteor. <hi>R.</hi> Ergo vel ita Deum nosse tibi
satis est, ut nosti quo cras signo luna cursura sit? <hi>A.</hi> 
 Non est satis: nam hoc sensibus approbo. Ignoro
autem utrum vel Deus vel aliqua naturae occulta causa
subito lunae ordinem cursumque commutet: quod si
acciderit, totum illud quod praesumpseram, falsum
erit. <hi>R.</hi> Et credis hoc fieri posse? <hi>A.</hi> Non credo. Sed
ego quid sciam quaero, non quid credam. Omne autem
quod scimus, recte fortasse etiam credere dicimur;
at non omne quod credimus, etiam scire. <hi>R.</hi> Respuis
igitur in hac causa omne testimonium sensuum? <hi>A.</hi> 
Prorsus respuo. <hi>R.</hi> Quid? illum familiarem tuum quem
te adhuc ignorare dixisti, sensu vis nosse, an intellectu? <hi>A.</hi> 
 Sensu quidem quod in eo novi, si tamen
sensu aliquid noscitur, et vile est, et satis est: illam
vero partem qua mihi amicus est, id est ipsum animum,
intellectu assequi cupio. <hi>R.</hi> Potestne aliter
nosci? <hi>A.</hi> Nullo modo. <hi>R.</hi> Amicum igitur tuum et vehementer
familiarem, audes tibi dicere esse ignotum? <hi>A.</hi> 
 Quidni audeam? Illam enim legem amicitiae justissimam
esse arbitror, qua praescribitur ut sicut non
minus, ita nec plus quisque amicum quam seipsum
diligat. Itaque cum memetipsum ignorem, qua potest
a me affici contumelia, quem mihi esse dixero ignotum,
cum praesertim, ut credo, ne ipse quidem se noverit? <hi>R.</hi> 
 Si ergo ista quae scire vis, ex eo sunt genere
quae intellectus assequitur, cum dicerem impudenter
te velle Deum scire, cum Alypium nescias, non debuisti
<pb n="0874"/>
mihi coenam tuam et lunam proferre pro
simili, si haec, ut dixisti, ad sensum pertinent.
</p>
          </div3>
        </div2>

<div2>
          <head>CAPUT IV.-- <hi>Certa scientia quae.</hi> </head>
<div3>
            <head>9.</head>
            <p>
 Sed quid ad nos? Nunc illud responde: si ea
quae de Deo dixerunt Plato et Plotinus vera sunt, satisne
tibi est ita Deum scire, ut illi sciebant? <hi>A.</hi> Non
continuo, si ea quae dixerunt, vera sunt, etiam scisse
illos ea necesse est. Nam multi copiose dicunt quae
nesciunt, ut ego ipse omnia quae oravi, me dixi scire
cupere, quod non cuperem si jam scirem: num igitur
eo minus illa dicere potui? Dixi enim non quae intellectu
comprehendi, sed quae undecumque collecta
memoriae mandavi, et quibus accommodavi quantam
potui fidem: scire autem aliud est. <hi>R.</hi> Dic, quaeso,
scisne saltem in geometrica disciplina quid sit linea? <hi>A.</hi> 
 Istud plane scio. <hi>R.</hi> Nec in ista professione vereris
Academicos? <hi>A.</hi> Non omnino. Illi enim sapientem errare
noluerunt; ego autem sapiens non sum. Itaque
adhuc non vereor earum rerum quas novi, scientiam
profiteri. Quod si, ut cupio, pervenero ad sapientiam,
faciam quod illa monuerit. <hi>R.</hi> Nihil renuo: sed, ut
quaerere coeperam, ita ut lineam nosti, nosti etiam
pilam quam sphaeram nominant? <hi>A.</hi> Novi. <hi>R.</hi> Aeque
utrumque nosti, an aliud alio magis aut minus? <hi>A.</hi> 
Aeque prorsus. Nam in utroque nihil fallor. <hi>R.</hi> Quid
haec, sensibusne percepisti, an intellectu? <hi>A.</hi> Imo
sensus in hoc negotio quasi navim sum expertus.
Nam cum ipsi me ad locum quo tendebam pervexerint,
ubi eos dimisi, et jam velut in solo positus coepi
cogitatione ista volvere, diu mihi vestigia titubarunt.
Quare citius mihi videtur in terra posse navigari,
quam geometricam sensibus percipi, quamvis primo
discentes aliquantum adjuvare videantur. <hi>R.</hi> Ergo
istarum rerum disciplinam, si qua tibi est, non dubitas
vocari scientiam? <hi>A.</hi> Non, si Stoici sinant, qui
scientiam tribuunt nulli, nisi sapienti. Perceptionem
sane istorum me habere non nego, quam etiam stultitiae
concedunt: sed nec istos quidquam pertimesco.
Prorsus haec quae interrogasti scientia teneo: perge
modo; videam quorsum ista quaeris. <hi>R.</hi> Ne propera,
otiosi sumus. Intentus tantum accipe, ne quid temere
concedas. Gaudentem te studeo reddere de rebus quibus
nullum casum pertimescas, et quasi parvum negotium
sit, praecipitare jubes? <hi>A.</hi> Ita Deus faxit, ut
dicis. Itaque arbitrio tuo rogato, et objurgato gravius,
si quidquam tale posthac.</p>
          </div3>
<div3>
            <head>10.</head>
            <p>
 <hi>R.</hi> Ergo lineam in duas lineas per longum
scindi, manifestum tibi est nullo modo posse? <hi>A.</hi> Manifestum. <hi>R.</hi> 
 Quid, transversim? <hi>A.</hi> Quid, nisi infinite
secari posse? <hi>R.</hi> Quid, sphaeram ex una qualibet
parte a medio, ne duos quidem pares circulos habere
posse pariter lucet? <hi>A.</hi> Pariter omnino. <hi>R.</hi> Quid linea et
sphaera? unumne aliquid tibi videntur esse, an quidquam
inter se differunt? <hi>A.</hi> Quis non videat differre
plurimum? <hi>R.</hi> At si aeque illud atque hoc nosti, et tamen
inter se, ut fateris, plurimum differunt, est ergo
differentium rerum scientia indifferens? <hi>A.</hi> Quis enim
negavit? <hi>R.</hi> Tu paulo ante. Nam cum te rogassem
<pb n="0875"/>
quomodo velis Deum nosse, ut possis dicere, Satis
est; respondisti te ideo nequire hoc explicare, quia
nihil haberes perceptum, similiter atque Deum cupis
percipere, nihil enim te scire Deo simile. Quid ergo
nunc? linea vel sphaera similes sunt? <hi>A.</hi> Quis hoc dixerit? <hi>R.</hi> 
 Sed ego quaesiveram, non quid tale scires,
sed quid scires sic, quomodo Deum scire desideras.
Sic enim nosti lineam ut nosti sphaeram, cum se non
sic habeat linea ut se habet sphaera. Quamobrem responde
utrum tibi satis sit sic Deum nosse, ut pilam
illam geometricam nosti; hoc est, ita de Deo nihil, ut
de illa, dubitare.
</p>
          </div3>
        </div2>

<div2>
          <head>CAPUT V.-- <hi>Dissimilium eadem aut par scientia.</hi> </head>
<div3>
            <head>11.</head>
            <p>
 <hi>A.</hi> Quaeso te, quamvis vehementer urgeas atque
convincas, non audeo tamen dicere ita me velle
Deum scire, ut haec scio. Non solum enim res, sed
ipsa etiam scientia mihi videtur esse dissimilis. Primo,
quia nec linea et pila tantum inter se differunt, ut tamen
eorum cognitionem una disciplina non contineat:
nullus autem geometres Deum se docere professus
est. Deinde, si Dei et istarum rerum scientia par esset,
tantum gauderem quod ista novi, quantum me
Deo cognito gavisurum esse praesumo. Nunc autem
permultum haec in illius comparatione contemno, ut
nonnunquam videatur mihi si illum intellexero, et
modo illo quo videri potest videro, haec omnia de mea
notitia esse peritura: siquidem nunc prae illius amore
jam vix mihi veniunt in mentem. <hi>R.</hi> Esto plus te ac
multo plus quam de istis Deo cognito gavisurum, rerum
tamen non intellectus dissimilitudine; nisi forte
alio visu terram, alio serenum coelum intueris, cum tamen
multo plus illius quam hujus aspectus te permulceat.
Oculi autem si non falluntur, credo te interrogatum
utrum tibi tam certum sit terram te videre
quam coelum, tam tibi certum esse respondere debere,
quamvis non tam terrae quam coeli pulchritudine
atque splendore laeteris. <hi>A.</hi> Movet me, fateor,
haec similitudo, adducorque ut assentiar quantum in
suo genere a coelo terram, tantum ab intelligibili Dei
majestate spectamina illa disciplinarum vera et certa
differre.
</p>
          </div3>
        </div2>

<div2>
          <head>CAPUT VI.-- <hi>Sensus animae in quibus percipit Deum.</hi> </head>
<div3>
            <head>12.</head>
            <p>
 <hi>R.</hi> Bene moveris. Promittit enim ratio quae tecum
loquitur, ita se demonstraturam Deum tuae menti,
ut oculis sol demonstratur. Nam mentis quasi sui sunt
oculi sensus animae; disciplinarum autem quaeque
certissima talia sunt, qualia illa quae sole illustrantur,
ut videri possint, veluti terra est atque terrena omnia:
Deus autem est ipse qui illustrat. Ego autem ratio
ita sum in mentibus, ut in oculis est aspectus. Non
enim hoc est habere oculos quod aspicere; aut item
hoc est aspicere quod videre. Ergo animae tribus quibusdam
rebus opus est ut oculos habeat quibus jam
bene uti possit, ut aspiciat, ut videat. Oculi sani mens
est ab omni labe corporis pura, id est, a cupiditatibus
rerum mortalium jam remota atque purgata: quod
<pb n="0876"/>
ei nihil aliud praestat quam fides primo. Quod enim
adhuc ei demonstrari non potest vitiis inquinatae atque
aegrotanti, quia videre nequit nisi sana, si non
credat aliter se non esse visuram, non dat operam
suae sanitati. Sed quid, si credat quidem ita se rem
habere ut dicitur, atque ita se, si videre potuerit, esse
visuram, sanari se tamen posse desperet; nonne se
prorsus abjicit atque contemnit, nec praeceptis medici
obtemperat? <hi>A.</hi> Omnino ita est, praesertim quia ea
praecepta necesse est ut morbus dura sentiat. <hi>R.</hi> Ergo
fidei spes adjicienda est. <hi>A.</hi> Ita credo. <hi>R.</hi> Quid, si et
credat ita se habere omnia, et se speret posse sanari,
ipsam tamen quae promittitur lucem non amet, non
desideret, suisque tenebris, quae jam consuetudine
jucundae sunt, se arbitretur debere interim esse contentam;
nonne medicum illum nihilominus respuit? <hi>A.</hi> 
 Prorsus ita est. <hi>R.</hi> Ergo tertia charitas necessaria
est. <hi>A.</hi> Nihil omnino tam necessarium. <hi>R.</hi> Sine tribus
istis igitur anima nulla sanatur, ut possit Deum suum
videre, id est intelligere.</p>
          </div3>
<div3>
            <head>13.</head>
            <p>
 Cum ergo sanos habuerit oculos, quid restat? <hi>A.</hi> 
 Ut aspiciat. <hi>R.</hi> Aspectus animae, ratio est: sed
quia non sequitur ut omnis qui aspicit videat, aspectus
rectus atque perfectus, id est quem visio sequitur,
virtus vocatur; est enim virtus vel recta vel perfecta
ratio. Sed et ipse aspectus quamvis jam sanos oculos
convertere in lucem non potest, nisi tria illa permaneant:
fides, qua credat ita se rem habere, ad quam
convertendus aspectus est, ut visa faciat beatum; spes
qua cum bene aspexerit, se visurum esse praesumat;
charitas, qua videre perfruique desideret. Jam aspectum
sequitur ipsa visio Dei, qui est finis aspectus;
non quod jam non sit, sed quod nihil amplius habeat
quo se intendat: et haec est vere perfecta virtus, ratio
perveniens ad finem suum, quam beata vita consequitur.
Ipsa autem visio, intellectus est ille qui in
anima est, qui conficitur ex intelligente et eo quod
intelligitur: ut in oculis videre quod dicitur, ex ipso
sensu constat atque sensibili, quorum detracto quolibet,
videri nihil potest.
</p>
          </div3>
        </div2>

<div2>
          <head>CAPUT VII.-- <hi>Fides, spes, charitas quo usque necessariae.</hi> </head>
<div3>
            <head>14.</head>
            <p>
 Ergo cum animae Deum videre, hoc est Deum
intelligere contigerit, videamus utrum adhuc ei tria
illa sint necessaria. Fides quare sit necessaria, cum
jam videat? Spes nihilominus, quia jam tenet. Charitati
vero non solum nihil detrahetur, sed addetur
etiam plurimum. Nam et illam singularem veramque
pulchritudinem cum viderit, plus amabit; et nisi ingenti
amore oculum infixerit, nec ab aspiciendo uspiam
declinaverit, manere in illa beatissima visione
non poterit. Sed dum in hoc corpore est anima, etiamsi
plenissime videat, hoc est intelligat Deum; tamen
quia etiam corporis sensus utuntur opere proprio, si
nihil quidem valent ad fallendum, non tamen nihil ad
non ambigendum, potest adhuc dici fides ea qua his
resistitur, et illud potius verum esse creditur. Item quia
<pb n="0877"/>
in ista vita, quanquam Deo intellecto anima jam beata
sit; tamen, quia multas molestias corporis sustinet,
sperandum est ei post mortem omnia ista incommoda
non futura. Ergo nec spes, dum in hac est vita, animam
deserit. Sed cum post hanc vitam tota se in
Deum collegerit, charitas restat qua ibi teneatur. Nam
neque dicenda est fidem habere quod illa sint vera,
quando nulla falsorum interpellatione sollicitatur;
neque quidquam sperandum ei restat, cum totum secura
possideat. Tria igitur ad animam pertinent, ut
sana sit, ut aspiciat, ut videat. Alia vero tria, fides,
spes et charitas, primo illorum trium et secundo semper
sunt necessaria: tertio vero in hac vita, omnia;
post hanc vitam, sola charitas.
</p>
          </div3>
        </div2>

<div2>
          <head>CAPUT VIII.-- <hi>Quae ad cognoscendum Deum necessaria.</hi> </head>
<div3>
            <head>15.</head>
            <p>
 Nunc accipe, quantum praesens tempus exposcit,
ex illa similitudine sensibilium etiam de Deo
aliquid nunc me docente. Intelligibilis nempe Deus
est, intelligibilia etiam illa disciplinarum spectamina;
tamen plurimum differunt. Nam et terra visibilis, et
lux; sed terra, nisi luce illustrata, videri non potest.
Ergo et illa quae in disciplinis traduntur, quae quisquis
intelligit, verissima esse nulla dubitatione concedit,
credendum est ea non posse intelligi, nisi ab
alio quasi suo sole illustrentur. Ergo quomodo in hoc
sole tria quaedam licet animadvertere; quod est, quod
fulget, quod illuminat: ita in illo secretissimo Deo
quem vis intelligere, tria quaedam sunt; quod est,
quod intelligitur, et quod caetera facit intelligi. Haec
duo, id est, teipsum et Deum, ut intelligas, docere te
audeo. Sed responde quomodo haec acceperis; ut probabilia,
an ut vera? <hi>A.</hi> Plane ut probabilia; et in spem,
quod fatendum est, majorem surrexi: nam praeter
illa duo de linea et pila, nihil abs te dictum est quod
me scire audeam dicere. <hi>R.</hi> Non est mirandum: non
enim quidquam est adhuc ita expositum, ut abs te sit
flagitanda perceptio.
</p>
          </div3>
        </div2>

<div2>
          <head>CAPUT IX.-- <hi>Amor nostri.</hi> </head>
<div3>
            <head>16.</head>
            <p>
 Sed quid moramur? Aggredienda est via: videamus
tamen, quod praecedit omnia, utrum sani simus. <hi>A.</hi> 
 Hoc tu videris, si vel in te, vel in me aliquantum
aspicere potes: ego quaerenti, si quid sentio,
respondebo. <hi>R.</hi> Amasne aliquid praeter tui Deique
scientiam? <hi>A.</hi> Possem respondere, nihil me amare
amplius, pro eo sensu qui mihi nunc est; sed tutius
respondeo nescire me. Nam saepe mihi usu venit ut
cum alia nulla re me crederem commoveri, veniret
tamen aliquid in mentem, quod me multo aliter atque
praesumpseram pungeret. Item saepe, quamvis in cogitationem
res aliqua incidens non me pervellerit, revera
tamen veniens perturbavit plus quam putabam:
sed modo videor mihi tribus tantum rebus posse commoveri:
metu amissionis eorum quos diligo, metu doloris,
metu mortis. <hi>R.</hi> Amas ergo et vitam tecum charissimorum
tuorum, et bonam valetudinem tuam, et vitam
tuam ipsam in hoc corpore: neque enim aliter amissionem
horum metueres. <hi>A.</hi> Fateor, ita est. <hi>R.</hi> Modo
<pb n="0878"/>
ergo, quod non omnes tecum sunt amici tui, et quod
tua valetudo minus integra est, facit animo nonnullam
aegritudinem: nam et id esse consequens video. <hi>A.</hi> 
 Recte vides; negare non possum. <hi>R.</hi> Quid, si te
repente sano esse corpore sentias et probes, tecumque
omnes quos diligis concorditer, liberali otio frui
videas, nonne aliquantum tibi etiam laetitia gestiendum
est? <hi>A.</hi> Vere aliquantum; imo, si haec praesertim, ut dicis,
repente provenerint, quando me capiam; quando
id genus gaudii vel dissimulare permittar? <hi>R.</hi> Omnibus
igitur adhuc morbis animi et perturbationibus agitaris.
Quaenam ergo talium oculorum impudentia est,
velle illum solem videre? <hi>A.</hi> Ita conclusisti quasi
prorsus non sentiam quantum sanitas mea promoverit,
aut quid pestium recesserit, quantumque restiterit.
Fac me istud concedere.
</p>
          </div3>
        </div2>

<div2>
          <head>CAPUT X.-- <hi>Amor rerum corporis et externarum.</hi> </head>
<div3>
            <head>17.</head>
            <p>
 <hi>R.</hi> Nonne vides hos corporis oculos etiam sanos,
luce solis istius saepe repercuti et averti, atque ad illa
sua obscura confugere? Tu autem quid promoveris
cogitas, quid velis videre non cogitas: et tamen tecum
hoc ipsum discutiam, quid profecisse nos putas.
Divitias nullas cupis? <hi>A.</hi> Hoc quidem non nunc primum.
Nam cum triginta tres annos agam, quatuordecim
fere anni sunt ex quo ista cupere destiti, nec
aliud quidquam in his, si quo casu offerrentur, praeter
necessarium victum liberalemque usum cogitavi.
Prorsus mihi unus Ciceronis liber facillime persuasit,
nullo modo appetendas esse divitias, sed si provenerint,
sapientissime atque cautissime administrandas. <hi>R.</hi> 
 Quid honores? <hi>A.</hi> Fateor, eos modo, ac pene his
diebus cupere destiti. <hi>R.</hi> Quid uxor? Nonne te delectat
interdum pulchra, pudica, morigera, litterata,
vel quae abs te facile possit erudiri, afferens etiam
dotis tantum, quoniam contemnis divitias, quantum
eam prorsus nihilo faciat onerosam otio tuo, praesertim
si speres certusque sis nihil ex ea te molestiae
esse passurum? <hi>A.</hi> Quantumlibet velis eam pingere atque
cumulare bonis omnibus, nihil mihi tam fugiendum
quam concubitum esse decrevi: nihil esse sentio
quod magis ex arce dejiciat animum virilem, quam
blandimenta feminea, corporumque ille contactus,
sine quo uxor haberi non potest. Itaque, si ad officium
pertinet sapientis (quod nondum comperi) dare
operam liberis, quisquis rei hujus tantum gratia concumbit,
mirandus mihi videri potest, at vero imitandus
nullo modo: nam tentare hoc periculosius est,
quam posse felicius. Quamobrem, satis, credo, juste
atque utiliter pro libertate animae meae mihi imperavi
non cupere, non quaerere, non ducere uxorem. <hi>R.</hi> Non
ego nunc quaero quid decreveris, sed utrum adhuc
lucteris, an vero jam ipsam libidinem viceris. Agitur
enim de sanitate oculorum tuorum. <hi>A.</hi> Prorsus nihil
hujusmodi quaero, nihil desidero; etiam cum horrore
<pb n="0879"/>
atque aspernatione talia recordor. Quid vis amplius?
Et hoc mihi bonum in dies crescit: nam quanto augetur
spes videndae illius qua vehementer aestuo pulchritudinis,
tanto ad illam totus amor voluptasque
convertitur. <hi>R.</hi> Quid ciborum jucunditas? quantae tibi
curae est? <hi>A.</hi> Ea quae statui non edere, nihil me commovent.
Iis autem quae non amputavi, delectari me
praesentibus fateor, ita tamen ut sine ulla permotione
animi vel visa vel gustata subtrahantur. Cum autem
non adsunt prorsus, non audet haec appetitio se inserere
ad impedimentum cogitationibus meis. Sed
omnino sive de cibo et potu, sive de balneis, caeteraque
corporis voluptate nihil interroges: tantum habere
appeto, quantum in valetudinis opem conferri
potest.
</p>
          </div3>
        </div2>

<div2>
          <head>CAPUT XI.-- <hi>Externa commoda non propter se, sed propter alia vera bona possunt admitti verius quam expeti.</hi> </head>
<div3>
            <head>18.</head>
            <p>
 <hi>R.</hi> Multum profecisti: ea tamen quae restant ad
videndam illam lucem, plurimum impediunt. Sed molior
aliquid quod mihi videtur facile ostendi; aut nihil
edomandum nobis remanere, aut nihil nos omnino
profecisse, omniumque illorum quae resecta credimus
tabem manere. Nam quaero abs te, si tibi persuadeatur
aliter cum multis charissimis tuis te in studio sapientiae
non posse vivere, nisi ampla res aliqua familiaris
necessitates vestras sustinere possit; nonne desiderabis
divitias et optabis? <hi>A.</hi> Assentior. <hi>R.</hi> Quid,
si etiam illud appareat, et multis te persuasurum esse
sapientiam, si tibi de honore auctoritas creverit,
eosque ipsos familiares tuos non posse cupiditatibus
suis modum imponere, seque totos convertere ad
quaerendum Deum, nisi et ipsi fuerint honorati, idque
nisi per tuos honores dignitatemque fieri non posse?
nonne ista etiam desideranda erunt, et ut proveniant
magnopere instandum. <hi>A.</hi> Ita est ut dicis. <hi>R.</hi> Jam de
uxore nihil disputo; fortasse enim non potest, ut ducatur,
existere talis necessitas: quanquam, si ejus
amplo patrimonio certum sit sustentari posse omnes
quos tecum in uno loco vivere otiose cupis, ipsa etiam
concorditer id sinente, praesertim si generis nobilitate
tanta polleat, ut honores illos quos esse necessarios
jam dedisti, per eam facile adipisci possis, nescio
utrum pertineat ad officium tuum ista contemnere. <hi>A.</hi> 
 Quando ego istud sperare audeam?</p>
          </div3>
<div3>
            <head>19.</head>
            <p>
 <hi>R.</hi> Ita istud dicis, quasi ego nunc requiram
quid speres. Non quaero quid negatum non delectet,
sed qui delectet oblatum. Aliud est enim exhausta
pestis, aliud consopita. Ad hoc enim valet quod a
quibusdam doctis viris dictum est, ita omnes stultos
insanos esse, ut male olere omne coenum, quod non
semper, sed dum commoves, sentias. Multum interest
utrum animi desperatione obruatur cupiditas, an
sanitate pellatur. <hi>A.</hi> Quanquam tibi respondere non
possum, nunquam tamen mihi persuadebis ut hac affectione
mentis, qua nunc me esse sentio, nihil me
profecisse arbitrer. <hi>R.</hi> Credo propterea tibi hoc videri,
<pb n="0880"/>
quia quamvis ista optare posses, non tamen
propter seipsa, sed propter aliud expetenda viderentur. <hi>A.</hi> 
 Hoc est quod dicere cupiebam: nam quando
desideravi divitias, ideo desideravi ut dives essem,
honoresque ipsos, quorum cupiditatem modo me perdomuisse
respondi, eorum nescio quo nitore delectatus
volebam; nihilque aliud in uxore semper attendi,
cum attendi, nisi quam mihi efficeret cum
bona fama voluptatem. Tunc erat istorum in me vera
cupiditas; nunc ea omnia prorsus aspernor: sed si ad
illa quae cupio non nisi per haec mihi transitus datur,
non amplectenda appeto, sed subeo toleranda. <hi>R.</hi> 
Optime omnino: nam nec ego ullarum rerum vocandam
puto cupiditatem, quae propter aliud requiruntur.
</p>
          </div3>
        </div2>

<div2>
          <head>CAPUT XII.-- <hi>Nihil expetendum nisi quatenus conducit ad summum bonum, nihil horrendum nisi quatenus avocat.</hi> </head>
<div3>
            <head>20.</head>
            <p>
 Sed quaero abs te, cur eos homines quos diligis,
vel vivere, vel tecum vivere cupias? <hi>A.</hi> Ut animas
nostras et Deum simul concorditer inquiramus. Ita
enim facile cui priori contingit inventio, caeteros eo
sine labore perducit. <hi>R.</hi> Quid, si nolunt haec illi quaerere? <hi>A.</hi> 
 Persuadebo ut velint. <hi>R.</hi> Quid, si non possis,
vel quod se invenisse jam, vel quod ista non posse
inveniri arbitrantur, vel quod aliarum rerum curis et
desiderio praepediuntur? <hi>A.</hi> Habebo eos, et ipsi me,
sicut possumus. <hi>R.</hi> Quid, si te ab inquirendo etiam
impediat eorum praesentia? nonne laborabis atque
optabis, si aliter esse non possunt, non tecum esse
potius quam sic esse? <hi>A.</hi> Fateor, ita est ut dicis. <hi>R.</hi> 
 Non igitur eorum vel vitam vel praesentiam propter
seipsam, sed propter inveniendam sapientiam
cupis? <hi>A.</hi> Prorsus assentior. <hi>R.</hi> Quid? ipsam vitam
tuam si tibi certum esset impedimento esse ad comprehendendam
sapientiam, velles eam manere? <hi>A.</hi> 
Omnino eam fugerem. <hi>R.</hi> Quid? si docereris, tam te
relicto isto corpore, quam in ipso constitutum, posse
ad sapientiam pervenire, curares utrum hic, an in
alia vita eo quod diligis fruereris? <hi>A.</hi> Si nihil me pejus
excepturum intelligerem, quod retroageret ab eo
quo progressus sum, non curarem. <hi>R.</hi> Nunc ergo
propterea mori times, ne aliquo pejore malo involvaris,
quo tibi auferatur divina cognitio. <hi>A.</hi> Non solum
ne auferatur timeo, si quid forte percepi, sed
etiam ne intercludatur mihi aditus eorum quibus percipiendis
inhio; quamvis quod jam teneo, mecum
mansurum putem. <hi>R.</hi> Non igitur et vitam istam propter
seipsam, sed propter sapientiam vis manere. <hi>A.</hi> 
 Sic est.</p>
          </div3>
<div3>
            <head>21.</head>
            <p>
 <hi>R.</hi> Dolor corporis restat, qui te fortasse vi sua
commovet. <hi>A.</hi> Et ipsum non ob aliud vehementer formido,
nisi quia me impedit a quaerendo. Quanquam
enim acerrimo his diebus dentium dolore torquerer,
non quidem sinebar animo volvere, nisi ea quae jam
forte didiceram; a discendo autem penitus impediebar,
ad quod mihi tota intentione animi opus erat: tamen
mihi videbatur, si se ille mentibus meis veritatis fulgor
<pb n="0881"/>
aperiret, aut me non sensurum fuisse illum dolorem,
aut certe pro nihilo toleraturum. Sed quia etsi nihil
majus aliquando pertuli, tamen saepe cogitans quanto
graviores possint accidere, cogor interdum Cornelio
Celso assentiri, qui ait summum bonum esse sapientiam,
summum autem malum dolorem corporis. Nec
ejus ratio mihi videtur absurda. Nam quoniam duabus,
inquit, partibus compositi sumus, ex animo scilicet
et corpore, quarum prior pars est animus melior,
deterius corpus est, summum bonum est melioris
partis optimum, summum autem malum pessimum
deterioris: est autem optimum in animo sapientia,
est in corpore pessimum dolor. Summum igitur
bonum hominis sapere, summum malum dolere, sine
ulla, ut opinor, falsitate concluditur. <hi>R</hi> Posterius
ista videbimus. Aliud enim fortasse nobis ipsa ad
quam pervenire nitimur sapientia persuadebit. Si autem
hoc esse verum ostenderit, hanc de summo bono
et summo malo sententiam sine dubitatione tenebimus.
</p>
          </div3>
        </div2>

<div2>
          <head>CAPUT XIII.-- <hi>Quomodo et quibus gradibus perspiciatur sapientia. Amor verus.</hi> </head>
<div3>
            <head>22.</head>
            <p>
 Nunc illud quaerimus, qualis sis amator sapientiae,
quam castissimo conspectu atque amplexu, nullo
interposito velamento quasi nudam videre ac tenere
desideras, qualem se illa non sinit, nisi paucissimis
et electissimis amatoribus suis. An vero si alicujus
pulchrae feminae amore flagrares, jure se tibi non
daret, si aliud abs te quidquam praeter se amari comperisset;
sapientiae se tibi castissima pulchritudo, nisi
solam arseris, demonstrabit? <hi>A.</hi> Quid ergo adhuc
suspendor infelix, et cruciatu miserabili differor? Jam
certe ostendi nihil aliud me amare, siquidem quod
non propter se amatur, non amatur. Ego autem solam
propter se amo sapientiam, caetera vero vel adesse
mihi volo, vel deesse timeo propter ipsam; vitam,
quietem, amicos. Quem modum autem potest habere
illius pulchritudinis amor, in qua non solum non invideo
caeteris, sed etiam plurimos quaero qui mecum
appetant, mecum inhient, mecum teneant, mecumque
perfruantur; tanto mihi amiciores futuri, quanto
erit nobis amata communior.</p>
          </div3>
<div3>
            <head>23.</head>
            <p>
 <hi>R.</hi> Prorsus tales esse amatores sapientiae decet.
Tales quaerit illa cujus vere casta est, et sine ulla
contaminatione conjunctio. Sed non ad eam una via
pervenitur. Quippe pro sua quisque sanitate ac firmitate
comprehendit illud singulare ac verissimum
bonum. Lux est quaedam ineffabilis et incomprehensibilis
mentium. Lux ista vulgaris nos doceat quantum
potest, quomodo se illud habeat. Nam sunt nonnulli
oculi tam sani et vegeti, qui se, mox ut aperti fuerint,
in ipsum solem sine ulla trepidatione convertant. His
quodammodo ipsa lux sanitas est, nec doctore indigent,
sed sola fortasse admonitione. His credere,
sperare, amare satis est. Alii vero ipso quem videre
vehementer desiderant, fulgore feriuntur, et eo non
viso saepe in tenebras cum delectatione redeunt. Quibus
<pb n="0882"/>
periculosum est, quamvis jam talibus ut sani recte
dici possint, velle ostendere quod adhuc videre non
valent. Ergo isti exercendi sunt prius, et eorum amor
utiliter differendus atque nutriendus est. Primo enim
quaedam illis demonstranda sunt quae non per se lucent,
sed per lucem videri possint, ut vestis, aut paries,
aut aliquid horum. Deinde quod non per se quidem,
sed tamen per illam lucem pulchrius effulgeat, ut
aurum, argentum et similia, nec tamen ita radiatum
ut oculos laedat. Tunc fortasse terrenus iste ignis modeste
demonstrandus est, deinde sidera, deinde luna,
deinde aurorae fulgor, et albescentis coeli nitor. In
quibus seu citius seu tardius, sive per totum ordinem,
sive quibusdam contemptis, pro sua quisque valetudine
assuescens, sine trepidatione et cum magna voluptate
solem videbit. Tale aliquid sapientiae studiosissimis,
nec acute, jam tamen videntibus, magistri
optimi faciunt. Nam ordine quodam ad eam pervenire
bonae disciplinae officium est, sine ordine autem vix
credibilis felicitatis. Sed hodie satis, ut puto, scripsimus;
parcendum est valetudini.
</p>
          </div3>
        </div2>

<div2>
          <head>CAPUT XIV.-- <hi>Ipsa sapientia medetur oculis ut videri possit.</hi> </head>
<div3>
            <head>24.</head>
            <p>
 <hi>A.</hi> Et alio die: Da, quaeso, inquam, jam si
potes, illum ordinem. Duc, age qua vis, per quae vis,
quomodo vis. Impera quaevis dura, quaelibet ardua,
quae tamen in mea potestate sint, per quae me quo
desidero, perventurum esse non dubitem. <hi>R.</hi> Unum
est quod tibi possum praecipere nihil plus novi. Penitus
esse ista sensibilia fugienda, cavendumque magnopere,
dum hoc corpus agimus, ne quo eorum visco
pennae nostrae impediantur, quibus integris perfectisque
opus est, ut ad illam lucem ab his tenebris evolemus:
quae se ne ostendere quidem dignatur in hac
cavea inclusis, nisi tales fuerint ut ista vel effracta
vel dissoluta possint in auras suas evadere. Itaque,
quando fueris talis ut nihil te prorsus terrenorum
delectet, mihi crede, eodem momento, eodem puncto
temporis videbis quod cupis. <hi>A.</hi> Quando istud erit,
oro te? Non enim puto posse mihi haec in summum
venire contemptum, nisi videro illud in cujus comparatione
ista sordescant.</p>
          </div3>
<div3>
            <head>25.</head>
            <p>
 <hi>R.</hi> Hoc modo posset et iste oculus corporis dicere:
Tum tenebras non amabo, cum solem videro.
Videtur enim quasi et hoc ad ordinem pertinere, quod
longe est secus. Amat enim tenebras, eo quod sanus
non est; solem autem nisi sanus videre non potest.
Et in eo saepe fallitur animus, ut sanum se putet et sese
jactet; et quia nondum videt, veluti jure conqueritur.
Novit autem illa pulchritudo quando se ostendat. Ipsa
enim medici fungitur munere, meliusque intelligit qusint
sani, quam iidem ipsi qui sanantur. Nos autem quantum
emerserimus, videmur nobis videre: quantum
autem mersi eramus, et quo progressi fueramus, nec
cogitare, nec sentire permittimur, et in comparatione
gravioris morbi sanos esse nos credimus. Nonne vides
quam veluti securi hesterno die pronuntiaveramus,
nulla jam nos peste detineri, nihilque amare nisi sapientiam;
<pb n="0883"/>
caetera vero non nisi propter istam quaerere
aut velle? Quam tibi sordidus, quam foedus, quam
exsecrabilis, quam horribilis complexus femineus videbatur,
quando inter nos de uxoris cupiditate quaesitum
est! Certe ista nocte vigilantes, cum rursus eadem
nobiscum ageremus, sensisti quam te aliter quam
praesumpseras, imaginatae illae blanditiae et amara suavitas
titillaverit; longe quidem longe minus quam
solet, sed item longe aliter quam putaveras; ut sic
tibi secretissimus ille medicus utrumque demonstraret,
et unde cura ejus evaseris, et quid curandum remaneat.</p>
          </div3>
<div3>
            <head>26.</head>
            <p>
 <hi>A.</hi> Tace, obsecro, tace. Quid crucias? quid
tantum fodis alteque descendis? Jam flere non duro,
jamjam nihil promitto, nihil praesumo, ne me de istis
rebus interroges. Certe dicis quod ille ipse quem videre
ardeo, noverit quando sim sanus; faciat quod
placet: quando placet sese ostendat; jam me totum
ejus clementiae curaeque committo. Semel de illo credidi
quod sic erga se affectos sublevare non cesset.
Ego nihil de mea sanitate, nisi cum illam pulchritudinem
videro, pronuntiabo. <hi>R.</hi> Prorsus nihil aliud
facias. Sed jam cohibe te a lacrymis, et stringe animum.
Multum omnino flevisti, et hoc omnino morbus
iste pectoris tui graviter accipit. <hi>A.</hi> Modum vis
habere lacrymas meas, cum miseriae meae modum
non videam? aut valetudinem corporis considerare
me jubes, cum ego ipse tabe confectus sim? Sed,
quaeso te, si quid in me vales, ut me tentes per aliqua
compendia ducere, ut vel vicinitate nonnulla lucis
illius, quam, si quid profeci, tolerare jam possum,
pigeat oculos referre ad illas tenebras, quas reliqui;
si tamen relictae dicendae sunt, quae caecitati meae
adhuc blandiri audent.
</p>
          </div3>
        </div2>

<div2>
          <head>CAPUT XV.-- <hi>Anima quomodo cognoscitur. Fiducia erga Deum.</hi> </head>
<div3>
            <head>27.</head>
            <p>
 <hi>R.</hi> Concludamus, si placet, hoc primum volumen,
ut jam in secundo aliquam, quae commoda
occurrerit, aggrediamur viam. Non enim huic affectioni
tuae a moderata exercitatione cessandum est. <hi>A.</hi> 
 Non sinam omnino concludi hunc libellum, nisi
mihi modicum quo intentus sim de vicinia lucis aperueris. <hi>R.</hi> 
 Gerit tibi ille medicus morem. Nam nescio
quis me quo te ducam fulgor invitat et tangit. Itaque
accipe intentus. <hi>A.</hi> Duc, oro te, ac rape quo vis. <hi>R.</hi> 
Animam te certe dicis, et Deum velle cognoscere? <hi>A.</hi> 
 Hoc est totum negotium meum. <hi>R.</hi> Nihilne amplius? <hi>A.</hi> 
 Nihil prorsus. <hi>R.</hi> Quid? veritatem non vis comprehendere? <hi>A.</hi> 
 Quasi vero possim haec nisi per illam
cognoscere. <hi>R.</hi> Ergo prius ipsa cognoscenda est, per
quam possunt illa cognosci. <hi>A.</hi> Nihil abnuo. <hi>R.</hi> Primo
itaque illud videamus, cum duo verba sint veritas et
verum, utrum tibi etiam res duae istis verbis significari,
an una videatur. <hi>A.</hi> Duae res videntur. Nam,
ut aliud est castitas, aliud castum, et multa in hunc
modum; ita credo aliud esse veritatem, et aliud quod
verum dicitur. <hi>R.</hi> Quod horum duorum putas esse
praestantius! <hi>A.</hi> Veritatem opinor. Non enim casto
castitas, sed castitate fit castum; ita etiam, si quid
<pb n="0884"/>
verum est, veritate utique verum est.</p>
          </div3>
<div3>
            <head>28.</head>
            <p>
 <hi>R.</hi> Quid? cum castus aliquis moritur, censes
mori etiam castitatem? <hi>A.</hi> Nullo modo. <hi>R.</hi> Ergo,
cum interit aliquid quod verum est, non interit veritas. <hi>A.</hi> 
 Quomodo autem interit aliquid verum? Non
enim video. <hi>R.</hi> Miror te istud quaerere: nonne ante
oculos nostros millia rerum videmus interire? Nisi
forte putas hanc arborem, aut esse arborem, sed veram
non esse, aut certe interire non posse. Quamvis enim
non credas sensibus, possisque respondere, ignorare
te prorsus utrum arbor sit; tamen illud non negabis,
ut opinor, veram esse arborem, si arbor est: non
enim hoc sensu, sed intelligentia judicatur. Si enim
falsa arbor est, non est arbor; si autem arbor est,
vera sit necesse est. <hi>A.</hi> Concedo istud. <hi>R.</hi> Quid illud
alterum? nonne concedis hoc genus rerum esse arborem,
quod nascatur et intereat? <hi>A.</hi> Negare non
possum. <hi>R.</hi> Concluditur ergo aliquid quod verum sit,
interire. <hi>A.</hi> Non contravenio. <hi>R.</hi> Quid illud? nonne
tibi videtur intereuntibus rebus veris veritatem non
interire, ut non mori casto mortuo castitatem? <hi>A.</hi> 
Jam et hoc concedo, et magnopere quid moliaris,
exspecto. <hi>R.</hi> Ergo attende. <hi>A.</hi> Isthic sum.</p>
          </div3>
<div3>
            <head>29.</head>
            <p>
 <hi>R.</hi> Verane tibi videtur ista sententia: Quidquid
est, alicubi esse cogitur? <hi>A.</hi> Nihil me sic ducit
ad consentiendum. <hi>R.</hi> Fateris autem esse veritatem? <hi>A.</hi> 
 Fateor. <hi>R.</hi> Ergo ubi sit, necesse est quaeramus;
non est enim in loco, nisi forte aut esse in loco aliquid
aliud praeter corpus, aut veritatem corpus esse
arbitraris. <hi>A.</hi> Nihil horum puto. <hi>R.</hi> Ubinam igitur
illam esse credis? Non enim nusquam est quam esse
concedimus. <hi>A.</hi> Si scirem ubi esset, nihil fortasse
amplius quaererem. <hi>R.</hi> Saltem ubi non sit, potes
cognoscere? <hi>A.</hi> si commemores, fortasse potero. <hi>R.</hi> 
 Non est certe in rebus mortalibus. Quidquid enim
est, in aliquo non potest manere, si non maneat illud
in quo est: manere autem, etiam rebus veris intereuntibus,
veritatem paulo ante concessum est. Non
igitur est veritas in rebus mortalibus. Est autem veritas,
et non est nusquam. Sunt igitur res immortales.
Nihil autem verum in quo veritas non est. Conficitur
itaque non esse vera, nisi quae sunt immortalia.
Et omnis falsa arbor, non est arbor, et falsum
lignum non est lignum, et falsum argentum non est
argentum, et omnino quidquid falsum est, non est.
Omne autem quod verum non est, falsum est. Nulla
igitur recte dicuntur esse, nisi immortalia. Hanc tu
tecum ratiunculam diligenter considera, ne quid tibi
concedendum non esse videatur. Si enim rata est
totum negotium pene confecimus, quod in alio fortasse
libro melius apparebit.</p>
          </div3>
<div3>
            <head>30.</head>
            <p>
 <hi>A.</hi> Habeo gratiam, et ista mecum atque adeo
tecum, quando in silentio sumus, diligenter cauteque
tractabo, si nullae se tenebrae immittant, suique
etiam, quod vehementer formido, mihi faciant delectationem. <hi>R.</hi> 
 Constanter Deo crede, eique te totum
committe quantum potes. Noli esse velle quasi proprius
et in tua potestate; sed ejus clementissimi et
<pb n="0885"/>
utilissimi Domini te servum esse profitere. Ita enim
te ad se sublevare non desinet, nihilque tibi evenire
permittet, nisi quod tibi prosit, etiam si nescias. <hi>A.</hi> 
 Audio, credo, et quantum possum obtempero;
plurimumque ipsum deprecor, ut plurimum possim,
<pb n="0886"/>
nisi quid forte amplius a me desideras. <hi>R.</hi> Bene habet
interim, facies postea quidquid jam visus ipse
praeceperit.
</p>
          </div3>
        </div2>
      </div1>

<div1>
        <head> <hi>LIBER SECUNDUS.</hi> In eo secum Augustinus de vero et falso copiose disputat, ut demum veritatis perpetuitate bene perspecta, animam ipsam hominis, quae veritatis sedes est, immortalem esse concludat.</head>
<div2>
          <head>CAPUT PRIMUM.-- <hi>De immortalitate hominis.</hi> </head>
<div3>
            <head>1.</head>
            <p>
 <hi>A.</hi> Satis intermissum est opus nostrum, et impatiens
<pb n="0885"/>est amor, nec lacrymis modus fit, nisi amori
detur quod amatur: quare, aggrediamur librum secundum. <hi>R.</hi> 
 Aggrediamur. <hi>A.</hi> Credamus Deum affuturum. <hi>R.</hi> 
 Credamus sane, si vel hoc in potestate
nostra est. <hi>A.</hi> Potestas nostra ipse est. <hi>R.</hi> Itaque ora
brevissime ac perfectissime, quantum potes. <hi>A.</hi> Deus
semper idem, noverim me, noverim te. Oratum est. <hi>R.</hi> 
 Tu qui vis te nosse, scis esse te? <hi>A.</hi> Scio. <hi>R.</hi> Unde
scis? <hi>A.</hi> Nescio. <hi>R.</hi> Simplicem te sentis, anne multiplicem? <hi>A.</hi> 
 Nescio. <hi>R.</hi> Moveri te scis? <hi>A.</hi> Nescio. <hi>R.</hi> 
 Cogitare te scis? <hi>A.</hi> Scio. <hi>R.</hi> Ergo verum est cogitare
te. <hi>A.</hi> Verum. <hi>R.</hi> Immortalem te esse scis? <hi>A.</hi> 
 Nescio. <hi>R.</hi> Horum omnium quae te nescire dixisti,
quid scire prius mavis? <hi>A.</hi> Utrum immortalis sim. <hi>R.</hi> 
 Vivere igitur amas? <hi>A.</hi> Fateor. <hi>R.</hi> Quid, cum te
immortalem esse didiceris? satisne erit? <hi>A.</hi> Erit id
quidem magnum, sed id mihi parum. <hi>R.</hi> Hoc tamen
quod parum est quantum gaudebis? <hi>A.</hi> Plurimum. <hi>R.</hi> 
 Nihil jam flebis? <hi>A.</hi> Nihil omnino. <hi>R.</hi> Quid, si
ipsa vita talis esse inveniatur, ut in ea tibi nihil amplius
quam nosti, nosse liceat? temperabis a lacrymis? <hi>A.</hi> 
 Imo tantum flebo ut vita nulla sit. <hi>R.</hi> Non igitur
vivere propter ipsum vivere amas, sed propter scire. <hi>A.</hi> 
 Cedo conclusioni. <hi>R.</hi> Quid, si eadem ipsa rerum
scientia miserum faciat? <hi>A.</hi> Nullo id quidem pacto
fieri posse credo. Sed si ita est, nemo esse beatus
potest; non enim nunc aliunde sum miser, nisi rerum
ignorantia. Quod si et rerum scientia miserum facit,
sempiterna miseria est. <hi>R.</hi> Jam video totum quod cupis.
Nam, quoniam neminem scientia miserum esse
credis, ex quo probabile est ut intelligentia efficiat
beatum; beatus autem nemo nisi vivens, et nemo
vivit qui non est: esse vis, vivere et intelligere; sed esse
ut vivas, vivere ut intelligas. Ergo esse te scis, vivere
te scis, intelligere te scis. Sed utrum ista semper futura
sint, an nihil horum futurum sit, an maneat aliquid semper,
et aliquid intercidat, an minui et augeri haec possint,
cum omnia mansura sint, nosse vis. <hi>A.</hi> Ita est. <hi>R.</hi> Si
igitur probaverimus semper nos esse victuros, sequetur
etiam semper futuros. <hi>A.</hi> Sequetur. <hi>R.</hi> Restabit
quaerere de intelligendo.
</p>
          </div3>
        </div2>

<div2>
          <head>CAPUT II.-- <hi>Veritas perpetua.</hi> </head>
<div3>
            <head>2.</head>
            <p>
 <hi>A.</hi> Manifestissimum ordinem video atque brevissimum. <hi>R.</hi> 
 Hic ergo esto nunc, ut interroganti
<pb n="0886"/>
caute firmeque respondeas. <hi>A.</hi> Isthic sum. <hi>R.</hi> Si manebit
semper mundus iste, verum est mundum semper
mansurum esse? <hi>A.</hi> Quis hoc dubitet? <hi>R.</hi> Quid,
si non manebit? nonne ita verum est mundum non
esse mansurum? <hi>A.</hi> Nihil resisto. <hi>R.</hi> Quid, cum interierit,
si interiturus est? nonne tunc id erit verum,
mundum interisse? Nam quamdiu verum non est
mundum occidisse, non occidit: repugnat igitur ut
mundus occiderit, et verum non sit mundum occidisse. <hi>A.</hi> 
 Et hoc concedo. <hi>R.</hi> Quid illud? Videturne
tibi verum aliquid esse posse, ut veritas non sit? <hi>A.</hi> 
 Nullo modo. <hi>R.</hi> Erit igitur veritas, etiamsi mundus
intereat. <hi>A.</hi> Negare non possum. <hi>R.</hi> Quid, si ipsa
veritas occidat? nonne verum erit veritatem occidisse? <hi>A.</hi> 
 Et istud quis negat? <hi>R.</hi> Verum autem non
potest esse, si veritas non sit. <hi>A.</hi> Jam hoc paulo ante
concessi. <hi>R.</hi> Nullo modo igitur occidet veritas. <hi>A.</hi> 
 Perge ut coepisti, nam ista collectione nihil est
verius.
</p>
          </div3>
        </div2>

<div2>
          <head>CAPUT III.-- <hi>Si falsitas semper erit, et sine sensu esse non poterit, sequitur animam aliquam semper exstituram.</hi> </head>
<div3>
            <head>3.</head>
            <p>
 <hi>R.</hi> Nunc respondeas mihi velim, utrum tibi
sentire anima videatur, an corpus? <hi>A.</hi> Anima videtur. <hi>R.</hi> 
 Quid? intellectus videtur tibi ad animam pertinere? <hi>A.</hi> 
 Prorsus videtur. <hi>R.</hi> Ad solam animam, an
ad aliquid aliud? <hi>A.</hi> Nihil aliud video praeter animam,
nisi Deum, ubi intellectum esse credam. <hi>R.</hi> Jam illud
videamus. Si tibi quispiam istum parietem non esse
parietem, sed arborem diceret, quid putares? <hi>A.</hi> Aut
ejus sensum, aut meum falli, aut hoc nomine ab eo
parietem vocari. <hi>R.</hi> Quid, si et illi species arboris in
eo appareat, et tibi parietis? nonne poterit utrumque
verum esse? <hi>A.</hi> Nullo modo; quia una eademque res,
et arbor et paries esse non potest. Quamvis enim singulis
nobis singula esse videantur, necesse est unum
nostrum imaginationem falsam pati. <hi>R.</hi> Quid, si nec
paries nec arbor est, et ambo fallimini? <hi>A.</hi> Potest id
quidem. <hi>R.</hi> Hoc ergo unum superius praetermiseras. <hi>A.</hi> 
 Fateor. <hi>R.</hi> Quid, si agnoscatis aliud vobis videri
quam est? numquidnam fallimini? <hi>A.</hi> Non. <hi>R.</hi> Potest
igitur et falsum esse quod videtur, et non falli cui
videtur. <hi>A.</hi> Potest. <hi>R.</hi> Confitendum est igitur non eum
falli qui falsa videt, sed eum qui assentitur falsis. <hi>A.</hi> 
 Plane confitendum. <hi>R.</hi> Quid ipsum falsum? quare
falsum est? <hi>A.</hi> Quod aliter sese habet quam videtur.
<pb n="0887"/> <hi>R.</hi> 
 Si ergo non sint quibus videatur, nihil est falsum. <hi>A.</hi> 
 Sequitur. <hi>R.</hi> Non igitur est in rebus falsitas, sed
in sensu: non autem fallitur qui falsis non assentitur.
Conficitur ut aliud simus nos, aliud sensus; siquidem,
cum ipse fallitur, possumus nos non falli. <hi>A.</hi> Nihil
habeo quod contradicam. <hi>R.</hi> Sed numquid, cum anima
fallitur, audes te dicere non esse falsum? <hi>A.</hi> Quo
pacto istud audeam? <hi>R.</hi> At nullus sensus sine anima,
nulla falsitas sine sensu. Aut operatur igitur anima,
aut cooperatur falsitati. <hi>A.</hi> Trahunt praecedentia consensionem.</p>
          </div3>
<div3>
            <head>4.</head>
            <p>
 <hi>R.</hi> Illud nunc responde, utrum tibi videatur
posse fieri ut aliquando falsitas non sit. <hi>A.</hi> Quomodo
mihi hoc videri potest, cum tanta sit difficultas inveniendae
veritatis, ut absurdius dicatur falsitatem quam
veritatem esse non posse? <hi>R.</hi> Numquidnam arbitraris
eum qui non vivit, posse sentire? <hi>A.</hi> Non potest fieri. <hi>R.</hi> 
 Confectum est animam semper vivere. <hi>A.</hi> Nimis
cito urges me in gaudia: pedetentim, quaeso. <hi>R.</hi> Atqui,
si recte illa concessa sunt, nihil de hac re dubitandum
video. <hi>A.</hi> Nimis cito est, inquam. Itaque
facilius adducor ut me temere aliquid concessisse arbitrer,
quam ut jam securus de immortalitate animae
fiam. Tamen evolve istam conclusionem, et quomodo
id effectum sit ostende. <hi>R.</hi> Falsitatem dixisti sine sensu
esse non posse, et eam non esse non posse: semper
igitur est sensus. At nullus sensus sine anima: anima
igitur sempiterna est. Nec valet sentire, nisi vivat.
Semper igitur anima vivit.
</p>
          </div3>
        </div2>

<div2>
          <head>CAPUT IV.-- <hi>Ex falsitatis seu veritatis perpetuitate possitne colligi animae immortalitas.</hi> </head>
<div3>
            <head>5.</head>
            <p>
 <hi>A.</hi> O plumbeum pugionem! Posses enim concludere
hominem esse immortalem, si tibi concessissem
nunquam istum mundum esse posse sine homine,
eumque mundum esse sempiternum. <hi>R.</hi> Bene quidem
vigilas. Sed tamen non parum est quod confecimus,
rerum naturam sine anima esse non posse, nisi forte
in rerum natura falsitas aliquando non erit. <hi>A.</hi> Istud
quidem consequens esse confiteor. Sed jam amplius
deliberandum censeo, utrum superius concessa non
nutent. Non enim parvum gradum ad animae immortalitatem
factum esse video. <hi>R.</hi> Satisne considerasti,
ne quid temere dederis? <hi>A.</hi> Satis quidem, sed nihil
video quo me arguam temeritatis. <hi>R.</hi> Ergo confectum
est rerum naturam sine anima viva esse non posse. <hi>A.</hi> 
 Confectum hactenus, ut possint vicissim aliae nasci,
aliae mori. <hi>R.</hi> Quid, si de natura rerum falsitas auferatur?
nonne fiet ut vera sint omnia? <hi>A.</hi> Consequi
video. <hi>R.</hi> Responde unde tibi videatur paries iste verus
esse. <hi>A.</hi> Quia ejus non fallor aspectu. <hi>R.</hi> Ergo
quia ita est ut videtur. <hi>A.</hi> Etiam. <hi>R.</hi> Si igitur aliquid
inde falsum est quod aliter videtur atque est, inde
verum quod ita ut est videtur; ablato eo cui videtur,
nec falsum quidquam, nec verum est. At si falsitas in
rerum natura non sit, vera sunt omnia. Nec videri
quidquam nisi viventi animae potest. Manet igitur
anima in rerum natura, si auferri falsitas non potest;
manet, si potest. <hi>A.</hi> Video robustius quidem esse factum
<pb n="0888"/>
quod jam conclusum erat; sed nihil hac adjectione
promovimus. Nihilominus enim manet illud
quod plurimum me movet, nasci animas et interire,
atque ut non desint mundo, non earum immortalitate,
sed successione provenire.</p>
          </div3>
<div3>
            <head>6.</head>
            <p>
 <hi>R.</hi> Videnturne tibi quaeque corporea, id est sensibilia,
intellectu posse comprehendi? <hi>A.</hi> Non videntur. <hi>R.</hi> 
 Quid illud? videtur tibi sensibus uti Deus ad
res cognoscendas? <hi>A.</hi> Nihil audeo de hac re temere
affirmare; sed quantum conjicere datur, nullo modo
Deus utitur sensibus. <hi>R.</hi> Ergo concludimus non sentire
posse nisi animam. <hi>A.</hi> Conclude interim quantum
probabiliter licet. <hi>R.</hi> Quid illud? dasne istum parietem,
si verus paries non sit, non esse parietem? <hi>A.</hi> 
Nihil hoc facilius dederim. <hi>R.</hi> Neque quidquam, si
verum corpus non sit, corpus esse? <hi>A.</hi> Tale etiam
hoc est. <hi>R.</hi> Ergo si nihil verum est, nisi ita sit ut
videtur; nec quidquam corporeum videri nisi sensibus
potest; nec sentire, nisi anima; nec, si verum corpus
non sit, corpus esse: restat ut corpus esse non possit,
nisi anima fuerit. <hi>A.</hi> Nimis urges, et quid resistam
non habeo.
</p>
          </div3>
        </div2>

<div2>
          <head>CAPUT V.-- <hi>Verum quid sit.</hi> </head>
<div3>
            <head>7.</head>
            <p>
 <hi>R.</hi> Attende in ista diligentius. <hi>A.</hi> En Adsum. <hi>R.</hi> 
Certe hic lapis est; et ita verus est, si non se habet
aliter ac videtur; et lapis non est, si verus non est;
et non nisi sensibus videri potest. <hi>A.</hi> Etiam. <hi>R.</hi> Non
sunt igitur lapides in abditissimo terrae gremio, nec
omnino ubi non sunt qui sentiant: nec iste lapis esset,
nisi eum videremus; nec lapis erit cum discesserimus,
nemoque alius eum praesens videbit. Nec, si
loculos bene claudas, quamvis multa in eis incluseris,
aliquid habebunt. Nec prorsus ipsum lignum intrinsecus
lignum est. Fugit enim omnes sensus quidquid
in altitudine est corporis minime perlucentis, quod
non esse omnino cogitur. Etenim si esset, verum esset;
nec verum quidquam est, nisi quod ita est ut
videtur: illud autem non videtur; non est igitur verum:
nisi quid habes ad haec quod respondeas. <hi>A.</hi> De
iis quidem quae concessi, hoc natum esse video; sed
absurdum ita est, ut quidquid vis illorum facilius negem,
quam hoc verum esse concedam. <hi>R.</hi> Nihil repugno.
Vide ergo quid dicere velis: corporea nisi
sensibus videri posse, an sentire nisi animam, an esse
lapidem vel quid aliud, sed verum non esse, an ipsum
verum aliter esse definiendum. <hi>A.</hi> Isthuc ipsum, oro
te, ultimum videamus.</p>
          </div3>
<div3>
            <head>8.</head>
            <p>
 <hi>R.</hi> Defini ergo verum. <hi>A.</hi> Verum est quod ita se
habet ut cognitori videtur, si velit possitque cognoscere. <hi>R.</hi> 
 Non erit igitur verum quod nemo potest cognoscere?
Deinde, si falsum est quod aliter quam est,
videtur; quid, si alteri videatur hic lapis, lapis; alteri
lignum? eadem res et falsa et vera erit? <hi>A.</hi> Illud me
magis superius movet, quomodo si quid cognosci non
potest, eo fiat ut verum non sit. Nam quod simul una
res, et vera et falsa est, non nimis curo. Etenim video
unam rem diversis comparatam, simul et majorem
et minorem esse. Sed ex eo istud contingit, quod nihil
per se majus aut minus est. Comparationis enim
<pb n="0889"/>
sunt ista nomina. <hi>R.</hi> At si dicis nihil esse verum per
se, non times ne sequatur ut nihil sit per se? Unde
enim lignum est hoc, inde etiam verum lignum est.
Nec fieri potest ut per seipsum, id est sine cognitore
lignum sit, et verum lignum non sit. <hi>A.</hi> Ergo illud
dico et sic definio, nec vereor ne definitio mea ob hoc
improbetur, quod nimis brevis est: nam verum mihi
videtur esse id quod est. <hi>R.</hi> Nihil ergo erit falsum,
quia quidquid est, verum est. <hi>A.</hi> In magnas angustias
me conjecisti, nec invenio prorsus quid respondeam.
Ita fit ut cum aliter doceri nolim quam istis interrogationibus,
verear jam tamen interrogari.
</p>
          </div3>
        </div2>

<div2>
          <head>CAPUT VI.-- <hi>Unde falsitas, et ubi.</hi> </head>
<div3>
            <head>9.</head>
            <p>
 <hi>R.</hi> Deus cui nos commisimus, sine dubitatione
fert opem, et de his angustiis liberat nos, modo credamus,
et eum rogemus devotissime. <hi>A.</hi> Nihil plane
libentius hoc loco fecerim; nam nusquam tantam caliginem
pertuli. Deus, Pater noster, qui ut oremus
hortaris, qui et hoc quod rogaris praestas; siquidem
cum te rogamus, melius vivimus, melioresque sumus:
exaudi me palpitantem in his tenebris, et mihi dexteram
porrige. Praetende mihi lumen tuum, revoca me
ab erroribus; te duce in me redeam et in te. Amen. <hi>R.</hi> 
 Hic esto quantum potes, et vigilantissime attende. <hi>A.</hi> 
 Dic, quaeso, si quid tibi suggestum est, ne pereamus. <hi>R.</hi> 
 Hic esto. <hi>A.</hi> Ecce habes me nihil aliud
agentem.</p>
          </div3>
<div3>
            <head>10.</head>
            <p>
 <hi>R.</hi> Prius quid sit falsum, etiam atque etiam
ventilemus. <hi>A.</hi> Miror si quidquam aliud erit, quam
quod non ita est ut videtur. <hi>R.</hi> Attende potius, et ipsos
sensus prius interrogemus. Nam certe quod oculi vident,
non dicitur falsum, nisi habeat aliquam similitudinem
veri. Ut verbi causa, homo quem videmus in
somnis, non est utique verus homo, sed falsus, eo ipso
quod habet veri similitudinem. Quis enim canem videat,
et recte se dicat hominem somniasse? Ergo et
ille falsus canis est, ex eo quod similis vero est. <hi>A.</hi> Ita
est ut dicis. <hi>R.</hi> Quid, vigilans quisque si viso equo
putet se hominem videre? nonne eo fallitur quod ei
appareat aliqua hominis similitudo? Nam si nihil ei
appareat, nisi equi species, non potest arbitrari sese
hominem videre. <hi>A.</hi> Prorsus cedo. <hi>R.</hi> Dicimus item
falsam arborem quam pictam videmus, et falsam faciem
quae de speculo redditur, et falsum turrium motum
navigantibus, falsamque infractionem remi, ob
aliud nihil nisi quod verisimilia sunt. <hi>A.</hi> Fateor. <hi>R.</hi> Ita
et in geminis fallimur, ita in ovis, ita in singulis sigillis
uno annulo impressis, et in caeteris talibus. <hi>A.</hi> 
Sequor omnino atque concedo. <hi>R.</hi> Similitudo igitur
rerum quae ad oculos pertinet, mater est falsitatis. <hi>A.</hi> 
Negare non possum.</p>
          </div3>
<div3>
            <head>11.</head>
            <p>
 <hi>R.</hi> Sed haec omnis silva, nisi me fallit, in duo
genera dividi potest. Nam partim aequalibus in rebus,
partim vero in deterioribus est. Aequalia sunt, quando
tam hoc illi quam illud huic simile esse dicimus, ut
de geminis dictum est, vel de impressionibus annuli.
In deterioribus autem, quando illud quod deterius est,
simile esse dicimus meliori. Quis enim in speculum
attendat, et recte dicat se esse illi imagini similem, ac
<pb n="0890"/>
non potius illam sibi? Hoc autem genus partim est in
eo quod anima patitur, partim vero in iis rebus quae
videntur. Sed ipsum quod anima patitur, aut in sensu
patitur, ut turris motum qui nullus est; aut apud seipsam
ex eo quod accepit a sensibus, qualia sunt visa
somniantium, et fortassis etiam furentium. Porro illa
quae in ipsis rebus quas videmus apparent, alia a natura,
caetera ab animantibus exprimuntur atque finguntur.
Natura gignendo vel resultando similitudines
deteriores facit. Gignendo, cum parentibus similes
nascuntur; resultando, ut de speculis cujuscemodi.
Quamvis enim pleraque specula homines faciant, non
tamen ipsi effingunt eas quae redduntur imagines. Jam
vero animantium opera sunt in picturis, et hujuscemodi
quibusque figmentis: in quo genere includi
etiam illa possunt, si tamen fiunt, quae daemones faciunt.
Umbrae autem corporum, quia non nimis ab re
abest ut corporibus similes et quasi falsa corpora
dicantur, nec ad oculorum judicium pertinere negandae
sunt; in illo eas genere poni placet, quod resultando
a natura fit. Resultat enim omne corpus lumini
objectum, et in contrariam partem umbram reddit. An
tibi aliquid contradicendum videtur? <hi>A.</hi> Mihi vero nihil.
Sed quonam ista tendant, vehementer exspecto.</p>
          </div3>
<div3>
            <head>12.</head>
            <p>
 <hi>R.</hi> Atqui oportet patienter feramus, donec nobis
caeteri sensus renuntient in veri similitudine habitare
falsitatem. Nam et in ipso auditu totidem fere
genera veniunt similitudinum: veluti cum loquentis
vocem, quem non videmus, audientes, putamus alium
quempiam, cui voce similis est; atque in deterioribus
vel echo testis est, vel tinnitus ille ipsarum aurium,
vel in horologiis merulae aut corvi quaedam imitatio,
vel quae sibi somniantes aut furentes videntur audire.
Falsae autem voculae quae dicuntur a musicis, incredibile
est quantum attestantur veritati, quod post apparebit:
tamen etiam ipsae, quod sat est nunc, non
absunt ab earum similitudine quas veras vocant. Sequeris
haec? <hi>A.</hi> Et libentissime. Nam nihil laboro ut
intelligam. <hi>R.</hi> Ergo, ne moremur, videturne tibi aut
lilium a lilio posse odore, aut mel thyminum a melle
thymino de diversis alveariis sapore, aut mollitudo
plumarum cycni ab anseris tactu facile dijudicari? <hi>A.</hi> 
 Non videtur. <hi>R.</hi> Quid, cum talia nos vel olfacere,
vel gustare, vel tangere somniamus? nonne similitudine
imaginum eo deteriore quo inaniore decipimur? <hi>A.</hi> 
 Verum dicis. <hi>R.</hi> Ergo apparet nos in omnibus sensibus
sive aequalibus, sive in deterioribus rebus, aut
similitudine lenocinante falli; aut etiamsi non fallimur
suspendentes consensionem, seu differentiam
dignoscentes, tamen eas res falsas nominare quas verisimiles
deprehendimus. <hi>A.</hi> Dubitare non possum.
</p>
          </div3>
        </div2>

<div2>
          <head>CAPUT VII.-- <hi>De vero et simili. Soliloquia cur dicta.</hi> </head>
<div3>
            <head>13.</head>
            <p>
 <hi>R.</hi> Nunc attende, dum eadem rursum recurrimus,
quo fiat apertius quod conamur ostendere. <hi>A.</hi> 
Eccum, loquere quod vis. Nam ego circumitum istum
semel statui tolerare, neque in eo defatiscar spe tanta
perveniendi quo nos tendere sentio. <hi>R.</hi> Bene facis.
Sed attende utrum tibi videatur, cum ova similia videmus,
<pb n="0891"/>
aliquod eorum falsum esse recte nos posse
dicere. <hi>A.</hi> Nullo modo videtur. Omnia enim si ova
sunt, vera ova sunt. <hi>R.</hi> Quid, cum de speculo resultare
imaginem videmus? quibus signis falsam esse
comprehendimus? <hi>A.</hi> Scilicet quod non tenetur, non
sonat, non per se movetur, non vivit, et caeteris innumerabilibus,
quae prosequi longum est. <hi>R.</hi> Video te
nolle immorari, et properationi tuae mos gerendus est.
Itaque, ne singula repetam, si et illi homines quos
videmus in somnis, vivere, loqui, teneri a vigilantibus
possent, nihilque inter ipsos differret, et eos quos expergefacti
ac sani alloquimur et videmus, numquidnam
eos falsos diceremus? <hi>A.</hi> Quo pacto istud recte
diceretur? <hi>R.</hi> Ergo si eo veri essent, quo veri simillimi
apparerent, nihilque inter eos et veros omnino
distaret, eoque falsi quo per illas vel alias differentias
dissimiles convincerentur; nonne similitudinem veritatis
matrem, et dissimilitudinem falsitatis esse fatendum
est? <hi>A.</hi> Non habeo quid dicam, et pudet me tam
temerariae consensionis meae superioris.</p>
          </div3>
<div3>
            <head>14.</head>
            <p>
 <hi>R.</hi> Ridiculum est si te pudet, quasi non ob
idipsum elegerimus hujusmodi sermocinationes: quae
quoniam cum solis nobis loquimur, Soliloquia vocari
et inscribi volo; novo quidem et fortasse duro nomine,
sed ad rem demonstrandam satis idoneo. Cum
enim neque melius quaeri veritas possit, quam interrogando
et respondendo, et vix quisquam inveniatur
quem non pudeat convinci disputantem, eoque pene
semper eveniat ut rem bene inductam ad discutiendum
inconditus pervicaciae clamor explodat, etiam
cum laceratione animorum, plerumque dissimulata,
interdum et aperta; pacatissime, ut opinor, et commodissime
placuit, a meipso interrogatum mihique
respondentem, Deo adjuvante, verum quaerere: quare
nihil est quod vereare, sicubi te temere illigasti, redire
atque resolvere; aliter hinc enim evadi non potest.
</p>
          </div3>
        </div2>

<div2>
          <head>CAPUT VIII.-- <hi>Unde verum aut falsum.</hi> </head>
<div3>
            <head>15.</head>
            <p>
 <hi>A.</hi> Recte dicis; sed quid male concesserim non
plane video: nisi forte id recte dici falsum quod habeat
aliquam veri similitudinem, cum prorsus mihi
nihil aliud dignum falsi nomine occurrat; et rursus
tamen cogor fateri eo falsa vocari quae vocantur, quo
a veris differunt. Ex quo conficitur eam ipsam dissimilitudinem
causam esse falsitatis. Itaque conturbor;
non enim mihi facile quidquam venit in mentem,
quod contrariis causis gignatur. <hi>R.</hi> Quid, si hoc unum
est in rerum natura genus, et solum quod ita sit? An
ignoras, cum per animalium innumerabilia genera
cucurreris, solum crocodilum inveniri qui superiorem
in mandendo partem moveat; praesertim cum pene
reperiri nihil queat ita cuique rei simile, ut non in
aliquo etiam dissimile sit? <hi>A.</hi> Video quidem ista; sed
cum considero illud quod falsum vocamus, et simile
aliquid habere veri et dissimile, ex qua potius parte
meruerit falsi nomen, non valeo discernere. Si enim
ex eo quod dissimile est, dixero; nihil erit quod
non falsum dici possit: nihil enim est quod non
alicui rei dissimile sit, quam veram esse concedimus.
Item, si dixero eo quod simile est, falsum appellandum;
<pb n="0892"/>
non solum ova illa reclamabunt quae vera
eo ipso sunt quo simillima, sed etiam sic non effugiam
eum qui me coegerit falsa esse omnia confiteri,
quod omnia sibi ex aliqua parte similia esse negare
non possum. Sed fac me non metuere illud respondere,
similitudinem ac dissimilitudinem simul efficere
ut aliquid falsum recte nominetur; quam mihi evadendi
viam dabis? Instabitur enim nihilominus ut
omnia falsa esse renuntiem; quippe omnia sibimet, ut
supra dictum est, et similia quadam ex parte, et dissimilia
reperiuntur. Restaret ut nihil aliud falsum esse
dicerem, nisi quod aliter se haberet atque videretur,
ni vererer illa tot monstra quae me dudum enavigasse
arbitrabar. Nam eo rursum repellor vertigine inopinata,
ut verum id esse dicam quod ita se habet ut
videtur. Ex quo confit sine cognitore nihil verum esse
posse: ubi mihi naufragium in scopulis occultissimis
formidandum est, qui veri sunt, etiamsi nesciantur.
Aut, si verum esse id quod est dixero, falsum non
esse uspiam concludetur, quovis repugnante. Itaque
redeunt illi aestus, nec quidquam tanta patientia morarum
tuarum processisse me video.
</p>
          </div3>
        </div2>

<div2>
          <head>CAPUT IX.-- <hi>Quid falsum, quid fallax et quid mendax.</hi> </head>
<div3>
            <head>16.</head>
            <p>
 <hi>R.</hi> Attende potius; nam nullo modo in animum
inducam, frustra nos auxilium divinum implorasse.
Video enim, tentatis quantum potuimus omnibus rebus,
non remansisse quod falsum jure dicatur, nisi quod
aut se fingit esse quod non est, aut omnino esse tendit
et non est. Sed illud superius falsi genus, vel fallax
etiam, vel mendax est. Nam fallax id recte dicitur
quod habet quemdam fallendi appetitum; qui sine
anima intelligi non potest: sed partim ratione fit,
partim natura; ratione, in animalibus rationalibus, ut
in homine; natura, in bestiis, tanquam in vulpecula.
Illud autem quod mendax voco, a mentientibus fit.
Qui hoc differunt a fallacibus, quod omnis fallax appetit
fallere; non autem omnis vult fallere qui mentitur:
nam et mimi et comoediae et multa poemata
mendaciorum plena sunt, delectandi potius quam
fallendi voluntate, et omnes fere qui jocantur, mentiuntur.
Sed fallax vel fallens is recte dicitur, cujus
negotium est ut quisque fallatur. Illi autem qui non id
agunt ut decipiant, sed tamen aliquid fingunt, vel
mendaces tantum, vel si ne hoc quidem, mentientes
tamen vocari nemo ambigit: nisi quid habes adversus
ista quod dicas.</p>
          </div3>
<div3>
            <head>17.</head>
            <p>
 <hi>A.</hi> Perge, quaeso; nunc enim fortasse de falsis
non falsa docere coepisti: sed jam illud genus exspecto
quale sit quod dixisti, esse tendit et non est. <hi>R.</hi> 
Quidni exspectes? Eadem illa sunt, quorum multa supra
memoravimus. Annon tibi videtur imago tua de speculo
quasi tu ipse velle esse, sed ideo esse falsa, quod
non est? <hi>A.</hi> Valde hoc videtur. <hi>R.</hi> Quid omnis pictura
vel cujuscemodi simulacrum, et id genus omnia opificum?
nonne illud esse contendunt, ad cujus quidque
similitudinem factum est? <hi>A.</hi> Prorsus adducor. <hi>R.</hi> 
Jam ea quibus vel dormientes vel furentes falluntur,
concedis, ut opinor, in eo esse genere. <hi>A.</hi> Et nulla
<pb n="0893"/>
magis: nam nulla magis tendunt talia esse, qualia vel
vigilantes vel sani cernunt; et eo tamen falsa sunt,
quo id quod tendunt esse non possunt. <hi>R.</hi> Quid jam
de turrium motu, vel de merso remo, vel de umbris
corporum plura dicam? Planum est, ut arbitror, ex
hac regula esse metienda. <hi>A.</hi> Planissimum. <hi>R.</hi> Taceo
de caeteris sensibus; nam nemo considerans non hoc
inveniet, falsum appellari in rebus ipsis quas sentimus,
quod esse aliquid tendit et non est.
</p>
          </div3>
        </div2>

<div2>
          <head>CAPUT X.-- <hi>Quaedam eo vera quo falsa.</hi> </head>
<div3>
            <head>18.</head>
            <p>
 <hi>A.</hi> Recte dicis: sed miror cur ab hoc genere
tibi secernenda illa poemata et joca visa sunt, caeteraeque
fallaciae. <hi>R.</hi> Quia scilicet aliud est falsum esse
velle, aliud verum esse non posse. Itaque ipsa opera
hominum velut comoedias aut tragoedias, aut mimos,
et id genus alia possumus operibus pictorum fictorumque
conjungere. Tam enim verus esse pictus homo
non potest, quamvis in speciem hominis tendat, quam
illa quae scripta sunt in libris comicorum. Neque enim
falsa esse volunt, aut ullo appetitu suo falsa sunt; sed
quadam necessitate, quantum fingentis arbitrium sequi
potuerunt. At vero in scena Roscius voluntate
falsa Hecuba erat, natura verus homo; sed illa voluntate
etiam verus tragoedus, eo videlicet quo implebat,
institutum: falsus autem Priamus, eo quod Priamum
assimilabat, sed ipse non erat. Ex quo jam nascitur
quiddam mirabile, quod tamen ita se habere nemo
ambigit. <hi>A.</hi> Quidnam id est? <hi>R.</hi> Quid putas, nisi haec
omnia inde esse in quibusdam vera, unde in quibusdam
falsa sunt, et ad suum verum hoc solum eis prodesse,
quod ad aliud falsa sunt? Unde ad id quod esse
aut volunt aut debent, nullo modo perveniunt, si falsa
esse fugiunt. Quo pacto enim iste quem commemoravi,
verus tragoedus esset, si nollet esse falsus Hector,
falsa Andromache, falsus Hercules, et alia innumera?
aut unde vera pictura esset, si falsus equus
non esset? unde in speculo vera hominis imago, si
non falsus homo? Quare, si quibusdam, ut verum aliquid
sint, prodest ut sint aliquid falsum; cur tantopere
falsitates formidamus, et pro magno bono appetimus
veritatem? <hi>A.</hi> Nescio, et multum miror, nisi
quia in exemplis istis nihil imitatione dignum video.
Non enim tanquam histriones, aut de speculis quaeque
relucentia, aut tanquam Myronis buculae ex aere, ita
etiam nos ut in nostro quodam habitu veri simus, ad
alienum habitum adumbrati atque assimilati, et ob
hoc falsi esse debemus; sed illud verum quaerere,
quod non quasi bifronte ratione sibique adversanti,
ut ex aliqua parte verum sit, ex aliqua falsum sit. <hi>R.</hi> 
 Magna et divina quaedam requiris. Quae tamen si
invenerimus, nonne fatebimur his ipsam confici, et
quasi conflari veritatem, a qua denominatur omne
quod verum quoquo modo nominatur? <hi>A.</hi> Non invitus
assentior.
</p>
          </div3>
        </div2>

<div2>
          <head>CAPUT XI.-- <hi>Disciplinarum veritas. Fabula quid. Quid sit grammatica.</hi> </head>
<div3>
            <head>19.</head>
            <p>
 <hi>R.</hi> Quid tibi ergo videtur? disciplina disputandi
verane, an falsa est? <hi>A.</hi> Quis dubitet veram?
<pb n="0894"/>
Sed vera est etiam grammatica. <hi>R.</hi> Itane ut illa? <hi>A.</hi> 
Non video quid sit vero verius. <hi>R.</hi> Illud profecto quod
nihil falsi habet: quod intuens paulo ante offendebare
ex iis rebus quae nescio quomodo nisi falsae essent,
verae esse non possent. An ignoras omnia illa fabulosa
et aperte falsa ad grammaticam pertinere? <hi>A.</hi> Non
ignoro istud quidem; sed, ut opinor, non per grammaticam
falsa sunt, sed per eam qualiacumque sunt,
demonstrantur. Siquidem est fabula compositum ad
utilitatem delectationemve mendacium. Est autem
grammatica vocis articulatae custos et moderatrix disciplina:
cujus professionis necessitate cogitur humanae
linguae omnia etiam figmenta colligere, quae memoriae
litterisque mandata sunt, non ea falsa faciens,
sed de his veram quamdam docens asserensque rationem. <hi>R.</hi> 
 Recte sane: nihil nunc curo, utrum abs te
ista bene definita atque distincta sint; sed illud quaero,
utrum hoc ita esse ipsa grammatica, an vero illa disciplina
disputationis ostendat. <hi>A.</hi> Non nego vim peritiamque
definiendi, qua nunc ego ista separare conatus
sum, disputatoriae arti tribui.</p>
          </div3>
<div3>
            <head>20.</head>
            <p>
 <hi>R.</hi> Quid ipsa grammatica? nonne si vera est,
eo vera est quo disciplina est? Disciplina enim a discendo
dicta est: nemo autem quae didicit ac tenet,
nescire dici potest; et nemo scit falsa. Omnis ergo vera
est disciplina. <hi>A.</hi> Non video quidem quid in ista ratiuncula
temere concedatur. Movet me tamen ne per
istam cuipiam videatur etiam illas fabulas veras esse;
nam et has discimus et tenemus. <hi>R.</hi> Numquidnam
magister noster nolebat nos credere quae docebat, et
nosse? <hi>A.</hi> Imo vehementer ut nossemus instabat. <hi>R.</hi> 
Numquid aliquando institit ut Daedalum volasse crederemus? <hi>A.</hi> 
 Hoc quidem nunquam. Sed plane nisi
teneremus fabulam, vix nos posse aliquid manibus
tenere faciebat. <hi>R.</hi> Tu ergo negas verum esse quod
ista fabula sit, et quod ita sit Daedalus diffamatus? <hi>A.</hi> 
Hoc non nego verum esse. <hi>R.</hi> Non negas ergo te didicisse
verum, cum ista didiceris. Nam si volasse Daedalum
verum est, et hoc pueri pro ficta fabula acciperent
atque redderent, eo ipso falsa retinerent, quo vera
essent illa quae redderent. Hinc enim exstitit illud quod
superius mirabamur, de volatu Daedali veram fabulam
esse non potuisse, nisi Daedalum volasse falsum esset. <hi>A.</hi> 
 Jam teneo istud; sed quid ex eo proficiamus exspecto. <hi>R.</hi> 
 Quid, nisi non esse falsam illam rationem,
qua collegimus disciplinam, nisi vera doceat, disciplinam
esse non posse? <hi>A.</hi> Et hoc quid ad rem? <hi>R.</hi> Quia
volo dicas mihi unde sit disciplina grammatica: inde
enim vera est, unde disciplina est. <hi>A.</hi> Nescio quid tibi
respondeam. <hi>R.</hi> Nonne tibi videtur, si nihil in ea definitum
esset, et nihil in genera et partes distributum
atque distinctum, eam nullo modo disciplinam esse
potuisse? <hi>A.</hi> Jam intelligo quid dicas; nec ulla mihi
occurrit cujusvis facies disciplinae, in qua non definitiones
ac divisiones et ratiocinationes, dum quid quidque
sit declaratur, dum sine confusione partium sua
cuique redduntur, dum nihil praetermittitur proprium,
nihil annumeratur alienum, totum hoc ipsum quo disciplina
dicitur egerint. <hi>R.</hi> Ergo et totum ipsum quo
<pb n="0895"/>
vera dicitur. <hi>A.</hi> Video consequi.</p>
          </div3>
<div3>
            <head>21.</head>
            <p>
 <hi>R.</hi> Responde nunc quae disciplina contineat definitionum,
divisionum, partitionumque rationes. <hi>A.</hi> 
Jam superius dictum est haec disputandi regulis contineri. <hi>R.</hi> 
 Grammatica igitur eadem arte creata est,
ut disciplina, et ut vera esset, quae est abs te superius
a falsitate defensa. Quod non de una grammatica mihi
licet concludere, sed prorsus de omnibus disciplinis.
Nam dixisti, vereque dixisti, nullam disciplinam tibi
occurrere, in qua non definiendi jus atque distribuendi
idipsum, ut disciplina sit, fecerit. At, si eo verae sunt
quo sunt disciplinae, negabitne quispiam, veritatem
ipsam esse per quam omnes verae sunt disciplinae? <hi>A.</hi> 
Prope est omnino ut assentiar: sed illud me movet,
quod etiam rationem disputandi inter easdem disciplinas
numeramus. Quare illam potius existimo esse
veritatem, qua et ista ipsa ratio vera est. <hi>R.</hi> Optime
omnino ac vigilantissime: sed non negas, ut opinor,
eo veram esse quo disciplina est. <hi>A.</hi> Imo idipsum est
quod me movet. Adverti enim etiam disciplinam esse,
et ob hoc veram dici. <hi>R.</hi> Quid ergo? istam putas aliter
disciplinam esse potuisse, nisi omnia in ea definita essent
et distributa? <hi>A.</hi> Nihil aliud habeo quod dicam. <hi>R.</hi> 
 At, si ad eam pertinet hoc officium, per seipsam
disciplina vera est. Quisquamne igitur mirum putabit,
si ea qua vera sunt omnia, per se ipsa et in seipsa vera
sit veritas? <hi>A.</hi> Nihil mihi obstat quominus recta pergam
in istam sententiam.
</p>
          </div3>
        </div2>

<div2>
          <head>CAPUT XII.-- <hi>Quot modis quaedam sint in alio.</hi> </head>
<div3>
            <head>22.</head>
            <p>
 <hi>R.</hi> Ergo attende pauca quae restant. <hi>A.</hi> Profer
si quid habes, modo tale sit quod intelligam, libenterque
concedam. <hi>R.</hi> Esse aliquid in aliquo, non nos
fugit duobus modis dici. Uno quo ita est, ut etiam sejungi
atque alibi esse possit, ut hoc lignum in hoc
loco, ut sol in oriente: altero autem quo ita est aliquid
in subjecto, ut ab eo nequeat separari, ut in hoc
ligno forma et species quam videmus, ut in sole lux,
ut in igne calor, ut in animo disciplina, et si qua sunt
alia similia. An tibi aliter videtur? <hi>A.</hi> Ista quidem vetustissima
sunt nobis, et ab ineunte adolescentia studiosissime
percepta et cognita: quare non possum de
his interrogatus, quin ea sine ulla deliberatione concedam. <hi>R.</hi> 
 Quid illud? nonne concedis, quod in subjecto
est inseparabiliter, si subjectum ipsum non maneat,
manere non posse? <hi>A.</hi> Hoc quoque video necessarium;
nam manente subjecto, posse id quod in
subjecto est non manere, quisquis diligenter res advertit,
intelligit. Siquidem hujus corporis color potest
vel valetudinis ratione vel aetate immutari, cum ipsum
corpus necdum interierit. Et hoc non peraeque in
omnibus valet, sed in his in quibus, non ut sint ipsa
subjecta, ea quae in subjectis sunt coexistunt. Non
enim ut sit iste paries, paries hoc colore fit, quem in
eo videmus; cum etiam si quo casu nigrescat aut albescat,
vel aliquem alium mutet colorem, nihilominus
tamen maneat paries ac dicatur. At vero ignis si calore
<pb n="0896"/>
careat, ne ignis quidem erit; nec nivem vocare,
nisi candidam, possumus.
</p>
          </div3>
        </div2>

<div2>
          <head>CAPUT XIII.-- <hi>Immortalitas animae colligitur.</hi> </head>
<div3>
            <head>23.</head>
            <p>
 Illud vero quod interrogasti, quis concesserit,
aut cui posse fieri videatur, ut id quod in subjecto
est, maneat ipso intereunte subjecto? Monstruosum
enim et a veritate alienissimum est, ut id quod non
esset nisi in ipso esset, etiam cum ipsum non fuerit
possit esse. <hi>R.</hi> Illud igitur quod quaerebamus inventum
est. <hi>A.</hi> Quid narras? <hi>R.</hi> Id quod audis. <hi>A.</hi> Jamne
ergo liquido constat animum esse immortalem? <hi>R.</hi> Si
ea quae concessisti vera sint, liquidissime: nisi forte
animum dicis, etiamsi moriatur, animum esse. <hi>A.</hi> Nunquam
equidem hoc dixerim; sed eo ipso quo interit,
fieri ut animus non sit, dico. Nec me ab hac sententia
revocat, quod a magnis philosophis dictum est, eam
rem quae, quocumque venerit, vitam praestat, mortem
in se admittere non posse. Quamvis enim lumen quocumque
intrare potuerit, faciat id lucere, tenebrasque
in se propter memorabilem illam vim contrariorum
non possit admittere; tamen exstinguitur, locusque
ille exstincto lumine tenebratur. Ita illud quod tenebris
resistebat, neque ullo modo in se tenebras admisit,
et sic eis intereundo locum fecit, ut poterat
etiam discedendo. Itaque timeo ne mors ita contingat
corpori, ut tenebrae loco, aliquando discedente animo
ut lumine, aliquando autem ibidem exstincto; ut jam
non de omni morte corporis securitas sit, sed aliquod
genus mortis sit optandum, quo anima ex corpore incolumis
educatur, perducaturque ad locum, si est ullus
talis locus, ubi non possit exstingui. Aut, si ne hoc
quidem potest, atque in ipso corpore anima quasi lumen
accenditur, nec alibi potest durare, omnisque
mors est exstinctio quaedam animae in corpore vel
vitae; aliquod genus eligendum est quantum homo sinitur,
quo idipsum quod vivitur, cum securitate ac
tranquillitate vivatur, quanquam nescio quomodo
istud possit fieri si anima moritur. O multum beatos,
quibus sive ab ipsis, sive abs quolibet, non esse metuendam
mortem, etiamsi anima intereat, persuasum
est! At mihi misero nullae adhuc rationes, nulli libri
persuadere potuerunt.</p>
          </div3>
<div3>
            <head>24.</head>
            <p>
 <hi>R.</hi> Noli gemere, immortalis est animus humanus. <hi>A.</hi> 
 Unde hoc probas? <hi>R.</hi> Ex iis quae cum magna
cautione, ut arbitror, superius concessisti. <hi>A.</hi> Nihil
quidem me minus vigilanter interroganti tibi memini
dedisse: sed collige jam ipsam summam, oro te;
videamus quo tantis ambagibus pervenerimus, nec me
jam interroges volo. Si enim ea breviter enumeraturus
es quae concessi, quonam rursus responsio mea
desideratur? An ut moras gaudiorum mihi frustra inferas,
si quid boni forte confecimus? <hi>R.</hi> Faciam quod
te velle video, sed attende diligentissime. <hi>A.</hi> Loquere
jam, hic sum; quid enecas? <hi>R.</hi> Omne quod in subjecto
est, si semper manet, ipsum etiam subjectum maneat
semper necesse est. Et omnis in subjecto est animo
disciplina. Necesse est igitur semper ut animus maneat,
si semper manet disciplina. Est autem disciplina
veritas, et semper, ut in initio libri hujus ratio
<pb n="0897"/>
persuasit, veritas manet. Semper igitur animus manet,
nec animus mortuus dicitur. Immortalem igitur
animum solus non absurde negat, qui superiorum
aliquid non recte concessum esse convincit.
</p>
          </div3>
        </div2>

<div2>
          <head>CAPUT XIV.-- <hi>Excutitur superior syllogismus.</hi> </head>
<div3>
            <head>25.</head>
            <p>
 <hi>A.</hi> Jam me volo in gaudia mittere, sed duabus
aliquantum revocor causis. Nam primum me movet
quod circuitu tanto usi sumus, nescio quam ratiocinationum
catenam sequentes, cum tam breviter totum
de quo agebatur, demonstrari potuerit, quam nunc
demonstratum est. Quare, me sollicitum facit quod
tam diu quasi ad insidiandum obambulavit oratio.
Deinde non video quomodo in animo semper sit disciplina,
praesertim disputandi, cum et tam pauci ejus
gnari sint, et quisquis eam novit, tanto ab infantia
tempore fuerit indoctus. Non enim possumus dicere
aut imperitorum animos non esse animos, aut esse
in animo eam quam nesciant disciplinam. Quod si
vehementer absurdum est, restat ut aut non semper
in animo sit veritas, aut disciplina illa veritas non sit.</p>
          </div3>
<div3>
            <head>26.</head>
            <p>
 <hi>R.</hi> Vides quam non frustra tantos circuitus
egerit nostra ratiocinatio. Quaerebamus enim quid sit
veritas, quod ne nunc quidem in hac quadam silva
rerum, omnibus pene callibus oberratis, video nos
investigare potuisse. Sed quid facimus? An incoepta
omittimus, et exspectamus ecquid nobis librorum
alienorum in manus incidat, quod huic quaestioni satisfaciat?
Nam et multos ante nostram aetatem scriptos
esse arbitror, quos non legimus: et nunc, ut nihil
quod nescimus opinemur, manifestum habemus, et
carmine de hac re scribi, et soluta oratione; et ab iis
viris quorum nec scripta latere nos possunt, et eorum
ingenia talia novimus, ut nos in eorum litteris quod
volumus, inventuros desperare non possimus: praesertim
cum hic ante oculos nostros sit ille, in quo
ipsam eloquentiam quam mortuam dolebamus, perfectam
revixisse cognovimus. Illene nos sinet, cum
scriptis suis vivendi modum docuerit, vivendi ignorare
naturam? <hi>A.</hi> Non arbitror equidem et multum
inde spero, sed unum doleo quod vel erga se, vel
erga sapientiam studium nostrum non ei ut volumus,
valemus aperire. Nam profecto ille misereretur sitim
nostram, et exundaret multo citius quam nunc Securus
enim est, quod sibi jam totum de animae immortalitate
persuasit, nec scit aliquos esse fortasse,
qui hujus ignorationis miseriam satis cognoverunt, et
quibus praesertim rogantibus non subvenire crudele
sit. Ille autem alius novit quidem pro familiaritate
ardorem nostrum; sed ita longe abest, et ita nunc
constituti sumus, ut vix ad eum vel epistolae mittendae
facultas sit. Quem credo jam otio Transalpino perfecisse
carmen quo mortis metus excantatus effugiat,
et antiqua glacie duratus animae stupor frigusque
pellatur. Sed interim dum ista proveniunt, quae in
nostra potestate non sunt, nonne turpissimum est perire
<pb n="0898"/>
otium nostrum, et totum ipsum animum ex incerto
arbitrio pendere deligatum?
</p>
          </div3>
        </div2>

<div2>
          <head>CAPUT XV.-- <hi>Veri et falsi natura.</hi> </head>
<div3>
            <head>27.</head>
            <p>
 Ubi est quod Deum et rogavimus et rogamus,
ut nobis non divitias, non corporis voluptates, non
populares suggestus atque honores, sed animam nostram
seque ipsum quaerentibus, iter aperiat? Itane
nos deseret, aut a nobis deseretur? <hi>R.</hi> Alienissimum
quidem ab ipso est ut eos qui talia desiderant deserat:
unde a nobis quoque alienum esse debet ut tantum
ducem deseramus. Quare, si placet, repetamus
breviter unde illa duo confecta sint, aut semper manere
veritatem, aut veritatem esse disputandi rationem.
Haec enim vacillare dixisti, quo minus nos
faciat totius rei summa securos. An potius illud
quaeremus, quomodo esse possit in imperito animo
disciplina, quem non possumus non animum dicere?
Hinc enim commotus videbare, ut de illis quae concesseras,
dubitare rursus necesse fuerit. <hi>A.</hi> Imo discutiamus
prius illa, deinde hoc quale sit videbimus. Ita
enim, ut opinor, nulla controversia remanebit. <hi>R.</hi> Ita
fiat, sed adesto totus atque cautissimus. Scio enim
quid tibi eveniat attendenti, dum nimis pendes in conclusionem,
et ut jam jamque inferatur exspectas, ea
quae interrogantur non diligenter examinata concedis. <hi>A.</hi> 
 Verum fortasse dicis; sed enitar contra hoc genus
morbi quantum possum: modo jam tu incipe quaerere,
ne superfluis immoremur.</p>
          </div3>
<div3>
            <head>28.</head>
            <p>
 <hi>R.</hi> Ex eo, quantum memini, veritatem non
posse interire conclusimus, quod non solum si totus
mundus intereat, sed etiam si ipsa veritas, verum erit
et mundum et veritatem interisse. Nihil autem verum
sine veritate: nullo modo igitur interit veritas. <hi>A.</hi> 
Agnosco ista, et multum miror si falsa sunt. <hi>R.</hi> Ergo
illud alterum videamus. <hi>A.</hi> Sine me paululum considerare,
oro te, ne huc iterum turpiter redeam. <hi>R.</hi> Ergone
interisse veritatem verum non erit? Si non erit
verum, non ergo interit. Si verum erit, unde post
occasum veritatis verum erit, cum jam veritas nulla
est? <hi>A.</hi> Nihil habeo quid plus cogitem atque considerem;
perge ad aliud. Certe faciemus, quantum possumus,
ut docti atque prudentes viri legant haec, et
nostram, si qua est, corrigant temeritatem: nam me
nec modo, nec aliquando arbitror quid contra hoc
dicatur posse invenire.</p>
          </div3>
<div3>
            <head>29.</head>
            <p>
 <hi>R.</hi> Numquidnam ergo dicitur veritas, nisi qua
verum est quidquid verum est? <hi>A.</hi> Nullo modo. <hi>R.</hi> 
Numquidnam recte dicitur verum, nisi quod non est
falsum? <hi>A.</hi> Hinc vero dubitare dementia est. <hi>R.</hi> Num
falsum non est quod ad similitudinem alicujus accommodatum
est, neque id tamen est cujus simile apparet? <hi>A.</hi> 
 Nihil quidem aliud video quod libentius falsum
vocem. Sed tamen solet falsum dici, etiam quod a
veri similitudine longe abest. <hi>R.</hi> Quis negat? sed tamen
quod habeat ad verum nonnullam imitationem. <hi>A.</hi> 
 Quomodo? Non enim cum dicitur, junctis alitibus
anguibus Medeam volasse, ulla ex parte res ista verum
imitatur; quippe quae nulla sit, nec imitari aliquid
<pb n="0899"/>
possit ea res quae omnino non sit. <hi>R.</hi> Recte dicis;
sed non attendis eam rem quae omnino nulla sit, ne
falsum quidem posse dici. Si enim falsum est, est: si
non est, non est falsum. <hi>A.</hi> Non ergo dicemus illud
de Medea, nescio quod monstrum, falsum esse? <hi>R.</hi> 
Non utique; nam si falsum est, quomodo monstrum
est? <hi>A.</hi> Miram rem video: itane tandem cum audio,
</p>
            <l>Angues ingentes alites junctos jugo.</l>
            <p>  <note>(Poeta apud Cic., de Invent. I, 19.)</note> 
non dico falsum? <hi>R.</hi> Dicis plane: est enim quod falsum
esse dicas. <hi>A.</hi> Quid, quaeso? <hi>R.</hi> Illam scilicet
sententiam quae ipso versu enuntiatur. <hi>A.</hi> Et quam
tandem habet ista imitationem veri? <hi>R.</hi> Quia similiter
enuntiaretur, etiamsi vere illud Medea fecisset. Imitatur
ergo ipsa enuntiatione veras sententias falsa
sententia. Quae si non creditur, eo solo imitatur veras
quod ita dicitur, estque tantum falsa, non etiam fallens.
Si autem fidem impetrat, imitatur etiam creditas
veras. <hi>A.</hi> Jam intelligo multum interesse inter illa
quae dicimus, et illa de quibus dicimus aliquid; quare
jam assentior: nam hoc solo revocabar, quidquid
falsum dicimus non recte dici, nisi habeat veri alicujus
imitationem. Quis enim lapidem falsum argentum
esse dicens non jure rideatur? tamen si quisquam
lapidem argentum esse dicat, dicimus falsum eum
dicere, id est falsam proferre sententiam. Stannum
autem vel plumbum non absurde, ut opinor, falsum
argentum vocamus, quod id res ipsa velut imitatur:
neque ex eo falsa est nostra sententia, sed illud ipsum
de quo enuntiatur.
</p>
          </div3>
        </div2>

<div2>
          <head>CAPUT XVI.-- <hi>An meliora deteriorum nominibus vocari possint.</hi> </head>
<div3>
            <head>30.</head>
            <p>
 <hi>R.</hi> Bene intelligis. Sed illud vide, utrum et argentum
falsi plumbi nomine congruenter appellare
possimus. <hi>A.</hi> Non mihi placet. <hi>R.</hi> Quid ita? <hi>A.</hi> Nescio;
nisi illud video, vehementer contra voluntatem
meam dici. <hi>R.</hi> Num forte propterea quod argentum
melius est, et quasi in contumeliam ejus dicitur;
plumbi autem quidam velut honor est, si falsum argentum
vocetur? <hi>A.</hi> Prorsus explicasti quod volebam.
Et ideo credo jure infames intestabilesque haberi, qui
muliebri habitu se ostentant, quos nescio utrum falsas
mulieres, an falsos viros melius vocem. Veros tamen
histriones, verosque infames sine dubitatione
possumus vocare; aut, si latent nec infame quidquam
nisi a turpi fama nominatur, veros nequam non sine
veritate dicimus, ut opinor. <hi>R.</hi> Alius locus nobis erit
de istis rebus disserendi: multa enim fiunt, quae quasi
facie populari turpia videntur, aliquo tamen fine laudabili
honesta monstrantur. Et magna quaestio est
utrum patriae liberandae causa muliebri tunica indutus,
debeat hostem decipere, hoc ipso quo mulier falsa sit,
fortasse verior vir futurus: et utrum sapiens qui aliquo
modo certum habeat necessariam fore vitam suam
rebus humanis, malit emori frigore, quam femineis
<pb n="0900"/>
vestibus, si aliud non sit, amiciri. Sed de hoc, ut dictum
est, alias videbimus. Profecto enim cernis quantae
inquisitionis indigeat, quatenus ista progredi debeant,
ne in quasdam inexcusabiles turpitudines decidatur.
Nunc autem quod praesenti quaestioni satis est,
jam puto apparere, neque dubitari non esse falsum
quidquam nisi veri aliqua imitatione.
</p>
          </div3>
        </div2>

<div2>
          <head>CAPUT XVII.-- <hi>Num aliquid ex omni parte falsum sit aut verum.</hi> </head>
<div3>
            <head>31.</head>
            <p>
 <hi>A.</hi> Proficiscere ad reliqua; nam hoc mihi bene
persuasum est. <hi>R.</hi> Ergo illud quaero, utrum praeter
disciplinas quibus erudimur, et quibus etiam ipsum
studium sapientiae annumerari decet, possimus quidquam
ita verum invenire, quod non sicut theatricus
Achilles ex aliqua parte falsum sit, ut ex alia verum
esse possit? <hi>A.</hi> Mihi videntur multa inveniri. Non enim
disciplinae istum habent lapidem, nec tamen, ut verus
sit lapis, imitatur aliquid secundum quod falsus dicatur.
Quo uno commemorato, vides jam innumerabilibus
supersedendum esse, quae sponte occurrant cogitantibus. <hi>R.</hi> 
 Video prorsus. Sed nonne tibi videntur
uno corporis nomine includi? <hi>A.</hi> Viderentur, si aut
inane nihil esse certum haberem, aut ipsum animum
inter corpora numerandum arbitrarer, aut etiam Deum
corpus aliquod esse crederem. Quae omnia si sunt, ad
nullius imitationem falsa et vera esse video. <hi>R.</hi> In longum
nos mittis, sed utar quantum possum compendio.
Certe enim aliud est quod inane appellas, aliud quod
veritatem. <hi>A.</hi> Longe aliud. Quid enim me inanius, si
veritatem inane aliquid puto, aut tantopere aliquid
inane appeto? Quid enim aliud quam veritatem invenire
desidero? <hi>R.</hi> Ergo et illud fortasse concedis, nihil
verum esse quod non veritate fiat ut verum sit. <hi>A.</hi> 
 Jam hoc olim manifestum est. <hi>R.</hi> Num dubitas nihil
esse inane praeter ipsum inane, aut certe corpus? <hi>A.</hi> 
 Prorsus non dubito. <hi>R.</hi> Opinor ergo, veritatem
corpus esse aliquod credis. <hi>A.</hi> Nullo modo. <hi>R.</hi> Quid
in corpore? <hi>A.</hi> Nescio; nihil ad rem: arbitror enim
vel illud te scire, si est inane, magis illud esse ubi nullum
sit corpus. <hi>R.</hi> Hoc sane planum est. <hi>A.</hi> Quid igitur
immoramur? <hi>R.</hi> An tibi aut veritas videtur fecisse
inane, aut aliquid verum esse ubi veritas non sit? <hi>A.</hi> 
Non videtur. <hi>R.</hi> Non est ergo inane verum, quia neque
ab eo quod inane non est, inane fieri potest: et
quod veritate caret, verum non esse manifestum est;
et omnino ipsum quod inane dicitur, ex eo quod nihil
sit dicitur. Quomodo igitur potest verum esse quod
non est? aut quomodo potest esse quod penitus nihil
est? <hi>A.</hi> Age nunc, inane tanquam inane deseramus.
</p>
          </div3>
        </div2>

<div2>
          <head>CAPUT XVIII.-- <hi>An vere sit corpus.</hi> </head>
<div3>
            <head>32.</head>
            <p>
 <hi>R.</hi> Quid de caeteris dicis? <hi>A.</hi> Quid? <hi>R.</hi> Quod
vides mihi plurimum suffragari. Restat enim animus
et Deus, quae duo si propterea vera sunt quod in his
est veritas, de immortalitate Dei nemo dubitat. Animus
autem immortalis creditur, si veritas quae interire
non potest, etiam in illo esse probatur. Quare jam illud
ultimum videamus, utrum corpus non sit vere verum,
<pb n="0901"/>
id est non in eo sit veritas, sed quasi quaedam
imago veritatis. Nam si et in corpore, quod satis certum
est recipere interitum, tale verum invenerimus,
quale est in disciplinis, non continuo erit disputandi
disciplina veritas, qua omnes verae sunt disciplinae.
Verum est enim et corpus quod non videtur disputandi
ratione esse formatum. Si vero et corpus imitatione
aliqua verum est, et ob hoc non ad liquidum verum,
nihil erit fortasse quod impediat disputandi rationem,
quominus ipsa veritas esse doceatur. <hi>A.</hi> Interim quaeramus
de corpore; nam ne hoc quidem cum constiterit,
video istam controversiam terminatam. <hi>R.</hi> Unde
scis quid velit Deus? Itaque attende: nam ego puto
corpus aliqua forma et specie contineri, quam si non
haberet, corpus non esset; si veram haberet, animus
esset. An aliter putandum est? <hi>A.</hi> Assentior in parte,
de caetero dubito; nam, nisi teneatur aliqua figura,
corpus non esse concedo. Quomodo autem, si eam
veram haberet, animus esset, non satis intelligo. <hi>R.</hi> 
Nihilne tandem de primi libri exordio, et de illa tua
geometrica recordaris? <hi>A.</hi> Bene commemorasti; recordor
prorsus, ac libentissime. <hi>R.</hi> Talesne in corporibus
figurae inveniuntur, quales illa disciplina demonstrat? <hi>A.</hi> 
 Imo incredibile est quanto deteriores esse
convincuntur. <hi>R.</hi> Quas ergo istarum veras putas? <hi>A.</hi> 
Ne quaeso, etiam istuc me interrogandum putes. Quis
enim mente tam caecus est qui non videat, istas quae
in geometrica docentur, habitare in ipsa veritate, aut
in his etiam veritatem; illas vero corporis figuras, siquidem
quasi ad istas tendere videntur, habere nescio
quam imitationem veritatis, et ideo falsas esse?
Jam enim totum illud quod ostendere moliebaris intelligo.
</p>
          </div3>
        </div2>

<div2>
          <head>CAPUT XIX.-- <hi>Veritas immortalis arguit animae immortalitatem.</hi> </head>
<div3>
            <head>33.</head>
            <p>
 <hi>R.</hi> Quid ergo jam opus est ut de disciplina disputationis
requiramus? Sive enim figurae geometricae
in veritate, sive in eis veritas sit, anima nostra,
id est intelligentia nostra, contineri nemo ambigit, ac
per hoc in nostro animo etiam veritas esse cogitur.
Quod si quaelibet disciplina ita est in animo, ut in
subjecto inseparabiliter, nec interire veritas potest;
quid, quaeso, de animi perpetua vita, nescio qua mortis
familiaritate dubitamus? An illa linea vel quadratura
vel rotunditas habent alia quae imitentur ut vera
sint? <hi>A.</hi> Nullo modo id possum credere, nisi forte
aliud sit linea quam longitudo sine latitudine, et aliud
circulus quam linea circumducta undique ad medium
aequaliter vergens. <hi>R.</hi> Quid ergo cunctamur? An ubi
ista sunt, veritas non est? <hi>A.</hi> Avertat Deus amentiam. <hi>R.</hi> 
 An disciplina non est in animo? <hi>A.</hi> Quis hoc dixerit? <hi>R.</hi> 
 Sed forte potest, intereunte subjecto, id quod in subjecto
est permanere? <hi>A.</hi> Quando mihi hoc persuadetur? <hi>R.</hi> 
 Restat ut occidat veritas. <hi>A.</hi> Unde fieri potest? <hi>R.</hi> 
Immortalis est igitur anima: jamjam crede rationibus
tuis, crede veritati; clamat et in te esse habitare, et immortalem
esse, nec sibi suam sedem quacumque corporis
morte posse subduci. Avertere ab umbra tua, revertere
in te; nullus est interitus tuus, nisi oblitum te
<pb n="0902"/>
sese quod interire non possis. <hi>A.</hi> Audio, resipisco, recolere
incipio. Sed, quaeso, illa quae restant expediasquomodo
in animo imperito, non enim eum mortalem
dicere possumus, disciplina et veritas esse intelligantur. <hi>R.</hi> 
 Aliud ista quaestio volumen desiderat, si eam
vis tractari diligenter: simul et illa quae, ut potuimus,
investigata sunt, recensenda tibi esse video; quia si
nihil eorum quae concessa sunt dubium est, multum
nos egisse arbitror, nec cum parva securitate caetera
quaerere.
</p>
          </div3>
        </div2>

<div2>
          <head>CAPUT XX.-- <hi>Quaedam vera credimus, quaedam recordamur; quaedam nec sensu, nec phantasia, sed tantum ratione deprehenduntur.</hi> </head>
<div3>
            <head>34.</head>
            <p>
 <hi>A.</hi> Ita est ut dicis, et obtempero praeceptis tuis
libens. Sed illud saltem impetrem, antequam terminum
volumini statuas, ut quid intersit inter veram
figuram, quae intelligentia continetur, et cam quam
sibi fingit cogitatio, quae graece sive phantasia sive
phantasma dicitur, breviter exponas. <hi>R.</hi> Hoc quaeris
quod videre nisi mundissimus non potest, et ad cujus
rei visionem parum es exercitatus; neque nunc per
istos circuitus aliud quam exercitationem tuam, ut illud
videre sis idoneus, operamur: tamen interesse plurimum
quomodo possit doceri, fortasse breviter planum
facio. Fac enim te aliquid esse oblitum, aliosque
te velle quasi in memoriam revocare. Dicunt ergo
illi: Numquidnam hoc est, aut illud? diversa velut similia
proferentes. Tu vero nec illud vides quod recordari
cupis, et tamen vides non hoc esse quod dicitur.
Numquidnam tibi cum hoc evenit, omni modo videtur
oblivio? Nam ipsa discretio, qua non admittitur quod
falso admoneris, pars quaedam recordationis est. <hi>A.</hi> 
Ita videtur. <hi>R.</hi> Tales ergo nondum verum vident; falli
tamen decipique non possunt; et quid quaerant, satis
norunt. At si tibi quispiam dicat te post paucos dies
risisse quam natus es, non audes dicere falsum esse:
et si auctor sit cui fides habenda est, non recordaturus,
sed crediturus es; totum enim tempus illud validissima
oblivione tibi sepultum est: an aliter putas? <hi>A.</hi> 
 Prorsus consentio. <hi>R.</hi> Haec igitur ab illa oblivione
plurimum differt, sed illa media est. Nam est alia recordationi
revisendaeque veritati propior atque vicinior:
cui simile est quando videmus aliquid, certoque
recognoscimus id nos vidisse aliquando, atque nosse
affirmamus; sed ubi, aut quando, aut quomodo, aut
apud quem nobis in notitiam venerit, satagimus repetere
atque recolere. Ut si de homine nobis contigerit,
etiam quaerimus ubi eum noverimus: quod cum
ille commemoraverit, repente tota res memoriae quasi
lumen infunditur, nihilque amplius, ut reminiscamur,
laboratur. An hoc genus ignotum tibi est, aut obscurum? <hi>A.</hi> 
 Quid hoc planius? aut quid crebrius mihi accidere
solet?</p>
          </div3>
<div3>
            <head>35.</head>
            <p>
 <hi>R.</hi> Tales sunt qui bene disciplinis liberalibus
eruditi; siquidem illas sine dubio in se oblivione obrutas
eruunt discendo, et quodammodo refodiunt:
nec tamen contenti sunt, nec se tenent donec totam
faciem veritatis, cujus quidam in illis artibus splendor
<pb n="0903"/>
jam subrutilat, latissime atque plenissime intueantur.
Sed ex his quidam falsi colores atque formae, velut
in speculum cogitationis se fundunt, falluntque inquirentes
saepe, ac decipiunt putantes illud totum esse
quod norunt vel quod inquirunt. Ipsae sunt illae imaginationes
magna cautione vitandae; quae deprehenduntur
fallaces, cum cogitationis variato quasi speculo
variantur, cum illa facies veritatis una et immutabilis
maneat. Tum enim alterius atque alterius magnitudinis
quadratum sibi cogitatio depingit, et quasi ante
oculos praefert; sed mens interior quae vult verum videre,
ad illud se potius convertat, si potest, secundum
quod judicat illa omnia esse quadrata. <hi>A.</hi> Quid, si
nobis quispiam dicat secundum id eam judicare, quod
videre oculis solet? <hi>R.</hi> Quare ergo judicat, si tamen
bene erudita est, quantamvis pilam veram vera planitie
puncto tangi? Quid tale unquam oculus vidit,
aut videre potest, cum ipsa imaginatione cogitationis
fingi quidquam hujusmodi non potest? Annon hoc
probamus, cum etiam minimum circulum imaginando
animo describimus, et ab eo lineas ad centrum ducimus?
Nam cum duas duxerimus, inter quas quasi acu
vix pungi possit, alias jam in medio non possumus
ipsa cogitatione imaginaria ducere, ut ad centrum sine
<pb n="0904"/>
ulla commixtione perveniant; cum clamet ratio innumerabiles
posse duci, nec sese in illis incredibilibus
angustiis nisi centro posse contingere, ita ut in omni
earum intervallo scribi etiam circulus possit. Hoc cum
illa phantasia implere non possit, magisque quam ipsi
oculi, deficiat, siquidem per ipsos est animo inflicta,
manifestum est et multum eam differre a veritate, et
illam, dum haec videtur, non videri.</p>
          </div3>
<div3>
            <head>36.</head>
            <p>
 Haec dicentur operosius atque subtilius, cum de
intelligendo disserere coeperimus, quae nobis pars
proposita est, cum de animae vita quidquid sollicitat,
fuerit quantum valemus enucleatum atque discussum.
Non enim credo te parum formidare ne mors humana,
etiamsi non interficiat animam, rerum tamen omnium,
et ipsius, si qua comperta fuerit, veritatis oblivionem
inferat. <hi>A.</hi> Non potest satis dici quantum hoc malum
metuendum sit. Qualis enim erit illa aeterna vita, vel
quae mors non ei praeponenda est, si sic vivit anima,
ut videmus eam vivere in puero mox nato? ut de illa
vita nihil dicam quae in utero agitur; non enim puto
esse nullam. <hi>R.</hi> Bono animo esto; Deus aderit, ut jam
sentimus, quaerentibus nobis, qui beatissimum quiddam
post hoc corpus, et veritatis plenissimum sine ullo
mendacio pollicetur. <hi>A.</hi> Fiat ut speramus.

</p>
          </div3>
        </div2>
      </div1>
</body>
  </text>
</TEI>