<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Contra Cresconium grammaticum Donatistam</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 43</title>
           <idno>AugHip.CoCrGrD</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> Epistolam Cresconii pro Petiliani defensione editam, sibique inscriptam, refellere incipit Augustinus. Probat nec eloquentiam nec dialecticam qualemlibet metuendam esse assertoribus veritatis, quominus ejus adversarios, cum ipsis disputando, redarguant; neque contentiosum habendum eum esse, qui duris et renitentibus sermonis altercationem ad eos refellendos inferre curaverit. Postea ostendit non esse consequens, ut si conceditur esse Baptisma in parte Donati simul etiam concedatur ibi accipi oportere. Id enim extra catholicam Ecclesiam frustra et perniciose, sed tamen vere ac omnino idem haberi.</head>
<p>
          <pb n="0445"/>CAPUT PRIMUM.--1. Quando ad te, Cresconi,
mea scripta pervenire possent ignorans, perventura
<pb n="0446"/>
tamen minime desperavi: quia et ad me tua, quamvis
longe posteaquam scripsisti, tamen quandoque pervenire
<pb n="0447"/>
potuerunt; quae tibi visum est adversus ea scribere
debere, quae Petiliano Cirtensi episcopo vestro
iterationem Baptismi astruere molienti, et communionem
nostram non documentorum pondere urgenti,
sed maledictorum levitate criminanti, ut potui breviter
pro parte respondi Non enim tota ejus epistola
in manus meas tunc venerat, sed parva pars prior.
Quod cur acciderit, quid opus est quaerere, quandoquidem
cum ad nos postea universa pervenit, universae
respondere non piguit? His ergo litteris tuis, quas ad
me dedisti, si non rescriberem, fortasse contumeliosum
putares: quod autem rescribo, rursum vereor
ne contentiosum putes. Sed si tu inventis litteris meis,
non ad te datis, tantum quia episcopum partis Donati
vel ipsam partem Donati redarguere videbantur, ad
officium tuum pertinere arbitratus es, cum tibi esses
alicujus conscius facultatis, suscipere atque exserere
contradictionem, quia ejus communionis es, quamvis
nulla functione clericatui astrictus: quanto minus
mihi licuit pro munere sarcinae meae, vel contra Petilianum
vel contra te ipsum tacere, cum ille oppugnaret
Ecclesiam pro qua milito; tu autem in simili
opere etiam nominatim ad me institueres, promeres,
conscriberesque sermonem?</p>
<div3>
          <head>2.</head>
          <p>
 In cujus primis partibus laborasti, ut suspecta
hominibus eloquentia videretur. Nam velut laudans
genus dicendi meum, et rursus velut timens ne hoc
genere te vel quemquam falsa persuadendo deciperem,
in accusationem ipsius eloquentiae perrexisti, adhibens
etiam testimonium adversus eam de Scripturis
sanctis, ubi dictum putes, <hi>Ex multa eloquentia non
effugies peccatum:</hi> cum dictum non sit, <hi>ex multa eloquentia;</hi> 
sed, <hi>ex multiloquio <note>(Prov. X, 19)</note>
            </hi>. Multiloquium
autem est superflua locutio, vitium scilicet
loquendi amore contractum. Plerumque autem loqui
amant, etiam qui nesciunt quid loquantur, vel
quomodo loquantur, sive ad sanitatem sententiarum,
sive ad ipsum qui arte grammatica discitur, integrum
sonum ordinemque verborum. Eloquentia vero facultas
dicendi est, congruenter explicans quae sentimus:
qua tunc utendum est, cum recta sentimus.
Hoc modo <hi>ea</hi> non <hi>usi sunt haeretici.</hi> Nam utique si
recta sensissent, non solum nihil mali, verum et boni
aliquid esset, quod eloquenter explicare potuissent.
Frustra igitur istorum exemplorum commemoratione
accusasti eloquentiam. Neque enim propterea pro
patria non est miles armandus, quia contra patriam
<pb n="0448"/>
nonnulli arma sumpserunt: aut ideo uti non debent
boni et docti medici ferramentis medicinalibus ad salutem,
quia his ad perniciem etiam indocti pessimi
que abutuntur. Quis enim nescit, sicuti est aut fuerint
 ea quae quaeruntur; ita eloquentiam, hoc est,
peritiam facultatemque dicendi sic esse utilem vel
inutilem, ut fuerint utilia vel inutilia quae dicuntur?
quod nec te arbitror ignorare.
</p>
          <p>CAPUT II.--3. Sed, credo, cum me videres a
nonnullis putari eloquentem, ut a me lectoris auditorisve
studium deterreres, accusandam existimasti
eloquentiam: ut jam quid dicerem non attenderet,
quisquis abs te perterritus tanquam eloquenter me
dicentem eo ipso jam cavendum fugiendumque censeret.
Vide ergo, ne hoc quod fecisti, sit <hi>artis illius
malae, quam,</hi> sicut de Platone commemorasti, <hi>nonnulli
recte judicaverunt de civitate ac de humani generis
societate pellendam.</hi> Haec non est eloquentia, quae utinam
mihi ad explicanda ea quae sentio pro desiderio
provenisset: sed quaedam sophistica et maligna professio,
quae sibi proponit, non ex animo, sed ex
contentione vel commodo, pro omnibus et contra
omnia dicere. De hac ait sancta Scriptura: <hi>Qui sophistice
loquitur, odibilis est <note>(Eccli. XXXVII, 23)</note>
            </hi>. Ab
hac mihi videtur Paulus apostolus juventutem Timothei
prohibere, ubi ait: <hi>Noli verbis contendere; ad
nihil enim utile est, nisi ad subversionem audientium.</hi> Et
ne a facultate recte dicendi eum prohibuisse putaretur,
continuo subjecit: <hi>Satis age te ipsum probabilem
operarium exhibendo, non erubescentem, verbum veritatis
recte tractantem <note>(II Tim. II, 14, 15)</note>
            </hi>. Nimirum
itaque tibi haec animi subrepsit affectio, quod contradicendi
studio (non quo ita sentires, sed quo a nobis
intentionem discere volentis averteres) perhibuisti nos
eloquentes, et vituperasti eloquentiam. Nam quomodo
te hoc ex animo fecisse credam, cum sciam
quemadmodum praedicare soleatis eloquentiam Donati,
Parmeniani, aliorumque vestrorum: qua quid
esset utilius, si tam largo flumine pro pace Christi,
pro unitate, veritate, charitate proflueret? Sed quid
de aliis loquar? In te ipso nonne aperuisti, quam non
ex animo, sed ex contentione vituperator fueris eloquentiae;
cum et caetera quae scripsisti per eloquentiam
suadere, et eamdem ipsam eloquentiam eloquenter
accusare conatus es?</p>
<p>CAPUT III.--4. Nam quod te dicis, <hi>et arte dicendi
imparem nobis, et exemplis legis christianae penitus
<pb n="0449"/>
non instructum,</hi> quo pertinet, obsecro? Numquidnam
te compuli contra mea scripta rescribere; et
ideo recusantis et excusantis haec vox est? Si ergo
penitus non instructus es, cur non potius taces,
aut ita loqueris ut instrui te desideres? <hi>Instare me,</hi> 
dicis, <hi>et provocare semper, ut ad dignoscendam veri
quaestionem mecum vestri disceptent: sed vestros prudentius
ac patientius facere, qui in Ecclesia tantum
quae in Lege mandata sunt populos docent, nec nobis
respondere curant; scientes quia si lex divina et tot documenta
legalium scripturarum nobis quid sit melius,
quid verius, suadere non possunt, nunquam humana
queat auctoritas nos discussis erroribus ad veritatis regulam
revocare.</hi> Quid tibi ergo visum est, ut adversus
nos illis tacentibus tu loquaris? Nam si bene faciunt,
cur non imitaris? si male, cur laudas?</p>
        </div3>
<div3>
          <head>5.</head>
          <p>
 Dicis quod <hi>intoleranda arrogantia credam me
solum terminare posse, quod aliis velut inexplicabile
visum, atque ideo judici Deo dimissum est.</hi> Cum paulo
superius dixeris, <hi>hoc me velle finire post tot annos,
post tot judices atque arbitros, quod apud principes tot
disceptantibus litteratis ab utriusque partis episcopis finiri
non potuit.</hi> Certe solus hinc satago, certe solus
quaestionem istam finiri disceptando desidero? Puto
enim si solos nostros id conatos culpare voluisses,
non etiam vestros in eo conatos fuisse fatereris. Quia
ergo illum conatum, illam voluntatem et instantiam,
saltem propter vestros, reprehendere jam non potes;
nolo esse a tam bono opere alienus. Quid arguis?
quid reprehendis? An invides? Non hoc de te temere
credendum est. Restat ergo ut studio contentionis
hoc in me culpes, quod etiam in vestris laudare
compelleris.
</p>
          <p>CAPUT IV.--6. At enim quod inter tot ac tales
finitum non est, intolerabilis arrogantia est per
se solum finiri posse praesumere. Ne, quaeso,
mihi soli hoc tribuendum putes: plurimi sumus
qui hoc ut finiatur, imo jam ut finitum esse innotescat,
instamus. Illi enim dixerunt non esse finitum,
qui eidem fini consentire noluerunt, eumque
vobis occultaverunt, ut etiam vos eorum auctoritate
decepti finitum non esse credatis. Nostri autem, ex
quo finitum est, nullo prorsus tempore ut ipse finis
innotesceret cessaverunt, quomodo id publice privatimque
agere potuerunt; ne quisquam in perniciosissimo
errore persistens, de segnitia circa se ministrorum
Dei in ultimo judicio quereretur. Non ergo nos
olim finitam causam de integro volumus retractare;
sed quemadmodum finita sit demonstrare, propter
eos maxime qui hoc nesciunt: ut cum defensores
convincuntur erroris, aut etiam ipsi correcti liberentur;
aut certe ipsis confutatis et in aperta pertinacia
remanentibus, hi qui cupidiores sunt veritatis quam
contentionis, videant quid sequantur.</p>
<p>CAPUT V.--7. Neque <hi>hoc fit sine fructu,</hi> ut existimas.
Nam si posses videre quam longe lateque Africam
error iste pervaserat, et quam pauca ejus remanserint
quae nondum in pacem catholicam correcta transierunt,
<pb n="0450"/>
nullo modo assertorum christianae pacis et
unitatis infructuosam et inanem arbitrareris instantiam:
quamvis etiam si cui diligentia medicinae hujus
impensa non prodest, sufficit ad rationem reddendam
Deo quod non cessavit impendi. Sicut enim malignus
suasor peccati, etiamsi non persuaserit, merito
poenam deceptoris incurret: ita fidelis justitiae
praedicator, etiamsi ab hominibus respuatur, absit ut
apud Deum sui officii mercede fraudetur. Res enim
certa fit ad incertum. Incertum autem dico, non praemium
facientis, sed animum audientis. Incertum
enim est nobis, utrum assensurus sit cui veritas praedicatur:
sed certum est, etiam talibus veritatem praedicari
oportere; et certum est, fideliter eam praedicantes
dignam retributionem manere, sive suscipiantur,
sive spernantur, sive etiam propterea quaelibet
temporaliter adversa patiantur. Dominus dicit in Evangelio: <hi>Cum ingressi fueritis, dicite, Pax huic domui: si
digni fuerint qui ibi sunt, requiescet super eos pax vestra;
si quominus, ad vos revertetur 
 <note>(Matth. X, 12, 13)</note>
            </hi>.
Numquid certos fecit quod essent eorum pacem suscepturi,
quibus eam praedicarent? Certos tamen fecit,
ut eam sine cunctatione praedicarent.</p>
<p>CAPUT VI.--8. Apostolus etiam Paulus, <hi>Servum,</hi> 
inquit, <hi>Domini litigare non oportet, sed esse mitem ad
omnes, docibilem, patientem, in modestia corripientem diversa
sentientes; ne forte det illis Deus poenitentiam ad
cognoscendam veritatem, et resipiscant de diaboli laqueis,
captivati ab ipso in ipsius voluntatem <note>(II Tim. II, 24, 25)</note>
            </hi>.
Intende quomodo, quem noluit litigare, voluit tamen
in modestia corripere diversa sentientes: ne Dei servus
prohibitionem petulantiae, occasionem putaret
esse pigritiae. Verum quia multi et ipsam correptionem
quae modeste fit, vel peccatis suis faventes, vel
quid respondeant non invenientes, nec tamen veritati
acquiescentes, onerose ac moleste ferunt; eos qui secum
sedulo agunt, nec ab eorum convincendo errore
dissimulant, litigiosos et contentiosos vocant. Falsitas
enim quae nudari et redargui metuit, eorum vitiorum
nomine quae veritas damnat, diligentiam veritatis
accusat. Numquid ideo tamen ab hac instantia
desistendum est? Vide quemadmodum Timotheum
idem obstringat Apostolus, ne propter homines quibus
insuavis est praedicatio veritatis, aliqua ei segnitia
praedicandi subreperet. <hi>Testificor,</hi> inquit, <hi>coram
Deo et Christo Jesu, qui judicaturus est vivos ac mortuos,
et per manifestationem et regnum ejus, praedica
verbum, insta opportune, importune; argue, hortare, increpa,
in omni longanimitate et doctrina.</hi> Quis haec audiens,
si Deo fideliter servit, si dolosus operarius non
est, ab hac diligentia et instantia conquiescat? Quis
sub tanta testificatione segnis esse audeat? Non itaque
nobis obstrepat in hac causa facundia tua: praedicamus
omnino in adjutorio Domini Dei nostri christianae
unitatis utilitatem, pietatem, sanctitatem, praedicamus
volentibus opportune, renitentibus importune;
et quantis valemus viribus istam inter nos partemque
<pb n="0451"/>
Donati quaestionem, et quibus possumus,
olim finitam esse monstramus.</p>
<p>CAPUT VII.--9. Agnoscant in se contentiosae
animositatis nomen et crimen, qui vel pervicaci astutia
praebent patrocinium falsitati, vel invida jactantia
ministrant praeconium veritati. Utrumque hoc contentiosorum
genus apostolus Paulus expressit: illud primum
in Alexandro, de quo ait, <hi>Alexander aerarius
multa mala mihi ostendit; reddet illi Dominus secundum
opera ejus: quem et tu devita; valde enim restitit
nostris sermonibus <note>(II Tim. IV, 1, 2, 14, 15)</note>
            </hi>; hoc vero
alterum in eis de quibus ait: <hi>Quidam quidem ex invidia
et contentione Christum annuntiant, non caste, existimantes
tribulationem suscitari vinculis meis.</hi> Nam illi
procul dubio idipsum annuntiabant quod Paulus; non
tamen eo animo, non ea voluntate, non ex charitate,
sed ex invidia, sicut dixit, et ex contentione, volentes
superbo sensu in eadem ipsa annuntiatione praecellere,
et apostolo Paulo anteponi. Quod ille non moleste
ferens, imo etiam gaudens, quod ab eis illud videbat
praedicari, quod latius innotescere cupiebat: <hi>Quid enim,</hi> 
 inquit, <hi>dum omni modo, sive occasione,
sive veritate Christus annuntietur?</hi> Neque enim cordis
sui veritate, quia non sincera intentione, sed aemula
contentione, veritatem tamen, hoc est Christum, annuntiabant.
Tu igitur cum judex interiorum cordis
nostri esse non possis, tantummodo utrum veritati
resistamus, an eos qui veritati resistunt revincere
cupiamus, adverte. Nam procul dubio si veritatem
suademus erroremque refellimus, etiamsi non veritate
propriae intentionis, sed emolumentum saeculi hujus
et humanam gloriam quaerentes id agamus; gaudere
debent dilectores veritatis, quia et hac occasione veritas
annuntiatur, sicut Apostolus qui dicit, <hi>Et in hoc
gaudebo <note>(Philipp. I, 17, 18)</note>
            </hi>. Si autem (quod Deo
maxime notum est, et quod tibi etiam ipsi, quantum
est facultatis humanae, si nobiscum viveres, notum
esse potuisset) pia sollicitudine charitatis in hujus
dispensationis labore versamur; puto nequaquam
juste reprehendi ministerium nostrum, si contra quoslibet
adversarios veritatis ferventi spiritu pro veritate
certemus.</p>
<p>CAPUT VIII.--10. Nam si contentiosus habetur a
vobis vel animosus paratorque rixarum, quisquis cuiquam
sermonis altercationem vel inferre vel referre
curaverit; videte quid de ipso Domino Jesu Christo,
ejusque servis Prophetis et Apostolis sentiatis. Nempe
enim Dominus ipse Filius Dei, numquid cum solis discipulis
vel turbis qui in eum crediderunt, an non etiam
cum inimicis tentantibus, obtrectantibus, interrogantibus,
resistentibus, maledicentibus, habuit de veritate
sermonem? Numquid eum etiam cum una muliere
de quaestione orationis contra opinionem vel haeresem
Samaritanorum piguit disputare? Sed illam,
inquis credituram esse praesciebat. Quid toties adversus
Judaeos, Pharisaeos, Sadducaeos, non solum minime
credituros, verum etiam maxime contradicturos
<pb n="0452"/>
et persecuturos, coram in os eorum quam multa locutus
est? Nonne ab eis ultro, cum voluit, quod voluit
inquisivit, ut eorum illos responsione convinceret?
Nonne illis dolose tentando quaerentibus, cum redarguti
obmutescerent, sine ulla ambiguitate respondit?
Quod cum faceret, nullus ex his legitur ad eum sequendum
fuisse conversus. Et utique noverat, quia
praescius erat, nihil se ad eorum salutem, cum haec
ad eos vel in eos, vel adversus eos diceret, profuturum.
Sed nos fortasse suo firmavit exemplo, qui futuram
fidem perfidiamve hominum praenoscere non
valemus; ne si quando nimium duris nimiumque perversis
sine fructu salutis eorum locuti fuerimus, deficiamus
et desistamus ab instantia praedicandi, cum
inaniter piguerit laborare. Quid, quod etiam ipsum
diabolum, quem jam non solum Deus, sed ne homines
quidem dubitare possunt, nullo modo ad justitiam
conversum iri, Filius Dei tamen insidiose tentantem,
et de Scripturis sanctis quaestionum laqueos opponentem,
de Scripturis sanctis respondendo convicit,
nec judicavit indignum cum satana Christus de divinis
eloquiis habere colloquium <note>(Matth. IV, 3-10)</note>?
quid utique praevidens, nisi quod Judaeis et diabolo
nihil proderat, credituris Gentibus profuturum?</p>
        </div3>
<div3>
          <head>11.</head>
          <p>
 Prophetas etiam legimus missos ad homines
tam inobedientes, ut Deus ipse qui Prophetas mittebat,
de his ad quos mittebat praediceret, quod verbis
eorum obtemperaturi non essent. Omitto quod prophetico
spiritu quo futura cernebant, etiam hoc utique
nosse potuissent, quod eorum verba contempturi fuerant,
quibus ea tamen vehementi instantia non tacebant.
Apertissime Dominus ad Ezechielem prophetam
dicit: <hi>Vade et intra in domum Israel, et loquere verba
mea ad ipsos: quia non ad populum ignotae linguae tu
mitteris, ad domum Israel; nec ad populos multos diversis
aut gravibus linguis loquentes, quorum verba non
possis audire; et si ad tales misissem te, forsitan audissent
te. Domus autem Israel non audient te, quia nolunt
audire me. Omnis enim domus Israel inquieto et duro
corde est. Ego autem dedi faciem tuam fortem adversus
faciem eorum, et certamen tuum confortabo adversus
certamen eorum <note>(Ezech. III, 4-8)</note>
            </hi>. Ecce mittitur Dei
servus, et eis loqui jubetur, qui eum non erant audituri,
eo ipso Domino qui mittebat et loqui jubebat praedicente
quod non erant audituri. Qua causa, cui bono,
quo fructu, quove effectu mittitur ad certamen praedicandae
veritatis adversus certaturos et non obedituros?
Num quisquam dicere audebit sanctos Dei Prophetas
incidisse in opprobrium abs te mihi objectum, cum
diceres: <hi>Si tu scis rem de qua agitur a te finiri non
posse, cur incassum laborem sumis? cur inanem impendis
operam? cur supervacue ac sine fructu contendis? An
non magnus error est, velle quod non valeas explicare?
cum et Lex moneat dicens,  « Altiora te ne quaesieris, et
fortiora te ne scrutatus fueris</hi> »  <note>(Eccli. III, 22)</note>; <hi>et iterum,
 « Homo animosus parat lites, et vir iracundus exaggerat
peccatum</hi> »  <note>(Id. XXVIII, 11)</note>? Ezechieli certe
<pb n="0453"/>
ista non diceres, qui cum verbo Dei mittitur inferre
certamen hominibus non obedituris, contra sensuris,
contra dicturis, contra facturis. Nam si diceres, responderet
tibi fortasse, quod eisdem Judaeis Apostoli
responderunt, <hi>Cui obedire oportet? Deo magis, an hominibus <note>(Act. IV, 19, et V, 29)</note>
            </hi>?
Hoc tibi etiam ipse
responderim.
</p>
          <p>CAPUT IX.--12. Hic si tu flagitaveris, ut ostendam
ubi etiam mihi Deus praeceperit id agere, quod
tu prohibes; memento apostolicas Epistolas non eis
tantum scriptas qui tempore illo quo scribebantur audiebant,
sed etiam nobis: non enim ob aliud in Ecclesia
recitantur. Attende etiam illud quod Apostolus
ait: <hi>An vultis experimentum ejus accipere qui in me loquitur
Christus <note>(II Cor. XIII, 3)</note>
            </hi>. Et recole jam, non
quid Paulus, sed quid per eum Christus locutus sit,
quod paulo ante commemoravi, <hi>Praedica verbum, insta
opportune, importune,</hi> etc. Attende etiam quemadmodum
ad Titum cum explicaret qualis esse episcopus
debeat, etiam perseverantem dixit esse oportere juxta
doctrinam fidelis verbi, <hi>Ut potens sit,</hi> inquit, <hi>et exhortari
in doctrina sana, et contradicentes redarguere. Sunt
enim multi non subditi, vaniloqui, et mentis seductores,
maxime qui ex circumcisione sunt; quos oportet refelli <note>(Tit. I, 9-11)</note>
            </hi>.
Non ergo solos qui ex circumcisione
sunt, sed eos maxime tales esse ait: oportere tamen
in doctrina sana redargui refellique ab episcopo vaniloquos
et mentis seductores, indubitata praeceptione
firmavit. Unde hoc etiam mihi jussum esse cognosco:
hoc pro viribus ago; huic operi, quantum ipse qui
jussit adjuvat, perseveranter insisto. Quid obstas?
quid obstrepis? cur prohibes? cur reprehendis? Tibine
obedire oportet, an Deo?</p>
<p>CAPUT X.--13. Nisi forte ista quae a me de Scripturis
sanctis documenta prolata sunt, sic accipienda
arbitraris, ut quod vestros factitare laudasti, in ecclesia
tantum quae in Lege mandata sunt populi doceantur.
Ibi enim forsitan putas corripiendos et convincendos
esse diversa sentientes, ut unusquisque doctor
suorum tantummodo disputando et praedicando emendet
errorem: si quid autem tale cum eis qui foris sunt
agere institerit, tunc animosus, tunc contentiosus
vel litigiosus habendus sit; quia <hi>et ipse Ezechiel,</hi> inquis, <hi>et alii Prophetae cum verbis Dei ad suum populum
mittebantur,</hi> 
 Israelitae scilicet ad Israelitas.</p>
<p>CAPUT XI.--14. Ad haec quoque tibi respondeo.
Jam quidem supra commemoravi, Dominum ipsum
Jesum, qui se imitandum discipulis praebuit, non solum
Judaeis, verum etiam Pharisaeis, et Sadducaeis,
et Samaritanis, et ipsi diabolo principi omnium fallaciarum
et errorum asserere veritatem, et de Lege respondere
non dedignatum. Sed ne hoc Domino licuisse,
servis autem ejus existimes non licere, accipe quid in
Actibus Apostolorum legatur. <hi>Judaeus autem quidam,
Apollo nomine, Alexandrinus genere, devenit Ephesum,
potens in Scripturis: hic catechizatus erat viam Domini</hi>,
<pb n="0454"/> <hi>et fervens Spiritu loquebatur, et docebat verissime quae
juxta Jesum, sciens solum baptismum Joannis. Hic etiam
coepit 
 fiducialiter agere in synagoga. Quem cum audissent
Aquila et Priscilla, assumpserunt cum, et certius
illi exposuerunt viam Domini. Volente autem illo ire in
Achaiam, exhortati fratres scripserunt discipulis ut eum
reciperent. Qui cum venisset, multum contulit his qui ibi
crediderunt: vehementer enim Judaeos revincebat publice,
ostendens per Scripturas esse Jesum Christum <note>(Act.
XVIII, 24-28)</note>
            </hi>. Quid de isto dicis? quid sentis? Nonne
fortasse eum contentiosum et animosum concitatoremque
rixarum criminaremini, nisi tanta libri sancti
auctoritate premeremini?</p>
<p>CAPUT XII.--15. An quia Judaeus in Christum
crediderat, propterea Judaeos christianae fidei resistentes,
et Jesum negantes esse Christum, publice revincere
debebat; nos autem quia partis Donati nunquam
fuimus, propterea partem Donati resistentem christianae
unitati revincere non debemus? Numquid Paulus
apostolus aliquando fuit cultor idolorum, aut aliquando
fuit in haeresi Epicureorum vel Stoicorum, cum quibus
tamen eum nec puduit nec piguit de quaestione Dei vivi
et veri habere sermonem? Accipe quid de hac re in
eodem libro scriptum sit. <hi>Paulus autem cum illos Athenis
exspectaret, irritabatur spiritu suo intra se, videns
circa idola esse civitatem. Disputabat igitur Judaeis in
synagoga, et Gentibus, et colentibus, et in foro, per
omnem diem, ad eos qui aderant. Quidam vero Epicureorum
et Stoicorum philosophorum conferebant cum
illo: et quidam dicebant, Quidnam vult seminator verborum
hic dicere? Alii vero: Peregrinorum daemoniorum
videtur annuntiator esse.</hi> Ecce apostolus Paulus Stoicos
et Epicureos, diversas, non solum ab illo, verum etiam
inter se, adversasque haereses secum conferre non respuit,
non tantum extra Ecclesiam, sed extra synagogam
disputans cum eis; nec eorum conviciis exterritus
velut lites contentionesque declinans a praedicanda
christiana veritate cessavit. Nam vide quid consequenter
sancta Scriptura testatur: <hi>Apprehensumque eum,</hi> 
inquit, <hi>in Areopagum duxerunt, dicentes: Possumus
scire quae sint haec quae a te dicuntur? Insueta enim quaedam
affers in aures nostras: volumus ergo scire quidnam
velint haec esse. Athenienses autem et advenae hospites
ad nihil aliud vacabant, quam dicere novi aliquid
aut audire. Stans vero Paulus in medio Areopago dixit:
Viri Athenienses, per omnia superstitiosos vos video;
perambulans enim et considerans simulacra vestra, inveni
etiam aram, in qua erat scriptum, Ignoto Deo.
Quem ergo ignorantes colitis, hunc ego annuntio vobis <note>(Id. XVII, 16-23)</note>
            </hi>:
et caetera quae commemorare omnia
longum est. Quod tamen ad quaestionem quam nunc
discutimus, sufficit, attende, obsecro te, Hebraeum ex
Hebraeis Apostolum Christi stantem ac sermocinantem,
non in synagoga Judaeorum neque in ecclesia
Christianorum, sed in Areopago Atheniensium, hoc
<pb n="0455"/>
est, contentiosorum maxime impiorumque Graecorum.
Ibi enim loquacissimae philosophorum haereses exstiterunt,
quarum nonnullae, sicut ipsi qui hic commemorati
sunt Stoici, magis de verborum quam de rerum
adversitate confligunt: quod Apostolus prohibuit Timotheum,
dicens ad nihil esse utile, nisi ad subversionem
audientium <note>(II Tim. II, 14)</note>. Nam de his, ut
nosti, Tullius ait: <hi>Verbi enim controversia jam diu torquet
homines Graeculos, contentionis cupidiores quam
veritatis <note>(Lib. 1 de Oratore, cap. 11, n. 48)</note>
            </hi>. Hos tamen
Paulus noster alloquendos corrigendosque suscepit:
nec ipsius loci nomine exterritus, quod ex Marte inditum
resonat, quem deum dicunt esse bellorum, ibi
pacifica credituris intrepidus loquebatur, ibi spiritualibus
accinctus armis perniciosos expugnabat errores;
nec contentiosos tanquam mitissimus, nec dialecticos
tanquam simplicissimus formidabat.</p>
<p>CAPUT XIII.--16. Nosti enim quam maxime apud
Stoicos viguisse dialecticam: quamvis et ipsi Epicurei,
quos imperitia liberalium disciplinarum non solum
non pudebat, verum etiam delectabat, quasdam
disputandi regulas quibus quisque usus minime falleretur,
se potius et tenere et docere jactabant. Quid
est enim aliud dialectica, quam peritia disputandi?
Quod ideo aperiendum putavi, quia etiam ipsam mihi
objicere voluisti, quasi christianae non congruat veritati,
et ideo me doctores vestri velut hominem dialecticum
merito fugiendum potius et cavendum, quam
refellendum revincendumque censuerint. Quod cum
tibi non persuaserint; nam te adversus nos etiam scribendo
disputare non piguit; tu tamen in me dialecticam
criminatus es, quo falleres imperitos, illosque
laudares qui disputando mecum congredi noluerant.
Sed tu videlicet non dialectica uteris, cum contra nos
scribis? Utquid te ergo in tantum disputandi periculum
projecisti, cum disputare non noveris? Aut si nosti,
cur dialecticus dialecticam criminaris; ita vel temerarius,
vel ingratus, ut aut imperitiam qua vinceris
non refraenes, aut doctrinam qua juvaris accuses? Inspicio
sermonem tuum, istum ipsum quem ad me scripsisti;
video te quaedam copiose ornateque explicare,
hoc est, eloquenter; quaedam vero subtiliter arguteque
disserere, hoc est, dialectice: et tamen eloquentiam
dialecticamque reprehendis. Si noxia sunt, quare hoc
facis? si non sunt, cur arguis? Sed ne etiam nos verbi
controversia torqueat; cum res ipsa intelligatur, minus
laborandum est quid hominibus eam vocare placuerit.
Proinde si eloquens ille appellandus est, qui
non solum copiose et ornate, sed etiam veraciter dicit;
itemque si dialecticus ille appellandus est, qui non solum
subtiliter, sed veraciter etiam disserit: nec eloquens
es, nec dialecticus; non quia jejuna et inordinata
est dictio tua, nec quia obtusa et crassa est disputatio
tua; sed quia ipsa facundia atque solertia ad
defensionem abuteris falsitatis. Si autem non in sola
veritate, sed etiam cum mala causa disseritur vel nervose
agitur, recte potest eloquentia vel dialectica nominari:
et eloquens es, et dialecticus; quia et facunde
<pb n="0456"/>
dicis vana, et acute disputas falsa. Sed de te videro.</p>
<p>CAPUT XIV.--17. Stoici certe maxime dialectici
fuerunt: cur apostolus Paulus ne conferrent cum illo,
non eos cautissime devitavit; et vestros episcopos
laudas, quod nobiscum velut cum dialecticis nolint
habere sermonem? Aut si et Paulus dialecticus erat,
et ideo conferre cum Stoicis non timebat, quia non
solum acute disputabat sicut et illi, sed etiam veraciter,
quod non illi; jam cave cuiquam dialecticam pro
crimine objeceris, qua usos Apostolos confiteris. Neque
enim, cum hoc mihi objicis, imperitia te falli
puto; sed fallere astutia. Nomen quippe graecum est
dialectica, quae si usus admitteret, fortasse latine disputatoria
vocaretur; sicut grammaticam litteraturam
latine, linguae utriusque doctissimi appellaverunt.
Sicut enim a litteris denominata est grammatica, quoniam
graece <foreign xml:lang="greek">γράμματα</foreign> litterae dicuntur: sic a disputatione
dialectica nomen accepit; quoniam disputatio
graece <foreign xml:lang="greek">διαλογὴ</foreign> vel <foreign xml:lang="greek">διάλεξις</foreign> appellatur. Sicut autem
grammaticus a veteribus latine dictus est litteratus:
ita graece dialecticus, multo usitatius et tolerabilius
latine dicitur disputator. Puto jam quod Apostolum
disputatorem non neges, etiamsi dialecticum neges.
Improbare ergo in vocabulo graeco, quod approbare
cogeris in latino, quid est aliud quam indoctis praetentare
fallaciam, doctis facere injuriam? Aut si et
disputatorem Apostolum negas, qui tam assidue, tam
egregie disputabat; nec graece nosti, nec latine; vel,
quod est credibilius, et in verbo graeco fallis eos qui
graece nesciunt, et in latino qui nec latine sciunt. Quid
enim est, non dico imperitius; neque enim tu ista non
nosti; sed omnino fallacius, quam cum audias et legas
tam multos multiplicesque sermones Apostoli
asserentes veritatem, convincentes falsitatem, negare
quod soleat disputare, cum hoc fieri nisi disputando
non possit?</p>
        </div3>
<div3>
          <head>18.</head>
          <p>
 Quod si hoc ab illo factitatum fateris, quia fateri
ejus Litteris cogeris, non tamen has disputationes,
sed sermones vel epistolas appellandas esse
contendis; quid ego tecum sic diutius agam, ut qui
haec ignorant, quem volunt nostrum approbent, quem
volunt improbent? de ipsis divinis Litteris, quibus necesse
est cedas, hoc doceo; ipsa prorsus verba,
ipsa rerum vocabula profero. Habes in hoc eodem testimonio,
quod de Actibus Apostolorum commemoravi,
de ipso Paulo ita positum: <hi>Disputabat igitur
Judaeis in synagoga, et Gentibus, et colentibus in foro.</hi> 
Habes alio loco, quamvis cum populo christiano ageret
congregatis in ecclesia fratribus, ita scriptum: <hi>Sedens vero quidam adolescens nomine Eutychus in fenestra,
deductus somno gravi, disputante Paulo 
 <note>(Act.
XX, 9)</note>
            </hi>. Habes etiam in libro Psalmorum: <hi>Suavis sit
ei disputatio mea <note>(Psal. CIII, 34)</note>
            </hi>. Habes et apud
Isaiam prophetam: <hi>Venite, disputemus</hi>, <hi>dicit Dominus <note>(Isai. I, 18, sec. LXX)</note>
            </hi>.
Et multis aliis divinarum
Scripturarum locis lege ubi inveneris hoc verbum, et
<pb n="0457"/>
inspice codices graecos in eisdem testimoniis sanctarum
Scripturarum, et videbis unde sit appellata dialectica:
ne quod omnes justi etiam cum Deo faciunt,
quibus dictum est, <hi>Venite, disputemus, dicit Dominus,</hi> 
non imiteris sapienti pietate, sed insulsa temeritate
crimineris.
</p>
          <p>CAPUT XV.--19. Qui enim disputat, verum discernit
a falso. Quod qui non possunt, et tamen dialectici
videri volunt, per insidiosas interrogationes
captant incautorum assensiones, ut ex eorum responsionibus
concludant, unde illos vel in aperta falsitate
deceptos rideant, vel occultam falsitatem deceptis
persuadeant, quam plerumque etiam ipsi existimant
veritatem. Qui autem verus disputator est, id est,
veritatis a falsitate discretor, primo id apud se ipsum
agit, ne non recte discernens ipse fallatur; quod nisi
divinitus adjutus peragere non potest: deinde, cum
id quod apud se egit ad alios docendos profert, intuetur
primitus quid jam certi noverint, ut ex his eos
adducat ad ea quae non noverant vel credere nolebant,
ostendens ea consequentia his quae jam scientia
vel fide retinebant: ut per ea vera de quibus se perspiciunt
consentire, cogantur alia vera quae negaverant
approbare; et sic verum quod falsum antea
putabatur, discernatur a falso, cum invenitur consentaneum
illi vero quod jam antea tenebatur.</p>
<p>CAPUT XVI.--20. Hoc ille verus disputator si
late diffuseque faciat, eloquenter facit, alioque tunc
censetur augeturque vocabulo, ut dictor potius quam
disputator vocetur; sicut illum locum Apostolus copiose
dilatat atque diffundit: <hi>In omnibus,</hi> inquit, <hi>commendantes
nosmetipsos ut Dei ministros, in multa
patientia, in tribulationibus, in angustiis, in plagis, in
carceribus, in seditionibus, in laboribus, in vigiliis, in
jejuniis, in castitate, in scientia, in longanimitate</hi>, <hi>in
benignitate, in Spiritu sancto, in charitate non ficta, in
verbo veritatis, in virtute Dei, per arma justitiae dextra
et sinistra; per gloriam, et ignobilitatem; per infamiam,
et bonam famam; ut seductores, et veraces; ut
qui ignoramur, et cognoscimur; quasi morientes, et ecce
vivimus; ut coerciti, et non mortificati; ut tristes, semper
autem gaudentes; sicut egeni, multos autem ditantes;
tanquam nihil habentes, et omnia possidentes <note>(II Cor VI, 4-10)</note>
            </hi>.
Quid enim hoc stilo apostolico uberius
et ornatius, id est eloquentius, facile invenis?
Si autem presse atque constricte, magis eum disputatorem
quam dictorem appellare consueverunt, qualiter
agit idem apostolus de circumcisione et praeputio
patris Abraham, vel distinctione legis et gratiae. Quod
quidam non intelligentes, imo vero calumniantes,
criminati sunt eum dicere, <hi>Faciamus mala, ut eveniant
bona <note>(Rom. III, 8)</note>
            </hi>. Sive autem sit dictor, sive disputator,
nec dictio sine disputatione est, cum et in ipsa
eloquentiae latitudine veritas a falsitate discernitur;
<pb n="0458"/>
nec disputatio potest esse sine dictione, quando utique
verbis et lingua ipsa constrictio sermonis exprimitur:
sive illo utatur perpetuo, sive interrogando
eum cum quo agit, cogat respondere quod verum est,
et ex hoc ad aliud verum quod quaerebatur adducat,
ubi maxime regnare dialectica dicitur.</p>
<p>CAPUT XVII.--21. Cum enim quisque suis responsionibus
vincitur, et si male respondit, non habet
quod imputet disputatori, sed sibi; et si bene respondit,
erubescit ulterius resistere, non jam disputatori,
sed sibi. In quo genere Dominus cum adversus Judaeos
crebro ageret, eosque illorum responsionibus
captos conclusosque convinceret, non vos audierant,
nec a vobis conviciari didicerant: nam libentius et
invidiosius eum fortasse dialecticum quam Samaritanum
appellarent. Quomodo enim putas eos contortos
atque confusos, cum volentes eum capere in verbo,
priores interrogaverunt, utrum liceret tributum reddere
Caesari; bicipiti videlicet complexione insidiantes,
ut quodlibet eligens caperetur? Si licere responderet,
tanquam reus esset adversus populum Dei: si
autem diceret, non licere, tanquam Caesaris adversarius
puniretur. Ubi ille nummum sibi poposcit
ostendi, et interrogavit cujus haberet imaginem et
inscriptionem: at illi cum respondissent, <hi>Caesaris;</hi> 
aperta enim veritas hoc eos respondere cogebat;
continuo Dominus eorum responsione colligatos ac
captos trahens, <hi>Reddite,</hi> inquit, <hi>Caesari quae Caesaris
sunt, et Deo quae Dei sunt.</hi> Obsecro te, illine fuerunt
dialectici qui praetensis interrogationis insidiis decipiendo
superare moliti sunt; an ille potius, qui ex
hoc ipso quod interrogaverunt, veram eorum responsionem
prudentia interrogationis eliciens, illud verum
quod ab eo putabant periculose dici, ipsos compulit
confiteri?</p>
<p>CAPUT XVIII.--22. Si illos dixeris fuisse dialecticos,
quia dolose, quia calumniose, quia malitiose interrogando
in verbo capere cupiebant (tales enim etiam nos
vultis videri); cur eis tamen Dominus respondit? Cur
eos usque ad veritatis confessionem reddita ratione
perduxit? Cur eis dixit, <hi>Quid me tentatis, hypocritae <note>(Matth. XXII, 15-21)</note>
            </hi>?
et non addidit, Dialectici? Cur
sibi nummum demonstrari flagitavit, ut sententiam
suam veracem exprimeret etiam de ore fallacium, ac
non potius ait, Abscedite; neque enim loquendum est
vobiscum, qui captiosas interrogationes proponitis, qui
dialectice mecum agere vultis? Nihil tale dixit, nec
adversus captiosos interrogatores, et verborum nostrorum
callidos captatores exemplum tale nobis proposuit:
sed ut eos potius etiam veritatis inimicos
vigilanti interrogatione et invicta ratione testimonium
veritati perhibere cogamus. Hoc nobis faciant vestri,
si nos malitiosi et dialectici sumus. An se timere indicant,
ne hoc eis nos potius faciamus? Si autem
Christum dixeris dialecticum, laudabis dialecticam,
quam mihi pro crimine objeceras.</p>
<p>CAPUT XIX.--23. Quod ne facias, video quid
<pb n="0459"/>
fortasse dicturus sis, nec illos, nec illum in ea sermocinatione
aliquid egisse dialectice. Si ergo nec illi qui
captiose atque insidiose sermocinantur, ut in verbo
decipiant eos cum quibus agunt, nec illi qui tales eorum
responsione convincunt, dialectice agunt: dic
nobis tandem quid sit dialectica; et quantum mali habeat,
quantum noceat, quam fugienda sit, doce. Cujus
nomen invidiose subjicis ignorantibus, crimen
ostende quaerentibus. Non vis fateri quod dialectice
agat, qui homines aversos a vero perite recteque interrogans,
responsionibus eorum adducit ad verum,
ne dialectice cum Judaeis etiam Christum egisse fatearis.
Item non vis illos agere dialectice, qui captiosis
interrogationibus insidiantes respondentem decipere
moliuntur, ne tibi ostendatur ita cum Christo
egisse Judaeos, quos tamen ille non declinavit tacendo,
sed potius loquendo superavit; ac sic cogaris
fateri non recte episcopos vestros, quos doctos atque
sapientes putas, etiam cum dialecticis nolle habere
sermonem, quo invictam doceant veritatem. Video,
magnos aestus pateris, quomodo definias dialecticum,
ut nec peritus disputator sit, ne quod vituperasti,
laudare cogaris; nec insidiosus verborum captator,
ne tibi dicatur, Sicut egit cum talibus Christus, sic
agat cum isto christianus. Proinde si placet ista cura
liberari, eum defini esse dialecticum, cum quo legis
periti de parte Donati nolunt habere colloquium.
Quid enim tibi aliud suggerendum est, homini objicienti
nobis dialecticam, et ideo praedicanti episcopos
suos, quod nobiscum nolint habere sermonem?</p>
        </div3>
<div3>
          <head>24.</head>
          <p>
 Sed de Judaeis fortasse invenis quid dicas, quamvis
callide atque versute dolos interrogationum praetenderint,
non eos fuisse dialecticos. De Stoicis certe dici
potest nihil, qui non solum dialectici fuerunt, sed
etiam caeteras philosophorum sectas in hac vel arte
vel facultate vicerunt. Stoicus quippe, ut mecum recolis,
fuit ille Chrysippus, de quo Academicus Carneades
hanc habebat sententiam, ut quando cum illo
sibi esset disputandum, elleboro purgandum cor esse
censeret; caeteros autem vel pransus facile superaret.
Si ergo nos libri Stoicorum dialectice disputare
docuerunt, doctrinam Pauli contra nos proferant
episcopi vestri: secum tamen nos conferre patiantur,
sicut ipsos tunc Stoicos ille non repulit.
</p>
          <p>CAPUT XX.--25. Hanc enim artem quam dialecticam
vocant, quae nihil aliud docet quam consequentia
demonstrare, seu vera veris, seu falsa falsis,
nunquam doctrina christiana formidat; sicut eam in
Stoicis non formidavit Apostolus, quos secum volentes
conferre non respuit <note>(Act. XVII, 16-31)</note>. Et ipsa
enim fatetur, et verum est, neminem disputando ad
conclusionem falsam consequenter impelli, nisi prius
consenserit falsis, quibus eadem conclusio velit nolit
efficitur. Ac per hoc qui cavet ne se loquente consequantur
falsa quae non vult, volens falsa caveat quae
praecedunt. Si autem praecedentibus veris inhaeserit,
quaecumque consequentia perspexerit quae falsa existimabat,
<pb n="0460"/>
vel de quibus dubitabat, admonitus amplectatur,
si veritati est pacatissimae amicior, quam contentiosissimae
vanitati.</p>
<p>CAPUT XXI.--26. Parum egerim, nisi hoc quod
dico in hac eadem quae inter nos vertitur nostra sermocinatione
monstravero. Ecce in ea ipsa quaestione
de Baptismo tu proposuisti a me requirens, ubi te
baptizari conveniat, utrum apud nos, an in parte
Donati. Et quia intentio tua est in parte Donati
hominem potius baptizari oportere, hanc intentionem
hinc probare conatus es, quod etiam nos esse
illic Baptismum non negamus. Vides certe id te agere
voluisse, ut ex eo quod concedimus, ad id quod non
concedebamus attrahamur; id est, ut quia concedimus
esse illic Baptismum, etiam illic esse hominem baptizandum
concedere compellamur.</p>
<p>CAPUT XXII.--27. Considera diligenter si est
hoc consequens, et tibi ipse responde. Puto enim jam
hoc ante oculos constituto, cernis pro ingenii tui vivacitate,
quam non consequentia pro consequentibus
colligas. Nam revera dicimus Baptismum et illic esse:
sed non dicimus et prodesse, imo vero dicimus et obesse.
Cum autem quaeritur ubi quisque debeat baptizari,
credo propter illud quaeri quod Dominus ait, <hi>Nisi quis renatus fuerit ex aqua et spiritu, non intrabit
in regnum coelorum 
 <note>(Joan. III, 3)</note>
            </hi>. Quia ergo propter
hanc utilitatem accipiendus est Baptismus, cum quaeritur
ubi accipiendus sit, non quaeritur ubi sit, sed
ubi ad regnum coelorum adipiscendum utilis sit. Sequeretur
autem etiam illic accipiendum esse, ubicumque
eum constat esse, si omnes qui habent aliquid
boni, etiam bono suo habere doceretur. Cum
vero tam multi tam multa bona habeant malo suo,
quis non videat cum quaeritur ubi aliquid accipiendum
sit, non quaeri ubi sit, sed ubi prosit? Quomodo enim
si mihi concederes bonum esse aurum, concederes
etiam latrones quoque habere aurum, non, opinor,
velles ut ex his duobus concessis concluderem, eum
qui habere aurum velit, in latronum societate esse
oportere: ita, cum et ego concedo bonum esse Baptismum,
concedo etiam Donatistas quoque habere Baptismum,
non debes ex his duobus concessis quasi
sequatur concludere, eum qui habere Baptismum velit,
in societate Donatistarum esse debere.</p>
<p>CAPUT XXIII.--28. Jam ex hoc etiam tibi ipsi
occurrere multa non dubito, quae quamvis bona sint,
et ad utile aliquid instituta, non omnibus tamen habentibus
sint utilia, sed tantummodo bene utentibus.
Nam cum eadem luce et sani oculi perfunduntur et
saucii, istis adjumentum est, illis tormentum. Idem
cibus alias valetudines alit, alias laedit: idem medicamentum
hos curat, illos debilitat: eadem arma
alios muniunt, alios impediunt: eadem vestis aliis
tegumento est, aliis implicamento. Sic et Baptismus
aliis valet ad regnum, aliis ad judicium.</p>
<p>CAPUT XXIV.--29. Hic video quid te possit movere.
Fortasse enim dicis quod in his omnibus nihil
<pb n="0461"/>
Sacramenti commemoraverim: Baptismus autem
sanctum Sacramentum est, et ideo non esse consequens,
ut si de auro, de luce, de alimentis, armamentis,
indumentis probari potuit quod aliis habentibus
apta sint, aliis inconvenientia, quamvis sint
bona et ad utile aliquid instituta, continuo etiam Baptismus
aliis prosit, aliis obsit habentibus. Restat
ergo adhuc requirere, utrum etiam illa bona quae ad
legem Dei pertinent, omnia omnibus habentibus prosint.
Hac quaestione proposita, intentio nostra est quod
nec ipsa omnia omnibus habentibus prosint. Hanc intentionem
nostram vide quemadmodum probemus ex
concessionibus vestris. Conceditis enim in omnibus
credendum esse apostolo Paulo. Teneo unum. Conceditis
etiam eumdem apostolum dixisse, <hi>Bona est lex.</hi> 
His duobus conficitur, bonam esse legem, sed legitime
utentibus <note>(I Tim. I, 8)</note>. Si ergo ea non legitime usus
quisque fuerit, non ipsa fit mala, sed certe oberit
malis.</p>
<p>CAPUT XXV.--30. Fortassis dices, neminem
posse et in lege esse, et lege male uti: hoc ipso enim
quod contra legem vivit, non esse in lege monstratur.
Contra ego dico, fieri posse ut quisque et in lege sit,
et non legitime utatur. Quod item vestris concessionibus
probo. Conceditis enim memoratum apostolum
testimonium posuisse de Psalmis adversus eos qui
gloriabantur in lege, et vivebant contra legem. <hi>Sicut
scriptum est,</hi> inquit, <hi>quia non est justus quisquam, non
est intelligens, non est inquirens Deum: omnes declinaverunt,
simul inutiles facti sunt; non est qui faciat bonum,
non est usque ad unum. Sepulcrum patens est
guttur eorum, linguis suis dolose agebant, venenum aspidum
sub labiis eorum; quorum os maledictione et amaritudine
plenum est: veloces pedes eorum ad effundendum
sanguinem, contritio et infelicitas in viis eorum, et viam
pacis non cognoverunt; non est timor Dei ante oculos
eorum.</hi> Et ne putarent haec in eos dicta qui non erant
in lege, continuo subjecit: <hi>Scimus autem quoniam
quaecumque lex dicit, his qui in lege sunt loquitur; ut
omne os obstruatur, et reus fiat omnis mundus Deo <note>(Rom. III, 10-19)</note>
            </hi>.
Item alio loco dicit: <hi>Quid ergo dicimus?
Lex peccatum est? Absit. Sed peccatum non cognovi,
nisi per legem: nam concupiscentiam nesciebam,
nisi lex diceret, Non concupisces. Occasione autem accepta,
peccatum per mandatum operatum est in me
omnem concupiscentiam.</hi> Item paulo post: <hi>Peccatum,</hi> 
inquit, <hi>accepta occasione per mandatum, fefellit me, et
per illud occidit. Itaque lex quidem sancta, et mandatum
sanctum et justum et bonum. Quod ergo bonum est,
mihi factum est mors? Absit: sed peccatum, ut appareat
peccatum, per bonum mihi operatum est mortem <note>(Id.
VII, 7-13)</note>
            </hi>. Attendis quemadmodum lege laudata, eos
qui in lege sunt arguit, quotquot ea male utendo per
bonum habebant malum. Item ipse Apostolus scientiam
quamdam ex lege, quam et se habere dicebat et
alios, sine charitate tamen inutilem dicit et noxiam. <hi>De sacrificiis,</hi> 
 inquit, <hi>idolorum scimus quia omnes scientiam
habemus. Scientia inflat, charitas vero aedificat <note>(I Cor. VIII, 1)</note>
            </hi>.
Proinde et ista scientia quamvis ad
<pb n="0462"/>
legem Dei pertineat, si in aliquo sine charitate fuerit,
inflat et nocet. Quid, de ipso corpore et sanguine Domini,
unico sacrificio pro salute nostra, quamvis ipse
Dominus dicat, <hi>Nisi quis manducaverit carnem meam,
et biberit sanguinem meum, non habebit in se vitam <note>(Joan. VI, 54)</note>
            </hi>:
nonne idem apostolus docet etiam
hoc perniciosum male utentibus fieri? Ait enim: <hi>Quicumque
manducaverit panem, et biberit calicem Domini
indigne, reus erit corporis et sanguinis Domini <note>(I Cor.
XI, 27)</note>
            </hi>.</p>
<p>CAPUT XXVI.--31. Ecce quemadmodum obsunt
divina et sancta male utentibus: cur non hoc modo
et Baptismus? Cur non ita in bono Baptismo non
sunt boni haeretici, quomodo in bona lege non sunt
boni Judaei? Jam certe probavi, concedentibus vobis;
quandoquidem Paulo vos credere, et testimonia quae
de Scripturis posui, Paulum dixisse conceditis; jam
ergo probavi concessionibus vestris, quaedam etiam
bona legitima, obesse tamen non legitime habentibus
et utentibus: cur non ita et Baptismus,
quamvis bonus et legitimus, non tamen omnibus habentibus
prodest? Tu tanquam certissimum et consequentissimum
concludebas, in parte Donati esse hominem
baptizandum, quia nos etiam ibi esse concedimus
Baptismum: nec attendebas posse nos dicere,
esse ibi quidem Baptismum Christi justum, sanctum,
et bonum, sed poenalem, contrarium, perniciosum
inimicis corporis Christi, quod est Ecclesia, quae secundum
promissa divina in omnibus gentibus dilatatur.</p>
<p>CAPUT XXVII.--32. Numquid hic quid dicas invenies,
nisi non in eis bonis ad Dei legem pertinentibus
deputandum esse Baptismum, quae possunt homines
et habere et boni non esse: sed ipsam quidem
legem et scientiam et sacrificium corporis et sanguinis
Christi talia bona esse, quae possint homines et
habere et mali esse: Baptismum vero tale bonum esse,
quod quisquis habuerit, necessario bonus sit? Quod si
dicere volueritis, falsum dicetis: et ideo quid aliud falsum
consequatur attende. Quod non ideo commemorabo,
ut ex illo tuo falso ad alia falsa te adducam;
sed ut hoc consequens cum falsum esse cognoveris,
ut ab hoc te liberes, illud quod praecedit emendes.
Quid ergo praecedit? Ex vobis omnes qui habent bonum
Baptismum bonos esse; quod est falsum evidens.
Quid consequitur? Bonos fuisse scilicet illos qui
schismata faciebant, dicentes: <hi>Ego quidem sum
Pauli, ego autem Cephae, ego autem Christi.</hi> Quos arguens
Apostolus, ait: <hi>Divisus est Christus? Numquid
Paulus pro vobis crucifixus est? aut in nomine Pauli
baptizati estis <note>(Id. I, 12, 13)</note>
            </hi>? Sed falsum est quod isti
boni erant, exceptis eis qui dicebant, <hi>Ego autem Christi:</hi> 
et tamen baptizati erant sancto Baptismo Christi.
Hoc itaque falsum quare secutum est? Quia falsum
praecessit, omnes habentes bonum Baptismum bonos
esse. Utrumque ergo respuatur, utraque sententia
corrigatur: ut quoniam manifestum est, istos qui
<pb n="0463"/>
schismata faciebant bonos non fuisse, et tamen bono
Baptismo baptizatos fuisse; illud etiam manifestum
sit, non omnes qui bonum habent Baptismum bonos
esse. Ac per hoc non ideo tenemur ut in parte Donati
baptizandum esse aliquem concedamus, quia et
et partem Donati, quam malam dicimus, bonum Baptismum
habere concedimus.</p>
<p>CAPUT XXVIII.--33. Rursus ut ex ea consensione
me ad id quod non consentio detineres, posuisti
scriptum esse: <hi>Unus Deus, una fides, unum Baptisma,
una incorrupta et vera catholica Ecclesia <note>(Ephes. IV, 5)</note>
            </hi>.
Quae omnia concedo, etsi aliquanto aliter scripta sunt.
Sed quid ad rem, cum omnia, sicut dixi, ista concedam?
Verum quod ex his conaris efficere, non efficitur,
videlicet ut qui non sunt in una Ecclesia non
possint habere unum Baptismum: quod omnino falsissimum
est. Et melius, quia et ipse posuisti unde
te possim commemorare quod volo. Certe enim ista
proposuisti in concessionibus meis, ex quibus me adducas
ad intentionem tuam <hi>unum Deum esse, unam
fidem, unum Baptisma, unam incorruptam et catholicam
Ecclesiam.</hi> Quae cum inter nos conveniant, putas
ex his illud quod non convenit posse monstrari, apud
eos qui non sunt in hac una Ecclesia, hoc unum Baptisma
esse non posse. Ego autem dico posse, si non
mutatur, si hoc idem observatur; nec ideo fieri ut
non sit unum Baptisma, quia est et apud illos qui in
una non sunt Ecclesia. Hoc autem probo ex his quae
in eadem sententia posuisti de uno Deo et una fide.
invenimus enim eumdem Deum extra Ecclesiam ab
ignorantibus coli, nec ideo fieri ut non ipse sit Deus:
et fidem qua creditur Christum esse Filium Dei vivi,
invenimus etiam eos qui non pertinent ad membra
Ecclesiae, confiteri, nec ideo fieri ut non sit una fides.
Sic etiam, cum invenimus eumdem Baptismum ab
eis qui sunt extra Ecclesiam in baptizandis hominibus
observari, non ideo non esse ipsum Baptismum
existimare debemus.</p>
<p>CAPUT XXIX.--34. Fortasse ad hoc dicas, fieri
non posse ut etiam extra Ecclesiam idem ipse unus
Deus colatur, aut eadem fides qua confitemur Christum
Filium Dei, unde Petrus beatus est appellatus <note>(Matth. XVI, 16, 17)</note>,
etiam in eis qui non sunt in
Ecclesia, reperiatur. Hoc ergo restat ut probem. Habes
in hoc ipso beati Pauli sermone, quem supra ex
Actibus Apostolorum commemoravi, cum de Deo
loqueretur, quia inscriptum in ara invenerat, <hi>Ignoto
Deo: Quem vos,</hi> inquit, <hi>ignorantes colitis, hunc ego
annuntio vobis <note>(Act. XVII, 23)</note>
            </hi>. Numquid dixit, Quia
extra Ecclesiam colitis, non est Deus ipse quem colitis?
sed ait, <hi>Quem vos ignorantes colitis, hunc ego
annuntio vobis.</hi> Quid eis praestare cupiens, nisi ut eumdem
Deum, quem praeter Ecclesiam ignoranter atque
inutiliter colebant, in Ecclesia sapienter et salubriter
colerent? Ita vobis et nos dicimus: Quem baptismum
vos ignorantes observatis, ejus pacem vobis nos
annuntiamus; non ut cum ad nos veneritis alterum
<pb n="0464"/>
accipiatis, sed ut eum qui jam apud vos erat, utiliter
habeatis. De fide etiam Jacobus apostolus cum loqueretur
adversus eos, qui sibi quod crediderant sufficere
arbitrabantur, et bene operari nolebant: <hi>Tu credis,</hi> 
inquit, <hi>quoniam unus Deus est; bene facis: et
daemones credunt, et contremiscunt <note>(Jacobi II, 19)</note>
            </hi>.
Nempe in unitate Ecclesiae daemones non sunt; nec
ideo tamen possumus dicere aliud esse quod credunt,
cum et Domino Jesu Christo dixerint: <hi>Quid nobis
et tibi est, Fili Dei <note>(Marc. I, 24)</note>
            </hi>? Unde et Paulus
apostolus: <hi>Si habeam,</hi> inquit, <hi>omnem fidem, ita ut
montes transferam, charitatem autem non habeam,
nihil sum <note>(I Cor. XIII, 2)</note>
            </hi>. Non autem existimo
quemquam ita desipere, ut credat ad Ecclesiae pertinere
unitatem eum qui non habet charitatem. Sicut
ergo Deus unus colitur ignoranter etiam extra Ecclesiam,
nec ideo non est ipse, et fides una habetur
sine charitate etiam extra Ecclesiam, nec
ideo non est ipsa: ita et unus Baptismus habetur
ignoranter et sine charitate etiam extra Ecclesiam,
nec ideo non est ipse. Unus enim Deus, una
fides, unum Baptisma, una incorrupta catholica Ecclesia;
non in qua sola unus Deus colitur, sed in qua
sola unus Deus pie colitur; nec in qua sola una fides
retinetur, sed in qua sola una fides cum charitate retinetur;
nec in qua sola unus Baptismus habetur, sed
in qua sola unus Baptismus salubriter habetur.</p>
<p>CAPUT XXX.--35. Proinde unum Deum, unam
fidem, unum Baptisma, unam incorruptam et catholicam
Ecclesiam nobis consentientibus tu proposuisti:
sed non solum ex his id quod volebas non effecisti,
verum etiam ut ex his quod volebamus te admoneremus,
nos multum adjuvisti. Vide ergo nos quam probabilem
rationem sequamur, qui ea quae schismatici
vel haeretici corruperunt, cum ad nos inde veniunt
corrigimus: quae vero sicut acceperunt tenuerunt,
agnoscimus et probamus, ne commoti humanis vitiis
ultra justitiam, faciamus ullam divinis rebus injuriam;
cum et Apostolum videamus etiam in ara Gentilium,
a quibus idola colebantur, Dei nomen inventum
confirmasse potius quam negasse. Neque enim
propterea mutandus vel improbandus est regius character
in homine, si erroris sui veniam et militandi
ordinem a rege impetraverit, quia eumdem characterem
quo sibi satellites congregaret, desertor infixit;
aut propterea signa mutanda sunt ovibus, cum
dominico gregi sociantur, quia eis dominicum signum
fugitivus servus impressit.</p>
<p>CAPUT XXXI.--36. Quod si haec tanquam decipientia
formidatis, quia non sunt ecclesiastica exempla
(quanquam et de ovibus et de militibus datas esse
in Scripturis similitudines noveritis), propheticarum
Scripturarum, quae dicuntur Veteris Testamenti, volo
aliquid dicere; quoniam in Novi Testamenti libris nec a
nobis nec a vobis rei hujus invenitur exemplum. Circumcisionem
certe praeputii in figura futuri Baptismi
Christi ab antiquis observatam esse negare, ut arbitror,
<pb n="0465"/>
non audetis. Numquid apud Samaritanos circumcisus,
si fieri tunc vellet Judaeus, posset iterum circumcidi?
Nonne illius hominis error corrigeretur, signaculum
autem fidei agnitum probaretur? Et nunc sunt quidam
haeretici qui se Nazarenos, vocant, a nonnullis autem
Symmachiani appellantur, et circumcisionem habent
Judaeorum et Baptismum Christianorum: ac per hoc
quemadmodum si quis eorum ad Judaeos venerit, non
potest iterum circumcidi; sic cum ad nos venerit, non
debet iterum baptizari. Adhuc dicturi estis: Aliud est
circumcisio Judaeorum, aliud Baptismus Christianorum.
Sed cum illa umbra fuerit hujus veritatis, cur
illa circumcisio et apud haereticos Judaeorum esse
potuit, iste autem Baptismus apud haereticos Christianorum
non potest esse?</p>
        </div3>
<div3>
          <head>37.</head>
          <p>
 Proferte certe aliquem de Scripturis canonicis,
quarum nobis est communis auctoritas, ab haereticis
venientem denuo baptizatum. Nam quod jusserunt
Apostoli quosdam post Joannis baptismum in Christo
baptizari, longe alia causa est. Neque enim Joannes
haereticus fuit, amicus ille sponsi <note>(Joan. III, 29)</note>, quo
nemo surrexit major in natis mulierum <note>(Matth. XI, 11)</note>.
Longe ergo alia causa est: alioquin si Paulus post
Joannem baptizavit, cum ambo in unitate Christi
fuerint; quanto magis debent episcopi vestri qui se
in unitate Christi esse dicunt, baptizare post collegas
suos, in quibus collegis mores aliquos recte reprehendunt,
cum hoc fecerit Paulus, qui nihil potuit in
Joanne reprehendere? Ergo illa alia causa est, alia
ratio, de qua nunc disserere longum est, et in aliis
opusculis nostris hinc multa jam diximus. Ab haereticis
ergo venientem probate in Scripturis canonicis
denuo baptizatum. Nam et nos proferimus Petro dictum, <hi>Qui lotus est semel, non opus habet iterum lavari <note>(Joan. XIII, 10)</note>
            </hi>.
Sed etiam vos dicitis: Petrus non
fuerat apud haereticos baptizatus. Proinde quia nec
vos potestis proferre de Scripturis, quarum nobis communis
est auctoritas, ab haereticis venientem denuo
baptizatum, nec nos ita susceptum; quantum ad hanc
rem attinet, par nobis causa est.
</p>
          <p>CAPUT XXXII.--38. Verum nos multa ostendimus
etiam ad legem Dei pertinentia esse apud eos
qui non sunt in Ecclesia, quae nemo vestrum audet
negare: sed cur tale aliquid nolitis esse et Baptismum,
omnino non video, nec vos posse demonstrare
confido. Sequimur sane nos in hac re etiam canonicarum
auctoritatem certissimam Scripturarum. Neque
enim parvi momenti habendum est, quod cum
inter episcopos anterioris aetatis quam esse inciperet
pars Donati, ista quaestio fluctuaret, et varias haberet
inter se collegarum salva unitate sententias, hoc
per universam Catholicam quae toto orbe diffunditur
observari placuit quod tenemus. Nam et vos profertis
concilium Cypriani, quod aut non est factum, aut a
caeteris unitatis membris, a quibus ille non divisus est,
merito superatum. Neque enim propterea sumus
<pb n="0466"/>
episcopo Cypriano meliores (si tamen censuit haereticos
denuo baptizari), quia nos hoc recte non facimus:
sicut nec Petro apostolo meliores sumus, quia
non cogimus gentes Judaizare, quod ille fecisse Paulo
apostolo attestante et corrigente monstratur <note>(Galat.
II, 14)</note>: cum similiter inter Apostolos de circumcisione
quaestio, sicut postea de Baptismo inter episcopos,
non parva difficultate nutaret.</p>
<p>CAPUT XXXIII.--39. Proinde, quamvis hujus rei
certe de Scripturis canonicis non proferatur exemplum;
earumdem tamen Scripturarum etiam in hac
re a nobis tenetur veritas, cum hoc facimus quod
universae jam placuit Ecclesiae, quam ipsarum Scripturarum
commendat auctoritas: ut quoniam sancta
Scriptura fallere non potest, quisquis falli metuit
hujus obscuritate quaestionis, eamdem ecclesiam de
illa consulat, quam sine ulla ambiguitate sancta Scriptura
demonstrat. Si autem dubitas quod Ecclesiam
quae per omnes gentes numerositate copiosissima dilatatur,
haec sancta Scriptura commendat (neque enim
si non dubitares, adhuc esses in parte Donati); multis
te manifestissimis testimoniis ex eadem auctoritate
prolatis onerabo, ut ex tuis concessionibus, si
nimium pervicax esse nolueris, ad hoc etiam perducaris,
cum prius ostendero etiam epistolae meae, cui
respondere a contrario voluisti, nihil te quod ad veritatem
pertineat respondere potuisse.</p>
<p>CAPUT XXXIV.--40. Hoc interim satis sit,
quod propter nimiam obstinationem hominum multa
dicenda arbitratus sum, adversus eos qui cum habeant
principalem causam malam, ab ea discutienda
praescriptione volunt avertere judices, cum dicunt
nullo modo sibi loquendum esse nobiscum. Probavi
enim et de Scripturis sanctis, et qua potui ratione
perspicua, nec eloquentiam quantamlibet, nec dialecticam
qualemlibet metuendam esse asertoribus
veritatis, quominus assertores falsitatis, disputando
cum eis, et eos refellendo, convincant. Ubi etiam
demonstravi et illud, quo te praeter epistolam meam
dixi esse permotum, quam non sit consequens ut si
concedimus esse Baptismum in parte Donati, simul
etiam concedamus in eadem societate quemquam
baptizari oportere: quia sicut bonam legem potuit
habere reprobus populus Judaeorum, sic bonum Sacramentum
potest habere reproba societas haereticorum.
Quid autem proprie detur in Ecclesia, quod
praeter illam omnino non datur, suo loco sine difficultate
monstrabitur <note>(Infra, lib. 2, n. 16)</note>. Neque
enim recte ageremus cum haereticis, quos habere
Baptismum confitemur, ut omni modo ad Ecclesiam
catholicam veniant, nisi veniendo acciperent aliquid,
quod nec alibi possint accipere; et quod nisi acceperint,
frustra et perniciose habeant quaecumque alia,
quamvis bona et ad legem Dei pertinentia, ubilibet
accipere potuerunt. Hoc enim quidquid est, quod secundum
Scripturas certissimamque rationem inveniri
potuerit, non nisi in sancta Ecclesia vel dari vel accipi
<pb n="0467"/>
posse, hoc pertinebit ad <hi>fontem signatum, puteum
aquae vivae, paradisum cum fructu pomorum,</hi> cujus ut
potuisti mentionem fecisti, sed quid illud sit, non te
intellexisse ostendisti; quandoquidem hoc de visibili
Baptismo dictum esse arbitraris: quod licet sanctum
sit, neque ullo modo praetermittendum, quoniam sacratissima
significatione praepollet; quam multi eum
tamen accipiant, non solum boni qui secundum propositum
vocati sunt conformes imaginis Filii Dei
<pb n="0468"/> <note>(Rom. VIII, 29)</note>,
sed etiam his qui regnum Dei non
possidebunt, in quibus, sicut dicit Apostolus, et
ebriosi et avari numerantur <note>(I Cor. VI, 10)</note>; puto quod
si pertinacia deposita cogitaveris, verum me dicere,
tibi ipse facile respondebis, ut non quaeras fontem signatum
et puteum aquae vivae, nisi quo hi qui displicent
Deo, divinitus non permittuntur accedere.
Contuli, lege.</p>
</div3>
      </div1>

<div1>
        <head> <hi>LIBER SECUNDUS.</hi> Examinat dicta alia Epistolae Cresconii. Ipsi sponte concedit, ut a Donato Donatianos potius quam Donatistas appellet. Illos autem a se merito dictos haereticos contendit: nec tamen cum ad Ecclesiam revertuntur baptizandos esse; quin etiam posse eorum clericos, si Ecclesiae utilitati convenire videatur, in suis honoribus recipi. Aliquid porro redeuntibus dari in Ecclesia, quod praeter illam omnino non datur, idque esse donum charitatis docet. Illud Petiliani, « Conscientia sancte dantis attenditur, quae abluat accipientis, » male defendi a Cresconio demonstrat. Excutit allata ab eodem Scripturae loca, istud potissimum, <hi>Qui baptizatur a mortuo,</hi> etc. Postremo ad Cypriani auctoritatem de rebaptizandis haereticis respondet.</head>

<pb n="0467"/>
<p>
          <pb n="0467"/>CAPUT PRIMUM.--1. Superioris voluminis tam
prolixo sermone, puto quod tandem aliquando persuasimus,
non esse in hoc laudandos vestros episcopos
neque approbandos, quod de causa dissensionis
quae nostram communionem dirimit, nolunt nobiscum
habere colloquium. Hac enim quasi praescriptione
se in causa pessima putant acutissimos, quam,
nisi fallor, et veris certisque rationibus, et maxime
divinarum Scripturarum exemplis penitus amputavi,
quibus dilucidissime docui, a sanctis praedicatoribus
atque assertoribus veritatis, etiam contra praesentes
ejus adversarios, nec tantum qui ex eodem populo
quo et illi fuerunt, verum etiam contra alienigenas
et extraneos; et unde praecipue vanas formidines injicitis
imperitis, contra eos qui dialecticam maxime
profiterentur, habitum fuisse sermonem: ne contentiosissimus
habeatur diligentissimus praedicator, et
ne litigator putetur impiger disputator, instans secundum
praeceptum Apostoli opportune, importune <note>(II Tim. IV, 2)</note>,
ut doctrina sana contradicentes redarguantur,
vaniloqui refellantur <note>(Tit. I, 9-11)</note>, inquieti
corripiantur, pusillanimes consolentur, infirmi
suscipiantur <note>(I Thess. V, 14)</note>, dum adversus omnes
resistentes, verbum salutis evangelicae cum patientia
defenditur, sine diffidentia praedicatur. Ostendi etiam
quam non debeatis ideo putare apud vos esse hominem
baptizandum, quia et nos consentimus quod et
haberi a vobis Baptismus possit et dari: cum et illud
dicamus perniciose haberi et perniciose dari; quoniam
illa sancta, quibus uti et mali possunt, quanto
sanctiora sunt, tanto ab eis inutilius poenaliusque
tractantur. Unde cum ad Ecclesiam sanctam veniunt,
ipsi corrigendi sunt: non a nobis illa violanda, quae
nec a malis mutata sunt.</p>
<div3>
          <head>2.</head>
          <p>
 Audi ergo, Cresconi, dum breviter et hoc demonstrabo,
nihil te dixisse per totam epistolam tuam
quo refelleres meam, nisi forte quod me nomina derivare
vel declinare docuisti, <hi>ut a Donato Donatianos
potius quam Donatistas</hi> dicerem, quam tamen <hi>graecam</hi> 
saltem <hi>declinationem esse</hi> concedis, videlicet <hi>quod ita
<pb n="0468"/>
Donatistae a Donato, ut Evangelistae ab Evangelio nominentur;
quo te delectari</hi> dicis, <hi>ut vestris Evangelium
praedicantibus, a simili mutata sit vocabuli declinatio.</hi> 
Vide ergo ne forte ipsi priores hoc voluerint appellari,
quia Donatum habent pro Evangelio: nam sic
isti a Donati, quomodo sancti omnes nolunt ab Evangelii
societate discedere; et ideo delectantur vocari
Donatistae, sicut Evangelistae: tuque potius eis facis
injuriam, cum scribis, <hi>in latino sermone,</hi> nonnisi latinam
regulam probans, <hi>Donatianos a Donato, sicut ab
Ario et Novato Arianos et Novatianos, velles vocari.</hi> 
Nam ego cum scriberem, jam a nescio quibus propagatum
sonabat hoc nomen, neque id mutare curavi,
cum et hoc ad distinctionem quam volebam satis sufficere
existimarem. Si enim Demosthenes clarissimus
oratorum, quibus verborum tanta fuit cura, quanta
rerum auctoribus nostris, cum tamen ei nonnullam
locutionis insolentiam objecisset Aeschines, negavit
ille in eo positas esse fortunas Graeciae, illone an illo
verbo usus fuerit, et huc an illuc manum porrexerit
<note>( <hi>Orat. pro Ctesiphonte contra Aeschinem</hi> )</note>: quanto minus
nos laborare debemus de regulis derivandorum
nominum, quando sive hoc sive illud dicamus, intelligitur
sine ambiguitate quod dicimus; quorum non in
expolitione sermonis, sed in demonstratione veritatis
est major intentio? Si autem quisquam nostrorum
primus flexit hoc nomen, nullo modo mihi videtur
illud simile intuitus, quod Evangelistae ab Evangelio
nuncupantur: sed quia per Donatum, non tantum
Carthaginis, qui hanc haeresim maxime roborasse
perhibetur; sed etiam majorem Donatum a Casis-Nigris,
qui altare contra altare in eadem civitate primus
erexit, magnum scandalum factum est; ita fortassis
a Donato Donatistas, ut ab scandalo Scandalistas
voluit appellare.
</p>
          <p>CAPUT II.--3. Sed ego ea in re, in qua nihil
causae nostrae minuitur, me facillimum praebeo, et
quando tecum ago, jam Donatianos voco; quando
autem cum aliis, consuetudinem potius sequor, quae
his sonis jure dominatur: tu tantum memento me,
<pb n="0469"/>
cui tantam tribuisti eloquentiam, nondum nosse nomina
declinare, et nuntia vestris securitatem, ne jam
timeant tanquam dialecticum, cui vides adhuc necessarium
esse grammaticum. Quod si disciplina disputandi,
sive illam dialecticam velis appellare, sive
quid aliud; satis tamen sobrie docet, cum de re
constat, non esse de nomine laborandum: sicut non
curo utrum ea ipsa dialectica vocetur, curo tamen
quantum valeo, nosse ac posse disputare, hoc est,
veritatem a falsitate in loquendo discernere; quia hoc
nisi curavero, perniciosissime errabo: ita non curo
utrum Donatistae, an Donatiani peritius et litteratius
declinemini; utrum postremo a Donato vel qui primus
extra Ecclesiam sacrificavit, vel qui hanc dissensionem
maxime roboravit, an a Majorino qui
primus contra Caecilianum vestrae partis episcopus
ordinatus est, debeat vobis, quando loquimur, distinctionis
causa indi vocabulum. Quod tamen haeretici
sitis, et ideo ne decipiatis, cautissime devitandi, nisi
diligenter demonstrare curavero, non parvam negligentiae
culpam pro mei officii sarcina incurram.</p>
<p>CAPUT III.--4. Quanquam id quod inter nos accidit,
schisma potius quam haeresim censes appellari
oportere, et quod raro audere dialectici solent, etiam
definitionibus ista discernis; ubi quantum nos adjuves,
satis demonstrare non potero, nisi ex epistola
tua inseram verba tua. <hi>Quid sibi vult,</hi> inquis, <hi>quod ais
haereticorum sacrilegum errorem <note>(Lib. I contra Litteras
Petiliani, n. 1)</note>
            </hi>? <hi>Nam haereses nonnisi inter diversa
sequentes fieri solent, nec haereticus nisi contrariae vel
aliter interpretatae religionis est cultor, ut sunt Manichaei,
Ariani, Marcionitae, Novatiani, caeterique quorum
inter se contra fidem christianam diversa sententia
stat. Inter nos, quibus idem Christus natus, mortuus et
resurgens, una religio, eadem Sacramenta, nihil in
christiana observatione diversum, schisma factum, non
haeresis dicitur. Siquidem haeresis est diversa sequentium
secta: schisma vero, eadem sequentium separatio.
Quare et in hoc, studio criminandi, quem tu incurreris vides
errorem</hi>, <hi>cum quod schisma est haeresim vocas.</hi> Haec
nempe verba tua sunt, quae posui ex epistola tua.</p>
<p>CAPUT IV.--5. Jam nunc attende, si pertinax
non sis, quam facili compendio id quod inter nos agebatur,
ipse finieris. Si enim et nobis et vobis idem
Christus natus, mortuus ac resurgens, una religio,
eadem Sacramenta, nihil in christiana observatione
diversum est, nonne rebaptizare perversum est? Tria
namque posuisti, quorum si unum posuisses, satis
superque sufficeret. Sed quasi contra Donatianos fideliter
ageres, ne quisquam vel nimis acutus, id quod
semel breviterque dixisses, interpretari aliter conaretur,
etiam obtusis auribus et cordibus tuam curasti
immergere atque inculcare sententiam, <hi>Una,</hi> inquis, <hi>religio, eadem Sacramenta, nihil in christiana observatione
diversum.</hi> 
 Et adhuc adversus invicem laboramus?
Jam tandem aliquando cohibete dissensionem, finite
litem, amate pacem. Quid reprobatis? quid exsufflatis?
<pb n="0470"/>
Quare rebaptizatis? <hi>Una religio</hi> est, <hi>eadem
Sacramenta, nihil in christiana observatione diversum.</hi> 
Nam si vobis et nobis non est unus Baptismus, quomodo
est una religio? Sed tu dixisti, <hi>Una religio.</hi> ergo
et unus Baptismus. Quomodo sunt eadem Sacramenta?
Sed tu dixisti, <hi>eadem Sacramenta:</hi> idem ergo et
Baptismus. Item si nobis et vobis diversus est Baptismus,
quomodo nihil est in christiana observatione
diversum? Sed tu dixisti, <hi>nihil in christiana observatione
diversum:</hi> non ergo est diversus et Baptismus.
Quae cum ita sint, nos recte quod unum atque idem,
neque diversum est, nec improbamus, nec exsufflamus,
nec iteramus; sed agnoscimus, suscipimus,
acceptamus. Vos vero impie, quod unum atque idem,
neque diversum est, dissimulatis agnoscere, suscipere
recusatis, acceptare non vultis; sed eligitis improbare,
audetis exsufflare, non metuitis iterare. Et cum
in hoc ipso quod ea quae inter nos mutata non sunt,
nos suscipimus, vos repellitis; nos si a vobis data
sunt, data judicamus, vos si a nobis data sunt, tanquam
non data repetitis: cum tam diversa sequamini,
appellari vos haereticos dedignamini.</p>
        </div3>
<div3>
          <head>6.</head>
          <p>
 Attende diligenter quid dicas, et quid dicam.
Tu certe definisti et dixisti, <hi>Haeresis est diversa sequentium
secta: schisma vero, eadem sequentium separatio.</hi> 
Item tu dixisti, <hi>nobis et vobis unam esse religionem,
eadem Sacramenta, nihil in christiana observatione
diversum.</hi> Quare ergo rebaptizas christianum, ego
non rebaptizo? Diversa utique sequimur. Quare te
dici non vis haereticum? Puto quod non parvo signo
agnoscamus haereticos, qui cum sibi et nobis unam
religionem, eadem Sacramenta, nihil in christiana
observatione diversum esse fateantur, nolunt nos
agnoscere baptizatos. An tanta obstinatione contenditis,
tanta dissensione veritati resistitis, ut a religione,
a Sacramentis, a christiana observatione Baptismum
separetis? Quod si facitis, in eo estis haeretici,
quod ad religionem, ad Sacramenta, ad observationem
christianam Baptismum pertinere non vultis. Si
autem non facitis, in eo estis haeretici, quod eos qui
vobiscum habent unam religionem, eadem Sacramenta,
nihil in christiana observatione diversum,
cum et Baptismum ad religionem, ad Sacramenta, ad
christianam observationem pertinere fateamini, tamen
rebaptizatis. Attende enim diligenter definitionem
tuam, in qua dixisti, <hi>Haeresis est diversa sequentium
secta:</hi> et vide utrum non diversum sequimini,
aut separando Baptismum a religiosa observatione
christianorum Sacramentorum, quibus eum nos inter
magna conjungimus; aut eos cum quibus in una religiosa
observatione christianorum Sacramentorum
etiam Baptismus unus est, tamen rebaptizando, quod
nos detestamur.
</p>
          <p>CAPUT V.--7. Quam vellem, si possem, cum
aliquem deceptum ex nostris fidelibus, vestri nefandis
<pb n="0471"/>
interimendum insidiis excipiunt, cum apud nos
jam baptizatum, nec coepisse dicunt esse christianum,
cum tanquam paganum exsufflant, cum catechumenum
faciunt, ut praeparent deinde retingendum,
vel potius exstinguendum; repente alicunde existere,
cum hac epistola tua, et hunc ipsum ejus locum
in mediis eorum ausibus recitando porrigere et exclamare:
Quid facitis? Ecce, audite, videte, legite; una
est nobis vobisque religio, eadem Sacramenta, nihil
in christiana observatione diversum: in cujus nomine
iste baptizatus sit prius interrogate, et tunc si
alium meliorem in vestro Baptismo nominatis, date.
Tunc illi fortasse, si non ipsa rerum evidentia contremiscerent,
continuo consilium suum, magnum videlicet
atque acutum, proferrent et dicerent: Quis
iste e nobis est, cujus epistolam geris? Laicus noster
est: nobis vinceret, vincitur sibi. Tum ego si adessem,
conversus ad te dicerem: Tu saltem, obsecro,
dic nobis, quid isti faciunt? Ecce apud nos baptizatum
rebaptizare disponunt. Certe ergo <hi>nobis et vobis
una religio, eadem Sacramenta, nihil in christiana observatione
diversum?</hi> An responderes, Sed Christi
Baptismus non est religio, non est Sacramentum, non
est observatio christiana? Averterit Deus hanc a tua
mente dementiam. Quid igitur mihi responderes urgenti
ac dicenti. Una nobis vobisque religio est: quibus
autem Baptismus unus non est, non est una religio:
ergo nobis vobisque unus est Baptismus. Eadem
nobis et vobis sunt Sacramenta: quibus autem Baptismus
idem non est, non sunt eadem Sacramenta:
ergo idem nobis et vobis est Baptismus. Nihil est
nobis et vobis in christiana observatione diversum:
quibus autem diversus est Baptismus, non utique
nihil est in christiana observatione diversum: non
ergo nobis et vobis diversus est Baptismus. Cur
quod unum est improbatur? cur quod idem est exsufflatur?
cur quod non diversum est iteratur?</p>
<p>CAPUT VI.--8. Me sic agente in praesentia, sic
instante, ad quas tergiversationes confugeretis? Videlicet
contemnerent in epistola tua illi grammaticos,
tu accusares in nostra dialecticos: sed veritas ex
utraque superaret haereticos, hoc solum in eis ostendens
a nobis esse diversum, quod constat esse perversum:
quia nos Sacramenta nostra cognoscimus, errorem
alienum emendamus; vos autem eadem Sacramenta
fatemini, quae tanquam nulla sint iteratis, magna
diversitate reprobantes quod diversum non esse
conceditis.</p>
<p>CAPUT VII.--9. Proinde quamvis inter schisma
et haeresim magis eam distinctionem approbem, qua
dicitur schisma esse recens congregationis ex aliqua
sententiarum diversitate dissensio (neque enim et
schisma fieri potest, nisi diversum aliquid sequantur
qui faciunt); haeresis autem, schisma inveteratum:
tamen quid hinc opus est ad laborem, cum me
tantum adjuvent definitiones tuae, ut si mihi et per
alios vestros concederetur, schismaticos vos libentius
<pb n="0472"/>
quam haereticos dicerem. Si enim schisma faciunt,
quibus cum eis a quibus se dividunt una religio est,
eadem Sacramenta, nihil in christiana observatione
diversum: hinc est vestra rebaptizatio damnabilior;
quia in una religione, eisdem Sacramentis, nihilo in
christiana observatione diverso, alius et diversus esse
non potest Baptismus. Sed quoniam nec nullum est
nec aliquid parvum, quod diversum sequimini, cum
ab unitatis vinculo separati, etiam de repetitione Baptismi
dissentitis a nobis; fit ut secundum istam ipsam
definitionem tuam qua dixisti, <hi>Haeresis est autem diversa
sequentium secta,</hi> et haeretici sitis, et victi appareatis:
haeretici quidem, quod non tantum divisi, verum
et in rebaptizando diversum sequimini; victi autem,
quia datum per nos Baptismum tanquam non
ipsum vel tanquam nullum sit iteratis, quod unum atque
idem, nec diversum esse fatemini. Tua quippe
verba sunt, quod <hi>nobis vobisque sit una religio, eadem
Sacramenta, nihil in christiana observatione diversum.</hi> </p>
<p>CAPUT VIII.--10. Quapropter, si litteris tuis
pars Donati subscriberet, ac deinde ista quae a te atque
a me dicta sunt, sine insana pertinacia vel impudentia
cogitaret, nihil ulterius adversus nos sentiret
aut diceret. Sed quoniam tu es cui respondeo, jam puto
quod et ipse videas, quam non studio criminandi,
sed perniciosam redarguendi fallaciam, dixerim <hi>Donatistarum
haereticorum sacrilegum errorem.</hi> In quibus
quatuor verbis sive nominibus, quia hoc vel tibi vel
arti grammaticae placet, primum quod positum est <hi>Donatistarum,</hi> 
 corrigo et muto, et Donatianorum dico:
caetera vero tria, quoniam verissime dicta esse
jam, ut puto, sentis, vos corrigite, vos mutate.
Mutate, inquam, et corrigite Donatianorum, vel
quodlibet aliud vocandi sitis, tamen <hi>haereticorum sacrilegum
errorem:</hi> nam et haeretici estis, vel quod in
schismate inveterato remansistis; vel ex tua definitione,
quod de Ecclesia, quae corpus est Christi, vel
de iteratione christiani Baptismi diversum sequimini.
Et sacrilegus error est, non solum a christiana unitate
separatio, verum etiam Sacramentorum, quae secundum
tuam confessionem una eademque sunt, violatio
atque rescissio. Quod si corrigitis et mutatis,
quomodo <hi>tales vos suscipimus quales eratis?</hi> Unde inaniter
tam multa locutus es, et cum sis ingenio tam
acuto, consuetudine audiendae vanitatis obtunderis, ut
videatur tibi quod <hi>cum ad nos a vobis transeunt, tales
eos quales erant suscipimus:</hi> quia in eis traditionem
Christianorum, quam nec alienati alienaverant, nec
perversi perverterant, approbamus; quae Sacramenta
etiam tu, quamvis non talis quales nos sumus, non
potuisti tamen nisi talia, nec sic talia quasi alia similia,
sed omnino eadem confiteri.</p>
<p>CAPUT IX.--11. Obsecro te, dic mihi, quomodo
talis est qualis fuit, qui veneratur Ecclesiam quam
blasphemabat, qui tenet unitatem quam non tenebat,
qui habet charitatem quam non habebat, qui accipit
pacem quam respuebat, qui approbat Sacramentum
quod exsufflabat? An vero ita sunt omnia falsis vera
<pb n="0473"/>
praeposterata, ut non dicantur mutati in quibus ea
quae diversa fuerant veritate corriguntur, et mutati
dicantur in quibus ea quae similia una eademque fuerant
vanitate iterantur? Noli ergo ulterius in hac re,
non tantum carnaliter, verum etiam pueriliter sapere,
ut tales quales erant vestros a nobis suscipi existimes;
qui conversione voluntatis ab errore ad veritatem,
a divisione ad unitatem, a dissensione ad pacem,
ab inimicitiis ad charitatem, ab humana praesumptione
ad divinarum Scripturarum auctoritatem,
non ante incipiunt esse nostri quam esse destiterint
vestri. Haec conversio voluntatis repente mutavit,
non solum in telonio peccatorem <note>(Matth. IX, 9)</note>, verum
etiam in cruce latronem. Nisi putas quod Christus
in paradiso secum esse voluisset cruentum sceleratumque
hominem, si non cordis illa conversio continuo
faceret innocentem, ut eo die, ex eo loco, ex
eo ligno transiret ad immortale fidei praemium,
in quo exceperat mortis pro iniquitate supplicium <note>(Luc. XXIII, 40-43)</note>.
Sive enim ad malum sive ad
bonum parvo momento animus commutatur, sed non
ideo parvum est quod meretur. In ipsis corporalibus
et temporalibus poenis et beneficiis diu nutritam quamlibet
aetatem unus ictus interimit, et triginta et octo
annorum aegritudinem mox ut Dominus dignatus est
jubere, sanavit <note>(Joan. V, 5-9)</note>. Crede certis rebus,
non verbis inanibus. Mutati ad nos vestri transeunt;
absit ut ipsi sint qui fuerunt. Quod utinam et tu facias,
et quam verum sit in te tibi credas.</p>
<p>CAPUT X.--12. Magnum aliquid tibi dicere visus
es, nominando <hi>Candidum Villaregiensem, et Donatum
Macomadiensem, qui ex vestris episcopis etiam
apud nos episcopi fuerunt,</hi> et probata vita ad honorabilius
 senilis aetatis meritum pervenerunt: quasi
Sacramenta et invocatio nominis Dei quae fit apud vos,
ipsa inimica sit nobis; cum et in eis qui extra Ecclesiam
sunt, non sit omnino nisi Ecclesiae. In qua
quaestione si meis verbis laborarem, tuis adjuvarer.
Nam si extra Ecclesiam nihil ecclesiasticum posse
esse sentires, non ipse dixisses, <hi>nobis et vobis unam
esse religionem, eadem Sacramenta, nihil in christiana
observatione diversum.</hi> Quibus verbis tuis non in totum
consentio. Christiana quippe Ecclesia caretis,
christianam charitatem non habetis. Christiana sane
in vobis Sacramenta cognosco, et in his illud quoque
diversum improbo ac respuo, quod cum eadem etiam
in schismate habeatis, eadem in Catholicis exsufflatis.
Prorsus agnoscit in vobis Ecclesia cuncta quae sua
sunt: nec ideo non sunt ejus, quia et apud vos inveniuntur.
Apud vos quippe aliena sunt: sed cum
vos correctos recipit cujus sunt, fiunt etiam salubriter
vestra, quae perniciose habebatis aliena. Discordia
vos possidet sub titulo pacis. Ergo discordia pellatur,
pax introducatur. Quid causae est ut titulus deponatur? <hi>Episcopus est,</hi> 
 inquis, <hi>episcopum recipis; presbyter,
<pb n="0474"/>
presbyterum.</hi> Posses mihi et hoc dicere: Homo
est, hominem recipis. Tam quippe in illo Sacramenta
christiana, quam membra humana cognosco:
nec curo per quem fuerint seminata, sed a quo creata.
Quibus si male uti voluerit, eo ipso malus fit,
quod Creatorem de bonis ejus offendit: si autem
bene uti coeperit, se corriget, non illa mutabit.</p>
<p>CAPUT XI.--13. Et de episcopis quidem vel
clericis recipiendis alia quaestio est. Quamvis enim
cum apud vos ordinantur, non super eos invocetur
nomen Donati, sed Dei: tamen ita suscipiuntur, ut
videtur paci et utilitati Ecclesiae convenire. Neque
enim episcopi propter nos sumus, sed propter
eos quibus verbum et sacramentum dominicum ministramus:
ac per hoc ut eorum sine scandalo gubernandorum
sese necessitas tulerit, ita vel esse, vel
non esse debemus, quod non propter nos, sed propter
alios sumus. Denique nonnulli sancta humilitate
praediti viri, propter quaedam in se offendicula, quibus
pie religioseque movebantur, episcopatus officium
non solum sine culpa, verum etiam cum laude posuerunt.
Numquid sic etiam christianum nomen et fidem
laudabiliter, ac non potius damnabiliter ponerent?
Sicut in accipiendis his rebus possunt esse justae
causae, cur excuset quisque fieri episcopus; nec tamen
similiter potest ulla causa esse justa, cur quis
excuset fieri christianus. Quid ita, nisi quia sine episcopatu
vel clericatu salvi esse possumus, sine christiana
vero religione non possumus?</p>
<p>CAPUT XII.--14. Proinde vestri episcopi seu quilibet
clerici, quantum ad ipsa ecclesiastica officia pertinet,
sic in catholicam suscepti sunt unitatem, quemadmodum
expedire videbatur iis, quorum saluti per
eorum consulebatur officium vel exercendum vel omittendum.
Verumtamen etiam de ipsis qui et apud
nos eosdem administraverunt honores, numquid sicut
dicere potuisti, <hi>Episcopus est, episcopum recipis;</hi> ita
poteris dicere, Haereticus est, haereticum recipis;
aut, Schismaticus est, schismaticum recipis; aut,
Donatianus est, Donatianum recipis? His enim nominibus
non gradus honoris a plebeia dignitate, sed
crimen erroris a catholica veritate distinguitur. Proinde
illa tanquam ecclesiastica munera, etiam in alienis
inventa, qui vos relinquendo et ad nos transeundo
nostri fiunt, pro utilitate populorum, quibus hac dispensatione
servimus, vel suscipiuntur, vel non suscipiuntur:
illa vero vitiosa et proprie vestra, sanantur,
corriguntur, mutantur; dum tamen ea Sacramenta
sine quibus homo non potest fieri christianus, etiam
in haereticis sic tractentur, ut cum ad Ecclesiam veniunt,
quod defuerit addatur, quod agnitum fuerit approbetur;
ne dum nimis offendimur eis malis quae
contra Ecclesiam pepererunt, persequamur etiam bona
quae de Ecclesia discedendo traxerunt. Nam etiam
ramus fractus, si rursus, sicut ait Apostolus, inserendus
<pb n="0475"/>
sit <note>(Rom. XI, 23)</note>, radix ei redditur, non forma
mutatur.</p>
        </div3>
<div3>
          <head>45.</head>
          <p>
 <hi>At enim quia nostros,</hi> inquis, <hi>haereticos et sacrilegos
vocas, quod nefarium et inexpiabile crimen est;
numquid talibus sine aliqua expiatione ignosci debet aut
potest? Cur ergo,</hi> inquis, <hi>non emaculas venientem? Cur
non primo abluis et emundas, et sic tibi communicat?</hi> 
Quid, quod ex his verbis tuis multo convenientius
alius dixerit, talibus tam ignosci nec debere, nec
posse: teque tibi ipsi contraria locutum esse monstraverit,
ut ideo diceres cum aliqua expiatione talibus
ignoscendum, quia id quod objicitur <hi>inexpiabile
crimen</hi> est? Quomodo ergo expiatur quod inexpiabile
est? Quomodo sperem te auditurum esse quod dico,
qui tam in proximo non audis ipse quod dicis, cum
tibi continuo contradicis, censendo expiandum quod
inexpiabile dixeris? Nos autem ita vestrum dicimus
haereticum et sacrilegum errorem, ut tamen inexpiabilem
non dicamus: alioquin frustra vobiscum, ut eo
relicto correcti ad Ecclesiam catholicam transeatis,
quibus modis possumus, agendum esse censuimus.
Nec <hi>nostro,</hi> sicut scribis, <hi>verbo te uti</hi> arbitreris, quasi <hi>hoc malum sine venia et sine medico esse dicamus;</hi> 
 quod
omnino non dicimus; quia et veniam merentur quos
hujus mali poenituerit, et omnipotens est medicus qui
per prophetam dicit, <hi>Si conversus fueris et ingemueris,
tunc salvus eris <note>(Ezech. XVIII)</note>
            </hi>. Quapropter, si in aliquem
forte incidisti vel minus in his rebus instructum,
vel minus quid loqueretur intuentem, quamvis esse
communionis catholicae videretur, qui hoc tibi diceret;
ipse potius hujus inconsiderati verbi veniam
mereatur: sicut tu qui cum sis tam liberaliter eruditus,
et in arte verborum non mediocriter doctus, minus
tamen quid loquaris attendens, expiandum censes
quod inexpiabile dixeris; et quod est monstruosius,
ideo expiandum, quia inexpiabile. Non est autem catholicum
eos hortari, ut errore correcto salvi fiant,
quos inexpiabiliter atque insanabiliter assereremus
errare. Sed ideo vobis non videntur mundari, cum
ad nos a vobis transeunt, quia non denuo baptizantur:
quasi solo Baptismo, quem repeti non oportet, cum
idem atque unus est, homines ab errore mundentur.
Mundantur et verbo veritatis ab illo qui ait, <hi>Jam vos
mundi estis propter verbum quod locutus sum vobis <note>(Joan. XV, 3)</note>
            </hi>.
Mundantur et sacrificio contriti cordis
ab illo de quo dictum est, <hi>Sacrificium Deo spiritus
contribulatus; cor contritum et humiliatum Deus non
spernit <note>(Psal. L, 19)</note>
            </hi>. Mundantur et eleemosynis ab
illo qui ait, <hi>Date eleemosynam, et ecce omnia munda
sunt vobis <note>(Luc. XI, 41)</note>
            </hi>. Mundantur ipsa quae supereminet
omnibus charitate ab illo qui per apostolum
Petrum dixit: <hi>Charitas cooperit multitudinem peccatorum <note>(I Petr. IV, 8)</note>
            </hi>:
quae una si adsit, omnia illa recte
fiunt; si autem desit illa, omnia frustra fiunt. Haec
vero unde sit, audi docentem Apostolum: <hi>Charitas,</hi> 
inquit, <hi>Dei diffusa est in cordibus nostris per Spiritum
<pb n="0476"/>
sanctum qui datus est nobis <note>(Rom. V, 5)</note>
            </hi>. Unde merito
creduntur qui extra Ecclesiam Baptismum Ecclesiae
perceperunt, non habere Spiritum sanctum, nisi cum
ipsi Ecclesiae vinculo pacis per connexionem charitatis
adhaerescunt.
</p>
          <p>CAPUT XIII.--16. Jam enim locus est ut ostendam,
quod in primo libro distuleramus <note>( <hi>Num. ultimo</hi> )</note>,
quid in Ecclesia, quae sanctum corpus est Christi, proprie
possit accipi, quod praeter illam non potest accipi.
De his enim qui schismata faciebant, idem apostolus
dicit, <hi>Animalis autem homo non percipit ea quae
sunt Spiritus Dei <note>(I Cor. II, 14)</note>
            </hi>. Primam ad Corinthios
Epistolam lege, et invenies. Baptismus igitur
Sacramentum est novae vitae ac salutis aeternae; quem
multi habent non ad vitam aeternam, sed ad poenam
aeternam, non bene utentes tanto bono: charitatem
vero sanctam, quae est vinculum perfectionis, nemo
potest habere non bonus; nemo qui habet, potest
esse vel schismaticus vel haereticus. Cum ergo quisque
ad Ecclesiae veniens unitatem, cum ejus membris
veraciter copulatur, accipiat Spiritum sanctum, per
quem diffunditur charitas in cordibus nostris, eademque
charitas cooperiat multitudinem peccatorum, ut
Baptismum quem primum habebat ad judicium, habere
jam mereatur ad praemium; quomodo eum mundari
negas, nisi quia omnino quae sit mundatio spiritualis
ignoras? Non igitur, sicut conviciaris, <hi>tanquam
in asylum Romuli vestros nocentes recipimus,</hi> quos civitas
Dei recipiendo efficit innocentes, cum ad eamdem
veraci corde transierint, de qua ejus conditor dicit, <hi>Non
potest civitas abscondi super montem constituta <note>(Matth. V,
14)</note>
            </hi>. Non enim eam condidit, qui fratrem superbe occidit
iratus, sed qui fratres humiliter redemit occisus.
Hanc Spiritu sancto mundante laetificat, de quo clamabat
dicens, <hi>Si quis sitit, veniat et bibat <note>(Joan. VII, 37)</note>
            </hi>:
non aquam visibilem commendans quae datur in Baptismatis
sacramento, quam et boni et mali habere
possunt, quamvis sine illa boni salvi fieri non possint.
Quae quamvis Ecclesiae sit, tamen etiam foras profluit,
cum et apud illos invenitur, qui ex nobis exierunt,
sed non erant ex nobis <note>(I Joan. II, 19)</note>: sicut aqua in
aliquo ex illis memorabilibus quatuor fluminibus negari
non potest quod sit aqua paradisi, quamvis non
sit in solo paradiso, quae etiam extra inde manavit.</p>
<p>CAPUT XIV.--17. Non ergo hanc aquam, sed
aquae nomine invisibile Dei donum sanctum Spiritum
commendabat, dicens, <hi>Si quis sitit, veniat et bibat;</hi> 
sicut evidenter Evangelista testatur adjungens, <hi>Hoc
autem dicebat de Spiritu quem accepturi erant credentes
in eum. Spiritus enim nondum erat datus, quia Jesus
nondum fuerat clarificatus <note>(Joan. VII, 37, 39)</note>
            </hi>. Et utique
quantum ad Sacramentum attinet lavacri visibilis,
antequam esset resurgendo clarificatus, jam baptizaverat
plures quam Joannes, sicut ipsum loquitur
Evangelium <note>(Id. IV, 1)</note>. Unde dicit discipulis suis: <hi>Joannes quidem baptizavit aqua, vos autem baptizabimini
Spiritu sancto, quem et accepturi estis non post multos
dies hos usque ad Pentecosten 
 <note>(Act. I, 5)</note>
            </hi>. Hic sanctus
Spiritus veniens in eos, tale signum primitus dedit,
<pb n="0477"/>
ut qui eum acciperent, linguis omnium gentium loquerentur <note>(Act. II, 1-4)</note>;
quia portendebat Ecclesiam
per omnes gentes futuram, nec quemquam accepturum
Spiritum sanctum, nisi qui ejus unitate copularetur.
Hujus fontis largo atque invisibili flumine laetificat
Deus civitatem suam, de qua Propheta praedixit, <hi>Fluminis impetus laetificat civitatem Dei 
 <note>(Psal. XLV, 5)</note>
            </hi>.
Ad hunc enim fontem nullus extraneus, quia nullus
nisi vita aeterna dignus accedit. Hic est proprius Ecclesiae
Christi, cui tanto ante prophetatum est, <hi>Fons
aquae tuae sit tibi proprius, et nemo alienus communicet
tibi <note>(Prov. V, 17)</note>
            </hi>. De hac enim Ecclesia et de isto
fonte dicitur et in Cantico canticorum, <hi>Hortus conclusus,
fons signatus, puteus aquae vivae <note>(Cant. IV, 12)</note>
            </hi>.</p>
<p>CAPUT XV.--18. Hoc vestri de visibilis Baptismatis
sacramento accipientes, tantum errant, ut res
absurdissimas fateri cogantur inviti: quod ad illum
scilicet fontem, qui proprius est unicae columbae, de
quo dictum est, <hi>Nemo alienus communicet tibi;</hi> ad
hortum conclusum puteumque signatum potuerit accedere
Simon Magus, quem legimus a Philippo baptizatum <note>(Act. VIII, 13)</note>;
potuerint accedere tot ficti, de
quibus gemens loquitur Cyprianus, <hi>Saeculo verbis solis
et non factis renuntiantes;</hi> tot episcopi avari, de
quibus idem ipse testatur, <hi>Fundos insidiosis fraudibus
rapientes, usuris multiplicantibus fenus augentes</hi> <note>(Epist.
seu Serm. de Lapsis)</note>. Ista quippe in baptizatis et baptizantibus
visibili Baptismo reperiuntur. Ad illum
tamen fontem proprium, cui nemo communicat alienus;
ad illum fontem signatum, hoc est, ad Spiritus
sancti donum, quo charitas Dei diffunditur in cordibus
nostris, nullus istorum nisi mutatus accedit, ita
omnino mundandus, ut non sit alienus, sed sit coelestis
particeps pacis, sanctae socius unitatis, plenus
individuae charitatis, civis angelicae civitatis. Ad hanc
itaque civitatem quisquis haeresis vel schismatis deposito
errore, correctis moribus, pia mente convertitur,
si jam Sacramenta gestabat, quae foras etiam
ad indignos profluere potuerunt, haec honorantur in
eo, quia et in alienis non videntur aliena; sed jam
illo proprio cui nemo communicat alienus, illo signato
Spiritus sancti fonte mundatur, a quo apud vos
etiam quisquis caeteris moribus laudabilis fuerit, solo
schismatis vel haeresis crimine separatur.</p>
<p>CAPUT XVI.--19. Cum ergo veniunt ad nos vestri,
desistentes esse vestri, incipientes esse nostri, accipiunt
quod non habebant, ut salubriter habere incipiant
quod tanto perniciosius, quanto indignius habebant.
Accipiunt enim primitus ipsam Ecclesiam, et
in ea pacem, charitatem, unitatem, per fontem ejus
proprium atque invisibilem Spiritum sanctum, sine
quibus utique nullo dubitante interiissent, quidquid
aliud apud vos, quod de Ecclesia foras trahi potuit,
habuissent: faciliore autem venia quod nondum habuerunt
accipiunt, quam si habuissent, et tamen deseruissent.
<pb n="0478"/>
Et hoc discernitur apud nos, ut aliter recipiantur
qui Catholicam reliquerunt, aliter qui ad
illam primitus veniunt. Illos enim amplius gravat crimen
desertionis: hos autem non a se disruptum, sed
cognitum et retentum vinculum relevat unitatis. Unde
fieri potest ut quos seductos rebaptizaverunt, ipsi pro
eis poenitentibus Dominum deprecentur, si prius isti
conciliati, quam illi reconciliati Ecclesiae fuerint.
Sicut fieri potest ut etiam cultores idolorum, si quos
forte christianos ad idola seductos apostatas fecerint;
si priores seductores facti fuerint christiani, et magnum
aliquod meritum in Ecclesia consecuti, per ipsos
illi quos deceperant redeant, per ipsos commendentur
et reconcilientur Domino per quos dimiserant Dominum.
Quod enim valet ad mundanda sacrilegia Gentilium,
recte perceptum sacramentum Baptismatis;
hoc valet ad mundanda sacrilegia schismaticorum et
haereticorum, veraciter apprehensa charitas unitatis.
Quamobrem, sicut seductores fidelium christianorum
venientes ad Christum seductis redeuntibus praeponuntur,
unde isti et episcopi fieri possunt, illi non
possunt: ita mirari non debent decepti ab haereticis,
quando ad Catholicam redeunt, suos deceptores sibi
anteponi quando ad Catholicam veniunt. Isti namque
excusabilius petunt quae sibi defuerunt; illi humilius
repetunt quod fuerunt: istos honorabilius ubi nondum
steterant advocamus; illos suspectius unde lapsi
fuerant revocamus.</p>
        </div3>
<div3>
          <head>20.</head>
          <p>
 Proinde jam pervides, ut opinor, non frustra
me dixisse <hi>Donatistarum,</hi> vel, ut tu mavis, <hi>Donatianorum,
haereticorum sacrilegum errorem <note>(Initio lib. 1
contra Litteras Petiliani, n. 1)</note>
            </hi>, si et ab Ecclesia catholica
dissentitis, et quae una atque eadem fatemini
Sacramenta rescinditis: nec tamen sine venia vel insanabiles
estis misericordiae Dei; quia discordioso
errore deposito, ad catholicam veritatem pacemque
conversi, per donum ejus proprium, hoc est, sanctum
ejus Spiritum, per quem diffunditur charitas in cordibus
nostris, mundari sanarique poteritis: non ut
destruantur in vobis Ecclesiae Sacramenta, quae aliena
perniciose foris habebatis, sed ut ea ipsa intus jam
vestra salubriter habeatis.
</p>
          <p>CAPUT XVII.--21. Nunc videamus quemadmodum
ostendas, recte dixisse Petilianum, vel quemlibet
alium, <hi>Conscientia sancte dantis attenditur, quae abluat
accipientis.</hi> Ubi ego dixi: <hi>Quid, si lateat dantis conscientia,
et fortasse maculosa sit? quomodo poterit accipientis
abluere conscientiam <note>(Ibid. n. 2)</note>
            </hi>? Tu contra,
non quid a te homine acuto, sed quid a vestris dicatur,
diu locutus es, quod totum breviter ita dici potest: <hi>Conscientia
dantis attenditur, non secundum ejus sinceritatem,
quae in illa videri non potest, sed secundum famam
quae de illa seu vera seu falsa est:</hi> quia videlicet ejus
est hominis, qui etsi sceleratus occultus sit, sufficit
accipienti quod bonae sit existimationis, nondum cognitus,
nondum judicatus, nondum ab Ecclesia separatus.
Vide, obsecro te, in quod praecipitium compulerit
homines angustia non inveniendi qua exirent.
<pb n="0479"/>
Itane dantis maculosa conscientia conscientiam potest
accipientis abluere, si habeat famam bonam, et tantum
ad abluendum poterit quantum bona, si bonam
famam fallendo contraxerit? Attendis quid dicatur, et
vis jam praetereamus hunc locum, an hoc idem adhuc
versabo, ut diligentius cogaris attendere? Petilianus
dixit: <hi>Conscientia sancte dantis attenditur, quae abluat
accipientis.</hi> Ego dixi: <hi>Quid, si lateat dantis conscientia,
et fortasse maculosa sit? quomodo poterit accipientis
abluere conscientiam?</hi> Tu, vel potius vestri dixerunt,
(nam tu vir talis quando ista dixisses?) <hi>Quamvis
habeat conscientiam maculosam; mihi tamen, qui ab
eo baptizor, quia latet et nescio, sufficit quod ab eo accipio,
cujus innocentem, quia in Ecclesia est, conscientiam
puto. Nam ideo,</hi> inquis, <hi>conscientiam dantis attendo,
non ut, quod fieri non potest, de latentibus judicem,
sed ut si quid de illo in publica conscientia est</hi>, <hi>non ignorem. Propter hoc enim ab omnipotente Deo
dictum est,  « Quae nota sunt, vobis; quae occulta, mihi</hi> 
 » <note>(Deut. XXIX, 29)</note>.
 <hi>Semper igitur attendo conscientiam
dantis; et quia ipsam non video, quid de ea in publico
notum est, quaero. Nec ad rem pertinet, si aliud sit in
secreta conscientia, aliud in publica fama. Sufficit enim
scisse quia necdum ejus a quo accipio damnata conscientia
est.</hi> </p>
<p>CAPUT XVIII.--22. Ecce ipsa verba tua posui, quibus
te dicere ostenderem, quod meis verbis breviter
aperteque complexus sum, quod ad hoc attendatur
abluentis conscientia, ut quae de illa fama sit cognoscatur.
Non ergo ipsa attenditur, homo bone, non
ipsa attenditur quae videri non potest: sed fama attenditur,
quae etiam falsa esse potest, quod ipse confiteris
atque concedis. Nam et tu vidisti maculosam
conscientiam non valere ad abluendum. Non ergo
conscientia sancte dantis attenditur, quae abluat accipientis;
sed fama qua putatur sancte dare, etiam
qui sancte non dat, et putatur abluere qui non abluit.
Abluit ergo accipientem mali hominis fama bona,
non ipsius dantis polluta conscientia. Cur ergo dictum
est, <hi>Conscientia sancte dantis attenditur, quae abluat
accipientis:</hi> nisi quia non abluit accipientis, si non
est conscientia sancte dantis? Si maculosa et immunda
est, quid ergo tunc attenditur? Ipsa, inquis, attenditur,
cum fama ejus attenditur; et si bona est fama,
nihil interest ad abluendum accipientem, etiam cum
est mala conscientia, sed abluit bona ejus fama. Dic,
rogo te, cum mala conscientia est, vera est bona fama
ejus an falsa? procul dubio utique falsa. Proinde cum
bona non est, et occulta est dantis conscientia, quomodolibet
eam tibi videaris attendere, secundum
hanc sententiam, non abluit accipientem; nisi dantis
aut fama falsa, aut polluta conscientia. Utrumque
insanum est: si te talia delectant, tu elige quid
sit insanius. Porro quia veritas non admittit ut accipientis
conscientiam vel falsa fama dantis abluat, vel
polluta conscientia; restat ut abs te etiam requiramus,
quod et ibi quaesivimus (quoniam sicut dicit Petilianus
<pb n="0480"/>
vel quilibet alius, consentientibus vobis, cum
sancte dantis conscientia est, id est, cum bona et
munda conscientia est, abluit accipientis conscientiam),
unde abluatur accipiens, quando latet dantis
maculosa conscientia. Puto enim jam non te repetiturum
atque dicturum, quod impleat in abluendo vicem
conscientiae bonae fama ejus falsa bona: sufficit quod
hoc vestros, non te, dicere asseruisti. Illorum te
pudeat, non etiam tui. Restat ergo ut tunc vel Deus
vel quisquam sanctus angelus abluat. Quod si dixeritis,
illa horrenda consequetur absurditas, quam in
illa epistola mea commemoratam <note>(Lib. 1 contra Litteras
Petiliani, n. 7)</note>, non dico videre noluisti, quia
prorsus non attigisti; sed tanto attentius acutiusque
vidisti, quanto magis attingere timuisti. Si enim hoc
dicitis, quod cum sanctus homo baptizat, sancta ejus
conscientia diluit accipientis conscientiam, cum vero
conscientia dantis latenter immunda est, tunc Deus
angelusve abluit: cavete ne qui vobis haec dicentibus
credunt, occultos malos optent invenire a quibus baptizentur,
ut multo sanctius ab ipso Deo vel angelo
ejus abluantur. Hanc absurditatem vel deridendam
vel detestandam cum verbis praecedentibus Petiliani
perspiceres consequenter et a me in epistola mea
commemoratam, caute tu quidem quasi nihil horum
dixerim, rem tantam silendam putasti; sed confugisti
ad nescio quid absurdius, ut cum maculosa conscientia
dantis occulta est, et ideo non potest accipientis
abluere, tunc falsa fama ejus accipiens abluatur,
et in eo veritatem falsitas operetur.</p>
        </div3>
<div3>
          <head>23.</head>
          <p>
 Nunc i, et accusa calumniose <hi>dialecticos,</hi> 
quod <hi>fugienda versutia sermonis efficiant, ut si falsum
est, verum sit; si verum est, falsum sit.</hi> Ecce tale aliquid
ipse in Sacramenta christianae regenerationis
immittis, imo pejus magisque fugiendum. Illi enim
non in sua fraude nec in rerum veritate, sed in perplexitate
locutionis humanae quaedam verba dicunt
tunc videri vera cum falsa sunt, tunc falsa cum vera
sunt; quae cum in disputationem inciderint, animo
discerni; etiamsi dissolvi sermone non possunt. Tu
vero non verbum quodlibet, nec rem quamlibet, sed
ipsam qua in aeternam vitam renascimur, mundationem
conscientiae veram fieri posse dicis in homine
per famam falsam alienae conscientiae. Et
ne tibi hoc tribuatur, quia dialecticam didicisti,
vestrorum dicis hanc esse sententiam, quibus
non ut dialecticus, sed plane ut haereticus consensisti.
Per te igitur aut per vestros haec est magnifica
inventa vel demonstrata doctrina: Cum sancte
dantis bona conscientia est, tunc ab ea fit bonus
qui baptizatur, tunc arbor bona bonum fructum parit <note>(Matth. VII, 17)</note>:
cum vero conscientia dantis
mala et occulta est, tunc ejus quae falsa est bona
fama consulitur; ut tunc a fallente accipiat homo Baptismum
<pb n="0481"/>
verum, cum de illo crediderit falsum: atque
ita ne desit quae fructum pariat haeretici erroris,
fit mater falsitas veritatis. Hoc ideo totum tam exsecrabile,
tam mirabiliter perversum et insanum, ne
quod Dei est Dei esse dicatur; ut quod a Deo sumitur,
hominibus tribuatur; ne qui dixit, <hi>Conscientia
sancte dantis attenditur, quae abluat accipientis,</hi> errasse
videatur.
</p>
          <p>CAPUT XIX.--24. <hi>Nostri hoc,</hi> inquis, <hi>de Scripturis
probant, quoniam Judas traditor, antequam damnaretur,
omnia sicut apostolus gessit.</hi> Quid hoc ad Petiliani
sententiam fixam atque definitam, <hi>Conscientia
sancte dantis attenditur, quae abluat accipientis;</hi> nisi
quod et Judas iste nimium contra vos est, cum verbis
alienis inconsiderate prolatis patrocinium praebere
conamini? Cum enim Judas sicut Apostolus baptizaret,
quandoquidem malus erat, quia fur erat,
et ea quae mittebantur in commissos sibi loculos auferebat;
non utique conscientia ejus attendebatur, sed
Deus et Christus in quem credebatur. Neque enim
et ipsius mali hominis falsa bona fama credentes
accipientes abluebat, nec generabat in homine gratiam
divinae veritatis falsitas humanae opinionis.</p>
        </div3>
<div3>
          <head>25.</head>
          <p>
 Et illud testimonium quod de Scripturis posuisti, <hi>Quae manifesta sunt, vobis; quae autem occulta
sunt, Domino Deo vestro 
 <note>(Deut. XXIX, 29)</note>
            </hi>; ista verba
redarguit atque convincit. Si enim quae occulta sunt,
Domino Deo relinquenda sunt; quomodo conscientia
dantis, non solum mala, verum etiam bona, cum
occulta est attenditur, ut abluat accipientis? Aut si
ipsa cum occulta est non attenditur, quid tunc accipiens
jubetis attendat, unde conscientia ejus abluatur.
</p>
          <p>CAPUT XX.--Expergiscimini aliquando, nunc
saltem dicite, Attendat Deum. Quid timetis ne humiliemini,
si non in homine, sed in Domino gloriemini?
Est, inquis, quod timeam: si enim cum latet
dantis conscientia, dixero ut accipiens attendat Deum,
et ab illo tunc ejus ablui conscientiam confessus fuero,
illa me horrenda consequitur absurditas, sanctius
ablui homines cum baptizatores habent occultos malos,
quam cum manifestos bonos, si homo abluit
quando dantis conscientia bona est et manifesta, Deus
autem quando mala et occulta. Dic ergo quod dicimus;
quia hoc est verum, hoc sanum, hoc catholicum;
quod Christus mundat accipientium conscientias,
sive per bonos ministros Baptismi sui, sive per
malos, quoniam de illo scriptum est, <hi>Christus dilexit
Ecclesiam, et se ipsum tradidit pro ea, ut eam sanctificaret,
mundans eam lavacro aquae in verbo <note>(Ephes. V,
25, 26)</note>
            </hi>.</p>
        </div3>
<div3>
          <head>26.</head>
          <p>
 <hi>Tu,</hi> inquis, <hi>responde quomodo baptizent quos
damnavit Ecclesia?</hi> Jam ergo receditur a verbis Petiliani:
quoniam illo dicente, <hi>Conscientia sancte dantis
attenditur, quae abluat accipientis;</hi> cum quaererem,
quis abluat accipientis conscientiam, quando polluta
<pb n="0482"/>
dantis occulta est, non mihi potuit responderi. Tam
enim contra veritatem dicitur quod falsa ejus fama
possit abluere, quam si hoc ipsa mala conscientia
posse diceretur.
</p>
          <p>CAPUT XXI.--Si autem quaeris, <hi>Quomodo baptizant
quos damnavit Ecclesia?</hi> respondeo sic eos baptizare,
quomodo baptizant quos damnavit Deus, antequam
de illis quidquam judicaret Ecclesia. Qui enim
mente perversa videtur intus esse cum foris sit,
ab ipso Christo jam judicatus est. Ipse quippe ait, <hi>Qui non credit, jam judicatus est 
 <note>(Joan. III, 18)</note>
            </hi>. Paulus
autem apostolus dicit, <hi>Ecclesia subdita est Christo <note>(Ephes. V, 24)</note>
            </hi>.
Non igitur debet Ecclesia se Christo
praeponere, ut putet baptizare posse ab illo judicatos,
a se autem judicatos baptizare non posse; cum ille
semper veraciter judicet, ecclesiastici autem judices
sicut homines plerumque fallantur. Baptizant ergo,
quantum attinet ad visibile ministerium, et boni et
mali: invisibiliter autem per eos ille baptizat, cujus
est et visibile Baptisma et invisibilis gratia. Tingere
ergo possunt et boni et mali, abluere autem conscientiam
non nisi ille qui semper est bonus. Ac per
hoc etiam nesciente Ecclesia propter malam pollutamque
conscientiam damnati a Christo, jam in corpore
Christi non sunt quod est Ecclesia, quoniam non potest
Christus habere membra damnata. Proinde et
ipsi extra Ecclesiam baptizant. Omnia quippe ista
monstra absit omnino ut in membris illius columbae
unicae computentur: absit ut intrare possint limites
horti conclusi, cujus ille custos est qui non potest
falli. Qui tamen si confitentur et corriguntur, tunc
intrant, tunc mundantur, tunc in arboribus horti conclusi,
tunc in membris unicae columbae numerantur,
nec tamen denuo baptizantur. Ita et cum ab haereticis
veniunt cum ipso Baptismate, quod et foris habuerunt,
sed non et cum ipsa mundatione quam intus
accipiunt; ut quod defuit praestetur, quod autem
non mutatum est approbetur.</p>
<p>CAPUT XXII.--27. <hi>Vestra,</hi> inquis, <hi>per vestros
majores traditionis et thurificationis, et per vos persecutionis
crimine damnata conscientia est.</hi> De traditoribus
quidem et thurificatoribus qui fuerint qui hoc nefas
admiserint, non Scripturis sanctis, sed famae hominum
credidistis. Quae si potest esse falsa bona de malis,
cur non possit etiam mala de bonis? De persecutione
autem hoc tibi breviter iterumque responderim,
quod cum respondissem Petiliano refellere minime
valuisti <note>(Lib. 1 contra Litteras Petiliani, n.
20)</note>. In Scriptura quippe sancta, quae neminem fallit,
area dicta est Ecclesia Dei; Dominumque ipsum cum
ventilabro esse venturum et mundaturum aream
suam, ut frumenta recondat in horreo, paleam vero
comburat igni inexstinguibili <note>(Matth. III, 12)</note>. Aut
ergo recte passi estis persecutionem; aut si modus
christianus excessus est, palea nostra fecit, propter
quam non fuerat area dominica deserenda, ne quisquis
ante tempus ventilationis ab area paleam refugeret,
<pb n="0483"/>
a frumento separatus palea fieret. Tu autem
cum hoc non meum, sed sanctae Scripturae testimonium
refellere conareris, nullam persecutionem justam
esse posse dixisti: ubi ignoscendum tibi est nescienti
Scripturas, unde tibi venire posset in mentem
quam justa voce sit dictum, <hi>Detrahentem proximo suo
occulte, hunc persequebar <note>(Psal. C, 5)</note>
            </hi>. Et ab ipso
Domino Jesu Christo in excellentissima prophetia, <hi>Persequar inimicos meos, et comprehendam illos, et
non convertar donec deficiant 
 <note>(Psal. XVII, 38)</note>
            </hi>. Et alia
multa divina testimonia quae persequi longum est:
si tamen non mihi propter hoc verbum calumniaris,
ut quoniam dixi, persequi longum est, persecutorem
me divinorum testimoniorum esse crimineris.</p>
<p>CAPUT XXIII.--28. Opponis mihi verba Scripturarum,
toties demonstrata quam vos nihil adjuvent, <hi>Oleum peccatoris non impinguet caput meum 
 <note>(Psal.
CXL, 5)</note>
            </hi>: cum et apud vos esse saltem occultos peccatores,
negare non possis, qui tamen baptizant;
nec his verbis excepti sunt. Non enim ait, Oleum
manifesti peccatoris; sed absolute, <hi>Oleum peccatoris.</hi> 
Et, <hi>Facti sunt mihi velut aqua mendax non habens fidem 
 <note>(Jerem. XV, 18)</note>
            </hi>. Ubi miror prudentiam tuam,
quomodo tibi non videatur aqua mendax simulatoris
occulti, cujus et falsam famam mundandae alienae
conscientiae prodesse aliquid credidisti: nisi quia illud
non dialecticum, sed plane sophisticum, quod in
me frustra quasi in dialectico reprehendisti, subvenire
tibi arbitratus es, <hi>Si mentiris, verum dicis</hi>.
Quid enim aliud conaris asserere, cum homini tribuens
Baptismum, quem Dei esse non vis agnoscere,
ideo dicis adulterum dare posse verum Baptismum,
quia se ipsum occultando castum esse mentitur? Itaque
tunc verum dicit in Baptismo, cum mentitur in
flagitio; et non est aqua ejus mendax, quam esse
vultis in Ecclesia secundum promissionem tot prophetiarum
toto terrarum orbe diffusa: cum aquam
mendacem non Baptismum dixerit Jeremias, sed
mendaces homines, secundum intellectum qui manifestus
est in Apocalypsi, ubi interrogante Joanne
quid essent aquae illae in visione monstratae, populos
esse responsum est <note>(Apoc. XVII, 15)</note>.</p>
<p>CAPUT XXIV.--29. De illo vero testimonio quod
scriptum est, <hi>Qui baptizatur a mortuo, quid proficit
lavatio ejus <note>(Eccli. XXXIV, 30)</note>
            </hi>? quam non intellexeris
quod ego in illa epistola posui, quantumque me
verbis tuis adjuveris paululum attende. Cum enim
putasses a me mortuum hoc loco intelligi cultorem
idolorum, quasi eos solos exceperim, qui baptizare
non possint, elegisti quantum potuisti, repetito illo
de oleo testimonio, quod nullum peccatorem baptizare
voluerit, qui dixit, <hi>Oleum peccatoris non impinguabit
caput meum,</hi> non excipiendo aliquem peccatorem:
<pb n="0484"/>
unde magis vos urgemini, sicut paulo ante monstravi.
Si enim nullus peccator exceptus est, proinde baptizatos
ab occultis malis, cum convicti fuerint, denuo
baptizate. Hic jam conaberis occultum excipere peccatorem,
quem sancta Scriptura non excepit. Totus
igitur iste vester intellectus falsus a veritate convincitur,
cum et vestrae intentioni similiter repugnare
monstratur. Neque enim hoc revera de Baptismo in
Psalmo positum est, ac non de assentatoris adulatione;
quod superiora verba satis indicant: nam tota
sententia ita connectitur, <hi>Emendabit me justus in misericordia,
et arguet me; oleum autem peccatoris non
impinguabit caput meum.</hi> Maluit ergo contundi caput
suum ab arguente veraciter, quam ungi a blandiente
fallaciter, translatis verbis, oleo et unctione lenitudinem
significans adulantis.</p>
<p>CAPUT XXV.--30. Quid autem ego in illa epistola
de hoc testimonio senserim, ubi dictum est, <hi>Qui baptizatur a mortuo;</hi> 
 ipsis ex ea repetitis verbis
satis, quantum opinor, ostendam. Cum enim dissererem
quid respondere debeat ad ista catholicus christianus, <hi>Cum audierit,</hi> 
 inquam,  « <hi>Qui baptizatur a mortuo,
non ei prodest lavatio ejus » : respondebit, Vivit Christus,
et jam non moritur, et mors ei ultra non dominabitur <note>(Rom. VI, 9)</note>
            </hi>;
 <hi>de quo dictum est,  « Ipse est qui baptizat in
Spiritu sancto</hi> »  <note>(Joan. I, 33)</note>. <hi>Baptizantur autem a mortuis,
qui baptizantur in idolorum templis. Non enim et
ipsi a sacerdotibus suis se accipere arbitrantur sanctificationem
quam putant, sed a diis suis. Qui quoniam homines
fuerunt, et ita mortui sunt, ut neque super terras,
neque in requie sanctorum vivant, vere ipsi a mortuis
baptizantur.</hi> Hucusque ex epistola mea verba ipsa
transcripsi: in quibus jam perspicis, ut opinor, si
nunc saltem diligenter attendis, non me ipsos cultores
mortuos appellasse, quamvis alio modo etiam ipsi
mortui sint; sed deos falsos quos colunt, quia homines
fuerunt, et sicut homines de corpore exierunt,
nec resurrexerunt, nec vitae ullum meritum quae post
hanc vitam promittitur habuerunt. Ab ipsis ergo diis,
qui baptizantur, sicut dixi, vere a mortuis baptizantur,
id est, qui in eorum nomine baptizantur; quia et
ipsi non in nomine sacerdotum suorum, sed deorum
de quibus vana opinantur, se sanctificari putant.
Christus autem resurrexit, et vivit: proinde qui ab
illo baptizatur, non solum per bonum, verum etiam
per malum ministrum perditis moribus mortuum,
non a mortuo baptizatur. Ab illo enim baptizatur, qui
vivit in aeternum, et de quo dictum est in Evangelio,
quod etiam ibi commemoravi, <hi>Ipse est qui baptizat in
Spiritu sancto.</hi> </p>
<p>CAPUT XXVI.--31. Hoc tu in epistola mea, quantum
indicant verba tua, non intellexisti: nolo enim
dicere, Parum intelligens fraudare voluisti. Miror
autem quod verba illic mea consequentia non adverteris,
aut ab eis dissimulandum putaveris. Paulo post
quippe subjeci et dixi: <hi>Nam si hoc loco mortuum intellexero
peccatorem baptizatorem, eadem illa consequetur
absurditas, ut quisquis etiam a latente impio fuerit
baptizatus, tanquam a mortuo baptizatus, inaniter lotus
<pb n="0485"/>
sit Non enim ait, Qui baptizatur a mortuo manifesto;
sed absolute dicit, a mortuo <note>(Lib. 1 contra Litteras Petiliani,
n. 10)</note>
            </hi>. Haec manifestatio verborum illic meorum,
quem de somno vel potius de ipsa morte non excitaret?
Et tamen te non excitavit: et insuper quod ego
contra Petilianum dixeram, quasi contra me dicens
vehementius etiam confirmasti; sicut solent homines,
injectam sagittam nesciendo excludere, altius etiam
penitusque defigere. Asseruisti enim mortuum non intelligendum
nisi peccatorem baptistam, et nullum
peccatorem excipiendum: et ideo quod ego dicebam,
contra te concluditur, nec occultum excipi posse,
ubi nullus excipitur. Rebaptizate igitur eos quos ab
occultis peccatoribus baptizatos esse constiterit, quibus
potest viventibus et scientibus subveniri; ut eis
solis non obsint, qui vel ignorantur vel ante defuncti
sunt, ut manifestatis postea malis baptizatoribus suis
jam baptizari non possint. Baptizate, inquam, prodito
adultero atque damnato, quos ab eo cum lateret,
baptizatos esse constiterit: a mortuo quippe
baptizati sunt, omnemque peccatorem sine ulla exceptione
intelligendum esse dixisti, qui baptizare non
possit, adjungendo testimonium de oleo peccatoris.
Tu dixisti, tu scripsisti: te ipsum audi, lege te ipsum.
Si omnis peccator tanquam mortuus non potest baptizare,
nec occultus potest. Non enim quia occultus,
ideo vivus est; cum multo profundius etiam mendacio
simulationis absorptus sit. Minus enim mortuus diceretur,
si saltem confiteretur. Sed fit in illo quod alio
loco scriptum est: <hi>A mortuo, velut qui non sit, perit
confessio <note>(Eccli. XVII, 26)</note>
            </hi>. Ab isto mortuo in tanta
mortis profunditate demerso, quos baptizatos esse
claruerit, non rebaptizatis: et ab eis baptizatos, qui in
ultimis terris nec Caeciliani, nec Majorini, nec Donati
nomen audierunt, rebaptizare si possitis, minime
dubitatis, objicientes eis, <hi>Qui baptizatur a mortuo,
quid ei prodest lavatio ejus?</hi> mortuos dicentes ad quos
Afrorum cadaverum, quorumlibet illa fuerint, nec
aura potuit pervenire; et mortuum non putantes, qui
proprium potest occultare flagitium; cum Scriptura
clamet, <hi>A mortuo, velut qui non sit, perit confessio.</hi> 
Itane quia fictus est, mortuus non est? cum magis
propter ipsam fictionem carendo spiritu vitae penitus
exspiraverit, iterum dicente Scriptura, <hi>Sanctus enim
Spiritus disciplinae fugiet fictum <note>(Sap. I, 5)</note>
            </hi>. Adhuc defendite
istos mortuos, et vivere dicite, ut et vos pejus
ipsa falsa defensione moriamini.</p>
        </div3>
<div3>
          <head>32.</head>
          <p>
 Mortui sunt, inquis: sed quid faceret qui baptizandus
ad eos ignarus accessit? Nunc ergo faciat,
quando illo prodito se agnovit a mortuo baptizatum.
Si enim conscientia propterea laedi non potuit, quia
nescivit; nunc incipit laedi, quia scivit: velut si tunica
de latrocinio nesciens vestiretur, ex illo fit iniquitatis
vestis illa, ex quo cognoverit, et ipse iniquus
nisi abjecerit: et qui nesciens uxorem duxerit alienam,
ex illo fit adulter, ex quo didicerit, nisi discesserit.
Abjiciat ergo et iste Baptismum, quem se a
mortuo percepisse cognovit. Habet enim quod faciat
adhuc, baptizari iterum potest. Postremo, scierit
<pb n="0486"/>
nescierit, <hi>A mortuo baptizatus, quid ei prodest lavatio
ejus?</hi>  « Stricta sententia est, »  sicut et tu ipse clamas,
 « neminem excepit: A mortuo, »  inquam,  « baptizatus
est, nihil ei prodest lavatio ejus. »  Mundate hominem
baptizando qui vivitis, aut vos ipsos potius ab hocerrore
mundate, ne talia sentiendo pereatis. Contendis enim
velut adversus me, ut nullum exceptum dicas in eo
quod scriptum est, <hi>Oleum peccatoris <note>(Psal. CXL, 5)</note>
            </hi>;
et, <hi>Qui baptizatur a mortuo:</hi> nec te sentis nodum quo
ligatus es, renitendo constringere. Hoc enim ago,
hoc insto, hinc vos ad mutandam vanam perversamque
sententiam urgenter impingo, ut in oleo peccatoris
et mortui baptismo, nullus mortuus, nullus peccator
exceptus sit: sicut tu pro me velut contra me
loqueris. Ita enim nec occultus excipitur: quo evertitur
omne quod loqueris; ac sic rebaptizare coguntur
qui te talia docuerunt, omnes quos ab occultis malis
baptizatos in hac vita reperire potuerint.
</p>
          <p>CAPUT. XXVII.--33. Quid agis? quo te convertis?
verba tua tibi recitantur. Non solum enim ea cum
dicerem non refellisti, sed nesciens quid meum elegeris,
aliis verbis tanquam tuum hoc idem ipse dixisti;
et ut diligentius audiri et considerari posset, scripsisti,
ut tibi quoties libuerit recitetur. Audi ergo verba
tua; nempe ista sunt: <hi>Quod si idoli cultorem,</hi> inquis, <hi>tantum tibi placet excipere, quid illud de quo dicitur,
 « Nolo oleum peccatoris ungat caput meum: »  utrumne et
hic peccator ille solus est, qui idolum colit, an quisquis
quod non licet admittit? Quod si et peccatorem tantum
cultorem idoli putas, christianus ergo si quid contra
legem gesserit, peccasse non dicitur? Quod si nihil
dici stultius nec absurdius potest, aperte praedictum est,
ut non solus idoli cultor, sed quisquis peccator inter
omnes homines fuerit, jus sibi Baptismatis non usurpet.</hi> 
Haec certe quae inserui verba tua sunt. Ego cultorem
idoli non excepi, sed ipsos deos eorum mortuos esse
dixi, quorum a nullo baptizari aliquid prodest: ab ipsis
enim diis sibi baptizari videntur, in quorum nomine
se mundari arbitrantur: tu autem nullum peccatorem
excepisti. Quod si hoc loco peccator et mortalis homo
qui baptizat intelligendus est, nullum peccatorem excipiens,
procul dubio nec occultum excepisti. <hi>Aperte,</hi> 
inquis, <hi>praedictum est, ut non solus idoli cultor, sed
quisquis peccator inter omnes homines fuerit, jus sibi
Baptismatis non usurpet.</hi> Audi ergo te ipsum: <hi>Quisquis
peccator,</hi> dixisti; nec manifestum, nec occultum
excepisti. Proinde qua fronte cogunt baptizari post
manifestum, qui nolunt post occultum, ubi asserunt
neminem exceptum? Fuge ergo, frater, ab insano
intellectu ad sanum, ut in hoc testimonio de oleo peccatoris,
sicut superiora ejusdem psalmi verba praescribunt,
blandam lenitudinem fallacis adulatoris intelligas.
Ita enim et nullus erit exceptus, et non
impinget in augustias insuperabiles malus baptizator
occultus. Sic et in alio testimonio, ubi dictum est, <hi>Qui baptizatur a mortuo, quid ei prodest lavatio ejus?</hi> 
aut inspice diligenter codices antiquos, et maxime
<pb n="0487"/>
graecos, ne forte ipsa verba aliter conscripta, ex
praecedenti et consequenti contextione sermonis alium
sensum intiment: aut certe mortuos intelligamus,
sicut dixi, in quorum nomine baptizantur idolorum
cultores, ut ab illo quemque intelligas baptizatum,
in cujus nomine se credit esse mundatum. Ita enim
et illic nullus excipitur, nullus quippe mortuus deus
Paganorum mundare potest credentes in se. Si autem
hoc loco omnem hominem peccatorem intellexeris
mortuum; tanta quae non vis te sequentur, ut ipse
quemadmodum vivas invenire non possis, dicente
Joanne, <hi>Si dixerimus quia peccatum non habemus, nos
ipsos decipimus, et veritas in nobis non est <note>(I Joan. I, 8)</note>
            </hi>:
ut omnino non invenias hominem a quo baptizeris, si
omnem peccatorem devitare volueris.</p>
<p>CAPUT XXVIII.--34. Quanquam si prorsus mortuum
non intelligeres nisi haereticum vel schismaticum,
ut quisquis apud eos baptizatur <hi>A mortuo, quid
ei prodest lavatio ejus</hi>? quod vides, quam praecipiti
praesumptione sic accipiatur, ac si dictum sit,
Qui baptizatur ab haeretico vel schismatico: nec sic
contra nos esset, qui fatemur nihil prodesse homini
Baptismum Christi, si apud haereticos vel schismaticos
baptizetur, eis ipsis tribuens Baptismum quo baptizatur;
sed tunc ei prodesse incipere, cum transit
ad corpus Christi, quod est Ecclesia Dei vivi. Tunc
enim sub eodem Baptismo quod et foris Christi erat,
sed foris posito nihil proderat, mundato proderit ab
eo cujus membris insertus est.</p>
        </div3>
<div3>
          <head>35.</head>
          <p>
 Nec illam tuam nimium severam sententiam
formidabo, qua dixisti, <hi>Quisquis peccator inter omnes
homines fuerit, jus sibi Baptismatis non usurpet:</hi> nisi
quia non invenis quis veraciter dicat in Oratione dominica, <hi>Dimitte nobis debita nostra, sicut et nos dimittimus
debitoribus nostris 
 <note>(Matth. VI, 12)</note>
            </hi>; nisi peccatorem
se esse fateatur. Vellem singulos interrogare
qui baptizant apud vos, utrum peccatores omnino non
sint. Potest enim quilibet eorum mihi respondere,
Non sum traditor, non sum thurificator, non sum
adulter, non homicida, non idolorum cultor, non postremo
haereticus, non schismaticus: Non sum autem
peccator, nescio utrum quisquam vel haeretica
superbia reperiri possit qui audeat dicere, audeat cogitare:
nescio utrum quisquam tanto arrogantiae tumore
caecetur, ut non dicam voce profiteatur; sed
vel apud se ipsum tacitus arbitretur, non sibi esse
necessariam deprecationem, in qua dicimus Deo, <hi>Dimitte
nobis debita nostra.</hi> Neque enim pro eis debitis
dimittendis rogamus, quae semel in Baptismo dimissa
esse confidimus; sed pro eis utique, sine quibus humana
fragilitas non est, quantumcumque in observandis
praeceptis dominicis vigilemus. Postremo, suscipiat
qui voluerit hujus impudentiae frontem, et dicat:
Non sum peccator; ex quo mihi in Baptismo cuncta
<pb n="0488"/>
dimissa sunt, nullum in me peccatum poterit inveniri.
Magis ego Joanni credo, et multo fidentius respondeo:
Te ipsum decipis, et veritas in te non
est. Neque hoc agit praeceps et fallax ista professio,
ut in te peccata non inveniantur, sed ut quae
inveniuntur non dimittantur. Si ergo jam baptizatus
es, vellem scire quem repereris qui contra Joannem
apostolum diceret, Peccatum non habeo. Si enim talem
quemquam reperire potuisti; quomodo baptizatus
es ab eo, qui se ipsum decipiebat, et in quo veritas
non erat? Si autem qualiscumque humilitatis non
immemor peccatorem se esse dicebat, quomodo
sibi secundum tuam sententiam jus Baptismatis
usurpabat? Tu enim dixisti, tu etiam minime scribere
timuisti, <hi>ut quisquis peccator inter omnes homines
fuerit, jus sibi Baptismatis non usurpet.</hi> Si autem
nondum baptizatus es, aut hanc vanissimam
sententiam corrige, aut a quibus baptizeris angelos
quaere.</p>
        </div3>
<div3>
          <head>36.</head>
          <p>
 Sed arbitremur te convictum correxisse, <hi>Quisquis
eo crimine quod nostri objiciunt, peccator inter
omnes homines fuerit, jus sibi Baptismatis non usurpet.</hi> 
Neque hoc contra nos est; quia si etiam talis
usurpaverit et dederit, non eum sibi usurpare debuisse
dico, non autem dedisse non dico. Ille vero
qui accepit, si homo bonus ab homine malo, si fidelis
a perfido, si pius ab impio; perniciosum erit danti,
non accipienti. Illud quippe sanctum male utentem judicat,
bene utentem sanctificat. Si autem et ille qui accepit,
inique accepit; nec sic rescissum, sed agnitum,
quod perverso oberat, correcto proderit Sacramentum.
</p>
          <p>CAPUT XXIX.--37. Sic enim te putabo dixisse,
non jam, <hi>Quisquis peccator,</hi> quia nisi fallor, jam cernis
quam temere dictum sit; sed, <hi>Peccator qualem
nostri describunt, quisquis inter omnes homines fuerit,
jus sibi Baptismatis non usurpet:</hi> quemadmodum
scriptum est, <hi>Peccatori autem dicit Deus, Utquid
tu enarras justificationes meas, et assumis testamentum
meum per os tuum?</hi> Et ut ostenderet quali peccatori
hoc diceret, ne omnes homines a praedicando verbo
ejus sese abstinerent, qui nec sentire audent, nec
dicere se peccatores non esse, sequitur, eumque describit: <hi>Tu vero odisti disciplinam, et abjecisti sermones
meos post te. Os tuum abundavit malitia, et lingua
tua amplexa est dolositatem. Si videbas furem, concurrebas
ei; et cum adulteris portionem tuam ponebas.
Sedens adversus fratrem tuum detrahebas, et adversus
filium matris tuae ponebas scandalum 
 <note>(Psal. XLIX, 16-20)</note>
            </hi>.
Tali ergo peccatori dicit, <hi>Utquid tu enarras justificationes
meas, et assumis testamentum meum per os tuum?</hi> 
Tanquam diceret, Frustra hoc facis: quantum ad te
attinet, non tibi prodest; hoc tibi ad judicium damnationis,
non ad meritum salutis valebit. Verumtamen
si etiam tali peccatore narrante justificationes Dei, et
assumente testamentum ejus per os suum, illi qui ex
<pb n="0489"/>
ejus ore audiunt, credant, faciant, proficiant; nonne
illo reprobato laudabuntur, illo culpato justificabuntur,
illo damnato coronabuntur; quoniam curaverunt
obedire Domino dicenti, <hi>Quae dicunt, facite; quae autem
faciunt, facere nolite: dicunt enim, et non faciunt <note>(Matth. XXIII, 3)</note>
            </hi>?
Sicut ergo iste peccator, si jus sibi
praedicandi testamenti divini usurpaverit, sibi nihil
prodest, audientibus autem et facientibus non ipse,
sed quod praedicat prodest: ita et ille qui jus Baptismatis
sibi usurpare non debuit, sibi nocet qui
bonum male usurpavit, non ei qui bonum bene percepit.</p>
<p>CAPUT XXX.--38. Vides non solum te non potuisse
refellere quod ego contra Petilianum dixi, sed
quanta luce veritatis modis omnibus refellatur quod
contra me ipse dixisti. Et adhuc pergis et dicis, <hi>quod
causam nostram non probam faciamus, et quodam modo
peccatores nos esse fateamur, quoniam dum nobis objicitur,
jus Baptismatis qua nobis licentia vindicemus;
non de merito actuum, non de innocentia vitae tractamus,
sed cuiqumque licere dicimus.</hi> Attende certe ex
his quae dicta sunt, non cuicumque licere nos dicere;
sed ei poenam esse, qui sanctum tractat illicite; et
eum esse corrigendum, non sanctum quod illicite
tractat, illicite rescindendum: sicut homines non legitime
lege utentes corrigi volumus, non ipsam legem
irritam ducimus; sicut Dei testamentum illicite
per os suum assumentem reprehendimus, non ipsum
testamentum negamus aut scindimus: nec ideo nos
peccavisse confitemur, quia et in peccatore quod est
ipsius improbamus, quod autem Dei est honoramus:
quia in Deum credentem non ex occultis humanis
pendere volumus, sed in Domino gloriari de quo certus
est, admonemus. Neque enim et Apostolus malae
suae conscientiae diffidebat, sed spem credentis poni
nolebat in homine, et in Deo stabiliter collocabat,
cum diceret, <hi>Neque qui plantat est aliquid, neque qui
rigat; sed qui incrementum dat Deus <note>(I Cor. III, 7)</note>
            </hi>.
Non itaque nos, dicentes quod scriptum est, <hi>Non nobis,
Domine, non nobis, sed nomini tuo da gloriam <note>(Psal. CXIII, 1)</note>
            </hi>,
accusamus nostram conscientiam:
sed vos in hominum moribus eorum spem qui baptizantur
poni volentes, non agnoscitis vestram superbiam.</p>
<p>CAPUT XXXI.--39. Quid, quod etiam beati Cypriani
mentionem facere audetis, velut ille auctor sit vestrae
divisionis, tantus defensor catholicae unitatis et pacis?
Primo esto in Ecclesia, quam constat tenuisse
ac praedicasse Cyprianum; et tunc aude velut auctorem
sententiae tuae nominare Cyprianum: primo imitare
pietatem humilitatemque Cypriani, et tunc profer
concilium Cypriani. Nos enim nullam Cypriano
facimus injuriam, cum ejus quaslibet litteras, a canonica
divinarum Scripturarum auctoritate distinguimus.
Neque enim sine causa tam salubri vigilantia
canon ecclesiasticus constitutus est, ad quem certi
Prophetarum et Apostolorum libri pertineant, quos
<pb n="0490"/>
omnino judicare non audeamus, et secundum quos de
caeteris litteris vel fidelium vel infidelium libere judicemus.
Proinde, cum dicat Apostolus, cujus Epistolae
in auctoritate canonica vigent, <hi>Quotquot ergo
perfecti, hoc sapiamus; et si quid aliter sapitis, id quoque
vobis Deus revelabit <note>(Philipp. III, 15)</note>
            </hi>: quamdiu
aliter sapuit Cyprianus, si scripta ejus esse constat
quae pro vobis proferenda arbitramini; quamdiu ergo
de hac re aliter sapuit quam veritas diligentius considerata
patefecit, donec ei Deus id quoque revelaret,
ineffabili laude charitatis unitatem pacemque catholicam
etiam cum collegis suis, a quibus aliter sapuit,
non reliquit.</p>
<p>CAPUT XXXII.--40. Verba ejus ex epistola ad
Jubaianum inseruisti litteris tuis, quibus eis placuisse
monstrares, baptizandos eos esse in Ecclesia catholica,
qui fuerint in haeresi vel schismate baptizati. Ego
hujus epistolae auctoritate non teneor; quia litteras
Cypriani non ut canonicas habeo, sed eas ex canonicis
considero, et quod in eis divinarum Scripturarum
auctoritati congruit, cum laude ejus accipio; quod
autem non congruit, cum pace ejus respuo. Ac per
hoc, si ea quae commemorasti ab illo ad Jubaianum
scripta, de aliquo libro Apostolorum vel Prophetarum
canonico recitares, quid omnino contradicerem non
haberem. Nunc vero quoniam canonicum non est
quod recitas, ea libertate ad quam nos vocavit Dominus,
ejus viri cujus laudem assequi non valeo, cujus
multis litteris mea scripta non comparo, cujus ingenium
diligo, cujus ore delector, cujus charitatem miror,
cujus martyrium veneror, hoc quod aliter sapuit,
non accipio. Non accipio, inquam, quod de baptizandis
haereticis et schismaticis beatus Cyprianus sensit;
quia hoc Ecclesia non accipit, pro qua beatus Cyprianus
sanguinem fudit. Sed quia dicitis eum pro hac
sententia legalia documenta firmasse: quanquam non
ille documenta legalia firmare potuit, sed eis potius
quaecumque recte sensit ipse firmavit: relinque ergo
scripta Cypriani, et ea ipsa legalia documenta quibus
eum dicis usum esse commemora. Si non ea demonstravero
vestram causam nihil adjuvare, vicisti.
Quapropter ita hoc Cypriani non accipio, quamvis inferior
incomparabiliter Cypriano; sicut illud apostoli
Petri quod Gentes Judaizare cogebat <note>(Galat. II, 14)</note>,
nec accipio, nec facio, quamvis inferior incomparabiliter
Petro. Vos autem qui scripta Cypriani nobis tanquam
firmamenta canonicae auctoritatis opponitis,
quidquid de Cypriano contra vos proferre potuerimus,
necesse est cedatis, et justum est ut victi taceatis, ac
vos aliquando ab errore perniciosissimae dissensionis
ad unitatem catholicam convertatis.</p>
<p>CAPUT XXXIII.--41. Unde, ne longum faciam,
ex hac ipsa epistola ad Jubaianum, attende quid ingeram,
quod vestrum evertat et absumat errorem. Cum
enim persuadere conaretur vel sanctus Cyprianus, vel
<pb n="0491"/>
quicumque illam scripsit epistolam, haereticos ad Ecclesiam
venientes baptizare oportere; quod videlicet
Baptismus nullus deputandus esset, quem foris apud
haereticos accepissent; opposuit sibi quaestionem, et
ait: <hi>Sed dicet aliquis, Quid ergo fiet de his qui in praeteritum
de haeresi ad Ecclesiam venientes, sine Baptismo
admissi sunt? Potens est Dominus misericordia sua indulgentiam
dare, et eos qui ad Ecclesiam simpliciter
admissi in Ecclesia dormierunt, ab Ecclesiae suae muneribus
non separare.</hi> Ista nobis simplicitas sufficit, cui
testimonium perhibet ipse Cyprianus, tantum bonum
intelligens esse unitatem corporis Christi, ut in eam
simpliciter admissos, etiam illos quos esse sine Baptismo
arbitrabatur, de divina misericordia mereri indulgentiam,
et ab Ecclesiae muneribus non separari,
pia cogitatione praesumeret. Haec consuetudo Ecclesiae
fuit ante concilium Cypriani, haec superari et auferri
non potuit nec concilio Cypriani; ut ex haeresi venientes,
non quidem sine Baptismo, sicut dicit, quia
idem Baptismus etiam foris eis inerat, sed non proderat,
verumtamen simpliciter, sicut item dicit, admissi
de Dei misericordia indulgentiam mererentur,
et a muneribus non separarentur Ecclesiae. Haec simplicitas,
magis quam duplicitas, Ecclesiae placuit universae
toto terrarum orbe diffusae.</p>
        </div3>
<div3>
          <head>42.</head>
          <p>
 Cui Cyprianus ipse quale testimonium perhibeat,
audi ex epistola quam de Unitate conscripsit. <hi>Avelle,</hi> 
 inquit, <hi>radium solis a corpore, divisionem lucis
unitas non capit. Ab arbore frange ramum, fractus germinare
non poterit. A fonte praecide rivum, praecisus
arescit.</hi> In his Cypriani verbis non intelligimus lucem
non capere divisionem, nisi in sanctis regno Dei praedestinatis,
qui dividi ab Ecclesia nullo modo possunt;
et non germinare ramum fractum, salutis aeternae
germine accipimus: ariditatem vero rivi a fonte praecisi,
in eo quod Sancto Spiritu vacuantur qui ab unitate
separantur, agnoscimus; non in sacramento
Baptismi, quod et boni et mali habere possunt, ita
foris aperte, quemadmodum intus occulte ab Ecclesiae
sanctitate separati. Sed unde nemo dubitat, quod de
ipsius Ecclesiae fecunditate toto terrarum orbe diffusae
senserit Cyprianus, attende in his quae subjungit: <hi>Sic,</hi> 
inquit, <hi>et Ecclesia Domini lucet perfusa, per orbem totum
radios suos porrigit; unum tamen lumen est quod
ubique diffunditur, nec unitas corporis separatur. Ramos
suos in universam terram copia ubertatis extendit, profluentes
largiter rivos latius expandit; unum tamen
caput est, et origo una, et una mater fecunditatis successibus
copiosa.</hi> Hanc Ecclesiam Cyprianus in Scripturis
sanctis promissam, in universo mundo redditam, dilexit,
tenuit, commendavit: quam perditi schismatici
vel haeretici velut a malis se discernere ac separare
cupientes, seditionibus impiis reliquerunt. Qui ne suos
exitus impios vanis excusationibus abluere conarentur,
sancta Scriptura praedixit: <hi>Filius malus ipse se
<pb n="0492"/>
justum dicit, exitum autem suum non abluit <note>(Prov.
XXIV, post V\. 22 sec. LXX)</note>
            </hi>. Quia nec propter malos
qui videntur esse intus, deserendi sunt boni qui vere
sunt intus.
</p>
          <p>CAPUT XXXIV.--43. Hinc beatus Cyprianus quid
senserit accipe ex epistola quam scripsit ad presbyterum
Maximum et caeteros, quibus de schismatico et
haeretico errore ad Ecclesiam redeuntibus gratulatur.
 « Nam etsi videntur, »  inquit,  « in Ecclesia esse zizania,
non tamen impediri debet aut fides aut charitas
nostra, ut quoniam zizania esse in Ecclesia cernimus,
ipsi de Ecclesia recedamus. Nobis tantummodo laborandum
est, ut frumentum esse possimus; ut cum
coeperit frumentum dominicis horreis condi, fructum
pro opere nostro et labore capiamus. Apostolus in
Epistola sua dicit: <hi>In domo autem magna non solum
vasa sunt aurea et argentea, sed et lignea et fictilia; et
quaedam quidem honorata, quaedam inhonorata <note>(II Tim.
II, 20)</note>
            </hi>. Nos operam demus, et quantum possumus laboremus,
ut vas aureum et argenteum simus. Caeterum
fictilia vasa confringere Domino soli concessum
est, cui virga ferrea data est <note>(Psal. II, 9)</note>. Esse non
potest major domino suo servus <note>(Joan. XIII, 16)</note>; neque
quisquam sibi, quod soli Filio Pater tribuit, vindicare:
ut se putet aut ad aream ventilandam et purgandam,
palam ferre jam posse, aut a frumento universa
zizania humano judicio separare. Superba est
ista obstinatio, et sacrilega praesumptio, quam sibi furor
pravus assumit: et dum sibi semper quidam plus
quam mitis justitia deposcit assumunt, de Ecclesia
pereunt; et dum se insolenter extollunt, ipso suo tumore
caecati, veritatis lumen amittunt. »  Vides, frater,
secundum Scripturas divinas hoc praecepisse Cyprianum,
etiam propter malos: qui cum sint a bonis vita
moribusque spiritualiter separati, corporaliter tamen
eis in Ecclesia videntur esse permixti usque in diem
judicii, quo etiam corporaliter debitas separabuntur
ad poenas. Non est Ecclesia deserenda tanquam frumenta
propter paleam vel zizania, tanquam domum
magnam propter vasa inhonorata. Vides, audis, sentis,
capis, intelligis, quanto scelere, propter eos qui
vobis sive recte sive cum fallimini displicent, separemini
ab Ecclesia quae toto orbe diffunditur, cui secundum
Scripturas divinas, tam magnum, tam firmum,
tam clarum atque luculentum testimonium perhibet
Cyprianus.</p>
<p>CAPUT XXXV.--44. Quamobrem attende diligenter
de tota ista quaestione brevem ratiocinationem
meam. Si recte in Ecclesiam recipiuntur ex haereticis
venientes, ut in eis error proprius corrigatur, divinum
autem Sacramentum non rescindatur; bene illic
viventibus tanquam frumentis dominicis gratulamur.
Si autem, sicut putatis, et Cyprianum vobis in hac
sententia favere jactatis, non habent Baptismum;
<pb n="0493"/>
certe admissi simpliciter ad Ecclesiam, secundum eumdem
Cyprianum, propter meritum ipsius unitatis indulgentiam
Dei merentur, nec ab Ecclesiae muneribus
separantur. Et quicumque illos secundum morem anteriorem,
de quo non tacuit Cyprianus, simpliciter
admittunt, et recte ac pacifici vivunt, inter eadem
frumenta horreo destinata deputantur. Qui autem vel
scientes contra veritatem in eis recipiendis contentiose
dimicant, vel pravis atque perversis moribus vivunt,
in zizaniis et palea flammis debita tolerantur:
propter eos tamen Ecclesiam quae per totum orbem
terrarum copiosis successibus dilatatur, hoc est frumenta
dominica, quae usque ad messem pariter crescunt
vel usque ad ventilationem pariter triturantur,
non esse deserenda, imperat Deus, testis est Cyprianus.
Ac per hoc, si in communione Sacramentorum
mali maculant bonos, quando temporibus Cypriani
vel ante Cyprianum sine Baptismo, sicut putatis, haeretici
suscipiebantur, Ecclesiam periisse dicite, et vos
unde nati fueritis ostendite. Si autem, quod veritas
etiam per Cyprianum docet, cum pro Ecclesiae pace
etiam cognita zizania tolerantur, frumenta non maculant: <hi>Filius malus ipse se justum dicit, exitum autem
suum non abluit;</hi> 
 quia de Ecclesia propter malos exire
non debuit.</p>
<p>CAPUT XXXVI.--45. Iterum dico, et te ab hac
invictissima ratione dissimulare non sino: Si non
communicantes peccatis malorum, propter ipsam tantum
communionem Sacramentorum mali perdunt bonos;
quando in praeteritum ex haeresi ad Ecclesiam
venientes sine baptismo admissi sunt, contagione sua
bonos utique perdiderunt. Jam tunc ergo non erat
Ecclesia, quam Cyprianus teneret, praedicaret, nec
unde postea Donatus exiret. Si autem bonos contagio
illa non perdidit, nec eorum quos accusatis contagio
christianum orbem perdere potuit: nolite calumniari
separati, et ad Ecclesiam redite correcti. Caecilianum
et socios ejus, contra quos tunc Secundus Tigisitanus
contraxit condiditque concilium, necesse est tibi accusare,
mihi non est necesse defendere. Accusa eos
quantis viribus potes: si innocentes fuerunt, nihil eis
tanquam frumentis oberit ventositas tua; si nocentes
fuerunt, non debuerunt propter illa zizania frumenta
deseri, quibus nihil obfuerunt. Accusa quantum potes;
vinco si non probas, vinco si probas: vinco, inquam,
si non probas, judice te ipso; vinco si probas, teste
Cypriano. Quid eos vis fuisse? Si innocentes, cur frumentis
dominicis, cum sitis zizania, calumniamini?
Si nocentes, cur a frumentis dominicis propter zizania
separamini? Exstat Ecclesia cunctis clara atque conspicua;
quippe civitas quae abscondi non potest super
montem constituta <note>(Matth. V, 14)</note>, per quam dominatur
Christus a mari usque ad mare, et a flumine usque
ad terminos orbis terrae <note>(Psal. LXXI, 8)</note>, tanquam
semen Abrahae multiplicatum sicut stellae coeli, et
sicut arena maris, in quo benedicuntur omnes gentes.
<pb n="0494"/>
Hanc etiam beatus Cyprianus ita commendat, ut
eam dicat Domini luce perfusam, radios suos per orbem
terrarum porrigere, ramos suos per universam
terram copia ubertatis extendere. Haec aut in frumentis
suis non accusaretur, aut propter zizania non
desereretur: unum horum vobis etiam vos ipsi respondete,
alterum Cypriani monitis discite. Ipsius
enim verba sunt attestantis et dicentis: <hi>Nam etsi videntur
in Ecclesia esse zizania, non tamen impediri debet
aut fides aut charitas nostra, ut quoniam zizania
esse in Ecclesia cernimus, ipsi de Ecclesia recedamus.</hi> </p>
<p>CAPUT XXXVII.--46. Vos contagione malorum
Afrorum Ecclesiam periisse dicitis de orbe terrarum,
et in parte Donati ejus reliquias remansisse tanquam
in frumentis a zizaniis et palea separatis; contra Cyprianum
apertissime sentientes, qui dicit nec malorum
permixtione bonos perire in Ecclesia, nec eosdem
malos posse ante tempus judicii divini a bonorum
permixtione separari. Vos itaque secundum vestrum
errorem, vel potius furorem, accusare cogimini,
non solum Caecilianum et ordinatores ejus,
verum etiam illas Ecclesias quas in Scripturis apostolicis
et canonicis pariter legimus, non solum Romanorum,
quo ex Africa ordinare paucis vestris soletis
episcopum, verum etiam Corinthiorum, Galatarum,
Ephesiorum, Thessalonicensium, Colossensium, Philippensium,
ad quas apertissime scribit apostolus
Paulus; Jerosolymitanam, quam primus apostolus
Jacobus episcopatu suo rexit; Antiochensem, ubi
primo appellati sunt discipuli Christiani <note>(Act. XI, 26)</note>;
Smyrnensem, Thyatirensem, Sardensem, Pergamensem,
Philadelphensem, Laodicensem, ad quas est
Apocalypsis apostoli Joannis. Tot alias Ecclesias
Ponti, Cappadociae, Asiae, Bithyniae, ad quas scribit
apostolus Petrus <note>(I Petr. I, 1)</note>, et quidquid aliud se
Paulus ab Jerusalem usque ad Illyricum Evangelio
replevisse testatur <note>(Rom. XV, 19)</note>: ut taceam de aliis
tam latis atque immensis terrarum partibus, in quas
ex his apostolicis laboribus et plantationibus porrecta
crevit et crescit Ecclesia. Istas certe Ecclesias, quas
ex Litteris divinis atque canonicis nominavi, tam
longe ab Africa constitutas, tanquam perierint ex
peccatis Afrorum accusare cogimini, ne corrigatis
errorem qui vos ad tantum scelus nefaria dissensione
compellit.</p>
        </div3>
<div3>
          <head>47.</head>
          <p>
 Nos autem ut istum errorem vestrum facilius
convincamus, nec ipsos Afros, quorum falso crimen
in caeteras etiam gentes perfundere audetis; nec
ipsos, inquam, defendere cogimur. Habent enim cum
illis transmarinis Ecclesiis societatem regni, si innocentes
fuerunt: si autem nocentes, tanquam zizania
frumentis, nec in Africa obesse potuerunt eis, qui se
propter illos etiam cognitos ab unitate Ecclesiae separare
noluerunt. Ut enim omittam quam multi eos
crediderint innocentes, quibus facinus eorum etiam
si aliquod fuit, tamen demonstrari non potuit; et utique
istos nec vos potestis dicere peccatis alienis incognitis
<pb n="0495"/>
potuisse maculari: sed ut hos, inquam, omittam,
ipsi qui eos nocentes vel noverant vel putabant,
quamvis in Africanis Ecclesiis constituti, cum viderent
eos apud Ecclesias transmarinas non potuisse
convinci, nec crimina eorum longe lateque diffusis
membris Ecclesiae demonstrari, si se vellent propter
illos quos malos noverant, a communione tot gentium,
quibus eos ostendere non valebant, velut pestiferae
contagionis timore separare; teneret eos, non ego, non
tu, non Donatus, non Caecilianus, sed ipse quem nominare
ausus es Cyprianus; et diceret ea verba quae
scripsit ad Maximum.
</p>
          <p>CAPUT XXXVIII.--48. <hi>Et si videntur,</hi> inquit, <hi>in
Ecclesia esse zizania, non tamen impediri debet aut fides
aut charitas nostra, ut quoniam zizania esse in Ecclesia
cernimus, ipsi de Ecclesia recedamus. Nobis tantummodo
laborandum est, ut frumentum esse possimus;
ut cum coeperit frumentum dominicis horreis condi,
fructum pro opere nostro et labore capiamus. Apostolus
in Epistola sua dicit:  « In domo autem magna non solum
vasa sunt aurea et argentea, sed et lignea et fictilia;
et quaedam quidem honorata, quaedam inhonorata</hi> »  <note>(II
Tim. II, 20)</note>. <hi>Nos operam demus, et quantum possumus
laboremus, ut vas aureum et argenteum simus. Caeterum
fictilia vasa confringere Domino soli concessum
est, cui virga ferrea data est <note>(Psal. II, 9)</note>
            </hi>. <hi>Esse non
potest major domino suo servus <note>(Joan. XIII, 16)</note>
            </hi>; <hi>nec
quisquam sibi, quod soli Filio Pater tribuit, vindicare:
ut se putet aut ad aream ventilandam et purgandam,
palam ferre jam posse, aut a frumento universa zizania
humano judicio separare. Superba est ista obstinatio,
et sacrilega praesumptio, quam sibi furor pravus assumit:
et dum sibi semper quidam plus quam mitis justitia
<pb n="0496"/>
deposcit assumunt, de Ecclesia pereunt; et dum se
insolenter extollunt, ipso suo tumore caecati, veritatis
lumen amittunt.</hi> His Cypriani verbis Deum timentes
in Ecclesia tenerentur, qui vellent ab ea separari
propter cognitos malos; quibus verbis vos damnamini,
qui separati accusatis et bonos. His verbis Cyprianus
et nos tenet in domo Dei, cujus decorem dilexit;
etiamsi, quod nunquam facere potuistis, a vobis
accusatos et demonstratos traditores, et quoslibet
alios malos nosse possemus; ne illam propter vasa
facta in contumeliam deseramus. His verbis etiam vos
in catholicam pacem correctos pacificus introducat,
ne quibuslibet peccatis alienis seu veris seu falsis offensi,
contra Ecclesiam Christi in toto mundo Scripturis
fructificantem atque crescentem, mala tanta
jactetis, ne propter zizania triticum accusetis, ne
propter paleam frumenta deseratis, ne propter vasa
inhonorata extra domum magnam remaneatis.</p>
        </div3>
<div3>
          <head>49.</head>
          <p>
 Ecce quantum nos abs te commemoratus beatus
Cyprianus adjuvit, cui, de Baptismo repetendo
si quid aliter sapuit, pro tantis meritis flagrantissimae
charitatis corrigendum procul dubio Dominus revelavit:
quia in ea vite permansit tanquam sarmentum
tanto fructu pacis et dilectionis opulentum, ut etiam
si quid in eo purgandum reperiretur, si nulla re alia,
certe falce martyrii purgaretur. Quanquam itaque ad
errorem vestrum convincendum, et si volueritis corrigendum,
satis superque potuerint ista sufficere: tamen
ne quisquam arbitretur aliquid te in epistola
posuisse, quod refellere non valerem, aut in quo te
nostris contra Petilianum litteris nihil idoneum respondisse,
demonstrare non possem, sequenti volumine
caetera videamus.
</p>
        </div3>
      </div1>

<div1>
        <head> <hi>LIBER TERTIUS.</hi> Reliquam partem Epistolae Gresconii, singula breviter ex ordine refellens, percurrit.</head>

<pb n="0495"/>
<p>
          <pb n="0495"/>CAPUT PRIMUM.--1. Si tardorum mihi ingenia
curanda non essent, qui intelligere nequeunt, me
duobus voluminibus superioribus ad causam totam,
quae tua, frater Cresconi, epistola continetur, multis
modis ita respondisse, ut etiam illa quae ibi restant,
jam soluta atque frustrata sint, jam debuit a me huic
operi finis imponi. Sed quia multi sunt, quibus servire
nos convenit, qui omnia depulsa esse non putant,
nisi locis suis etiam singula pertractentur,
residua sermonis tui breviter ex ordine refellenda
percurram.</p>
<div3>
          <head>2.</head>
          <p>
 Quidquid de Cypriani venerabilis martyris, et
de quorumdam Orientalium litteris inserendum putasti,
quod eis placuerit apud haereticos et schismaticos
datum improbare Baptismi sacramentum;
nihil impedit causam nostram, si eam Ecclesiam retinemus,
<pb n="0496"/>
quam non deseruit Cyprianus, etiam cum
multi ejus collegae in hanc sententiam consentire noluissent.
Nam et in ipso concilio dixit: <hi>Neminem judicantes,
nec a jure communionis aliquem, si diversum
senserit, amoventes.</hi> Et eamdem epistolam ad Jubaianum
ita conclusit:
</p>
          <p>CAPUT II.-- <hi>Haec tibi, charissime, pro nostra mediocritate
respondimus, nemini praescribentes aut praejudicantes,
quominus unusquisque episcoporum quod
putat faciat, habens arbitrii sui liberam potestatem,</hi> etc.
In his ergo nos interim deputa, quibus illud non
potuit persuadere Cyprianus, a quibus tamen etiam
in hac re diversa sentientibus, communionem suam
minime separavit. Majores autem vestri, quibus tale
testimonium perhibuisti, <hi>quod ab Orientalium propterea
communione discreti sunt, quia illi suum judicium
resciderunt, quo eis placuerat de ista Baptismi quaestione
<pb n="0497"/>
Cypriano atque illi Africano concilio consentiri oportere,</hi> 
contra Cyprianum fecerunt. Debuerunt enim cum
collegis suis etiam in hac quaestione diversa sentientibus
tenere communionis unitatem, quod in suis
litteris fecisse legimus Cyprianum. Respondent, <hi>ideo
eum sic loqui voluisse, ne fortasse excommunicationis
timore deterriti, non auderent libere dicere quod sentirent,
non quia cum eis esset in communione mansurus si
diversa sensissent:</hi> ubi aperte dicunt Cyprianum esse
mentitum. Si enim dicebat, <hi>Neminem judicantes, nec
a jure communionis aliquem, si diversa senserit, amoventes,</hi> 
quod eum dixisse conscripta indicant gesta
concilii; et tamen si quisquam eorum, quibus ea
dicebat, diversum sentire se ostenderet, non cum
eo fuerat Sacramenta Christi communicaturus: procul
dubio mentiebatur, qui talia dolose, non veraciter
promittebat; et quod est in eo mendacio deterius,
simplicitatem fratrum duplici corde fallebat, cum praesertim
et scriberentur quae dicebantur. Nam quicumque
ab illo concilio diversum sensisset, quomodo
posset ab ejus ore damnari vel excommunicari, cum
ejusdem concilii pro se principium recitaret? Quis
ergo de Cypriano tolerabilius sentit, utrum nos, qui
eum dicimus in obscura de Baptismo quaestione hominem
falli potuisse; an vos, qui eum dicitis in promittenda
christiana communione episcopum fallere
voluisse, non unum aliquem fratrum, sed universam
episcopalem societatem? quod si et vobis de illo credere
nefas est; vestri majores contra ejus sententiam
fecerunt, qui se ab Orientalium communione, quod
de hac re diversa senserint, diviserunt.</p>
<p>CAPUT III.--3. Proinde, si omnino jam credendum
sit, quinquaginta episcopis Orientalium id esse
visum, quod septuaginta Afris vel aliquanto etiam
pluribus, contra tot millia episcoporum, quibus hic
error in toto orbe displicuit; cur non potius etiam
ipsos paucos Orientales suum judicium correxisse
dicamus, non, ut tu loqueris, rescidisse? Sicut enim
laudabile est a vera sententia non moveri, ita culpabile
persistere in falsa: quam nunquam tenere
prima laus est, secunda mutare; ut aut ex initio vera
permaneat, aut mutata falsa vera succedat. Neque
nunc ad nostram pertinet quaestionem, quale sit quod
pars christiani orbis maxime cum Orientalibus sensit.
Si enim hoc verum, si hoc tenendum atque servandum
est, quod de Baptismo tenemus atque servamus;
duo mala vestra vobis objicimus: unum,
quod erratis in Baptismi quaestione; alterum, quod
vos ab eis qui de hac re verum sentiunt separatis.
Si autem, ut secundum vos loquar, hoc est in ea quaestione
verum, quod ipsi sentitis; illo certe crimine
maculamini, quod ab Ecclesia recassistis, propter
cujus pacem sicut Cyprianus et fecit et monuit, etiam
diversa sentientes ferre debuistis.</p>
<p>CAPUT IV.--4. Nunc exclama quod ego dixerim,
<pb n="0498"/> <hi>Nihil inter fidelem perfidumque discernas; idem tibi
pius atque impius videatur:</hi> 
 quod ego non dixi. Sed
plane illud dixi, unde tu quasi hoc dicerem exclamare
voluisti, et dicere quod non dixi: <hi>Sive,</hi> inquam, <hi>a fideli, sive a perfido dispensatore Sacramentum quisque
percipiat 
 <note>(Lib. 1 contra Litteras Petiliani, cap. 6,
n. 7)</note>
            </hi>. In qua sententia non nihil inter fidelem perfidumque
discrevi, nec jussi ut idem cuique pius atque
impius videatur: sed idem Sacramentum pium et
impium posse habere; quod nec tu negas, qui saltem
post impios occultos baptizandum non esse concedis.
Proinde sine causa conjungis et dicis, <hi>Nihil prodest
bonis moribus vivere, quia quidquid justo licet, potest
et injustus implere:</hi> quia et falsum est, et a me dictum
non est. Boni quippe mores vitam bonorum malorumque
discernunt, et ad diversa perducunt. Nec
quidquid justo licet, potest et injustus implere; quia
justus implet legem Christi per dilectionem, unde
injustus alienus est; potest tamen aliquid quod et
justus implere, ut et ipse baptizet, si nihil aliud,
certe cum latet: sicut etiam illi possunt Dei mandata
praedicare sicut justi, sed non secundum ea
vivere sicut justi, de qualibus dictum est, <hi>Quae dicunt,
facite; quae autem faciunt, facere nolite <note>(Matth.
XXIII, 3)</note>
            </hi>.</p>
<p>CAPUT V.--5. Sed fac injustum non latentem
et nonnullis cognitum bonis per aliquam seditiosam
factionem de Ecclesia non posse separari. Audi
Cyprianum, tolera zizania, esto frumentum. Quam
tibi bene sonare visa sunt, quae in una re varie repetisti. <hi>Quid hoc praecepto,</hi> 
 inquis, <hi>dici iniquius potest:
Purificet alium maculosus, abluat sordidus, emundet
immundus, det infidelis fidem, criminosus faciat innocentem?</hi> 
Breviter respondeo: Nec maculosus, nec
sordidus, nec immundus, nec infidelis, nec criminosus
est Christus, qui dilexit Ecclesiam, et se ipsum
tradidit pro ea, mundans eam lavacro aquae in verbo <note>(Ephes. V, 25)</note>,
faciens nos certos de bonis suis, ne
malis vitiaremur alienis. Nam ecce cum minister iniquus
occultus est, a quo tamen datum Baptismum
non rescindis; nonne omnia tibi verba tua ista replicari
possunt, quia et purificat maculosus, et abluit
sordidus, et emundat immundus, et dat infidelis
fidem, et criminosus efficit innocentem? <hi>Non,</hi> inquis, <hi>ipse, sed fama ejus bona, quamvis inanis et falsa.</hi> 
Hinc non vis ut ego exclamem, O scelus, o portentum,
non, sicut ait quidam, in ultimas terras exportandum <note>(Cicero, act. 1 in Verrem)</note>,
sed potius extra omne coelum
et omnes terras, si fieri possit, abigendum! Non
te ipsum dico, quem correctum volo; sed hunc errorem,
a quo te corrigi cupio. Itane ad mundandum
hominem, quando boni ministri defuerit vera vita,
tunc mali ministri falsa sufficit fama, quae hoc efficiat,
quod efficeret bona vita, ut ad hominem sanctificandum
quando ministri latet iniquitas, ministra
Deo militet falsitas? Hoc totum ideo, ne dicatis quod
<pb n="0499"/>
dicimus, sive a fideli sive a perfido dispensatore Sacramentum
quisque percipiat, non sanctificat nisi Deus.</p>
        </div3>
<div3>
          <head>6.</head>
          <p>
 Deinde commemoras verba mea, quod dixerim, <hi>Semper Christus det fidem, Christus sit origo christiani;
in Christo radicem christianus infigat, Christus christiani
sit caput 
 <note>(Lib. 2 contra Litteras Petiliani, n. 11)</note>
            </hi>.
Dixi plane, et dico: nec tu omnino respondere potuisti.
Videris enim quasi succubuisse tanto ponderi
veritatis, cum subjecisti, <hi>Hoc et nos suademus, hoc
volumus.</hi> 
</p>
          <p>CAPUT VI.--Deinde rursus supponis hominem
in quo spem constituat accepturus: <hi>Sed quaerimus,</hi> 
inquis, <hi>per quem hoc melius fiat?</hi> Et quia sine ministro
nec nos dicimus posse hominem baptizari, quaeris a
me, utrumne melius injustus sit minister, an justus?
Ubi respondeo, ad hoc esse melius, ut justus minister
sit, quod infirmitas hominis, cui sine exemplo laboriosum
est et difficile quod imperat Deus, imitatione
boni ministri ad vitam bonam facilius erigatur. Unde
dicit apostolus Paulus, <hi>Imitatores mei estote, sicut et
ego Christi <note>(I Cor. IV, 16)</note>
            </hi>. Ad hominem vero baptizandum
et sanctificandum, si tanto est melius quod
accipitur, quanto est melior per quem traditur; tanta
est in accipientibus Baptismorum varietas, quanta in
ministris diversitas meritorum. Si enim, quod sine
controversia creditur, melior erat Paulus quam
Apollo, meliorem Baptismum dedit, secundum istam
vestram vanam perversamque sententiam: et si meliorem
Baptismum dedit, profecto eis quos a se non
baptizatos gratulatur <note>(Id. I, 14)</note>, invidit. Porro, si
inter bonos ministros cum sit alius alio melior, non
est melior Baptismus qui per meliorem datur, nullo
modo est malus, qui etiam per malum datur, quando
idem Baptismus datur. Et ideo per ministros dispares
Dei munus aequale est, quia non illorum, sed ejus est.</p>
<p>CAPUT VII.--Non ergo, sicut inaniter inveheris,
nihil inter fidelem perfidumque discernimus: sed
discernimus humana merita, non Sacramenta divina;
quae tu quoque vi veritatis adductus et haereticae intentionis
oblitus, nobis et vobis non alia, sed una
eademque esse dixisti.</p>
        </div3>
<div3>
          <head>7.</head>
          <p>
 Quomodo dicis: <hi>Hoc et nos suademus et volumus,
ut semper det Christus fidem, Christus sit origo christiani;
in Christo radicem christianus infigat, Christus
christiani sit caput:</hi> cum defendas litteras Petiliani,
ubi apertissime cum baptizantis meritum commendaret,
quantumque ad dandum Baptismum valeret
humana justitia, pro suscepta causa conaretur ostendere, <hi>Conscientia,</hi> 
 inquit, <hi>sancte dantis attenditur, quae
abluat accipientis. Nam qui fidem sciens a perfido sumpserit,
non fidem percipit, sed reatum <note>(Lib. 1 contra Litt.
Petiliani, nn. 2, 3)</note>
            </hi>? Et tanquam ei diceretur, Unde
hoc probas? secutus adjunxit, <hi>Omnis enim res origine et
radice consistit; et si caput non habeat aliquid, nihil
est <note>(Ibid., n. 5)</note>
            </hi>. Quid, obsecro, quia incidisti in defensionem
temerariae falsitatis, nebulas manifestis
rebus moliris offundere? Aperte dicit homo, originem,
radicem, caputque hominis regenerandi per
Baptismum non esse posse, nisi cujus ministerio
<pb n="0500"/>
baptizatur: et tu dicis, <hi>Hoc et nos volumus, ut Christus
sit origo et radix caputque christiani; sed quaerimus
per quem hoc melius fiat.</hi> Hoc aliud est quod dicis,
aliud quod dixit Petilianus: hoc quod dicis etiamsi
verum sit, non hoc est quod ille dixit.
</p>
          <p>CAPUT VIII.--8. Proinde si hoc et tu vis, ut
Christus sit origo et radix et caput christiani; Petiliano
resiste, non mihi: quoniam <hi>neque qui plantat
est aliquid, neque qui rigat; sed qui incrementum dat
Deus <note>(I Cor. III, 7)</note>
            </hi>. Quod ego ex Apostolo cum in
meis litteris posuissem, ita tu respondere voluisti,
ut diceres: <hi>Dei quidem dare est incrementum; sed sicut
qui plantat et rigat, non nisi colonus fidelis et diligens
quaeritur, sic etiam in sacramento Baptismatis nonnisi
fidelis et justissimus operarius adhibetur.</hi> Quasi vero
quod infidelis colonus plantaverit, propter ejus infidelitatem
non germinet vis seminis, et fecunditas terrae
coelique temperies hanc efficaciam divinitus non
acceperint, ut ad propagandos fructus plantatorem
vel rigatorem operarium tantummodo exspectent,
qua mente operetur, qua laboret intentione non
curent, utrum dominum agri fideliter diligat, an sua
non illius lucra conquirat. Adjungis etiam testimonium
propheticum, dicens: <hi>Dabo vobis pastores secundum
cor meum, et pascent vos, pascentes cum disciplina <note>(Jerem. III, 15)</note>
            </hi>.
Scio, completum est: tales Apostoli
fuerunt, tales etiam nunc, etsi pro Ecclesiae latitudine
perpauci, non tamen desunt. Sed quid etiam per
Ezechielem prophetam dicatur adversus pastores
malos, debuisti quaerere, legere, cogitare. Ibi enim
dicit, <hi>Ego pascam, non pastores <note>(Ezech. XXXIV, 13)</note>
            </hi>.</p>
<p>CAPUT IX.--9. Proinde et per pastores bonos et
pastores malos cum verbum suum Sacramentumque
dispensat, ipse pascit; quia de se ipso ait, <hi>Ut sit unus
grex et unus pastor <note>(Joan. X, 16)</note>
            </hi>. <hi>Bonum est enim
confidere in Dominum, quam confidere in hominem <note>(Psal.
CXVII, 8)</note>
            </hi>; et, <hi>Maledictus omnis qui spem suam ponit
in homine <note>(Jerem. XVII, 5)</note>
            </hi>. Quod a me in illa epistola
commemoratum, sic te intelligere ostendis, ut ideo
magis te dicas justum, et fidelem, per quem hoc Sacramentum
celebretur, inquirere, <hi>quia spem et fiduciam
Dei, non hominis habes; Dei esse autem fidem
atque justitiam; quam semper in ministris ejus attendis.</hi> 
Hoc verum dicis, quia bonorum omnium nihil habemus
quod non accipimus <note>(I Cor. IV, 7)</note>; et ideo fides
et justitia nobis a Deo est. Sed cum dicis hanc tibi
Deum dare non posse, nisi habeat eam homo per
quem baptizaris; spem profecto in homine ponis, qui
utrum sit justitiae particeps, nescis; et si non est,
tunc famam ejus attendis, et cum famam bonam
de malo latente repereris, ad sanctificationem tibi
sufficere credis. Obsecro te, si fiduciam Dei, non
hominis habes, et ideo magis ut justus et bonus et
fidelis sit per quem hoc Sacramentum celebratur inquiris,
quia Dei est fides atque justitia; numquid Dei
est etiam falsitas famae, quam si habeat bonam minister
malus, hanc tibi dicis in tua sanctificatione sufficere?
Jam mallem in hominem confideres, unde
<pb n="0501"/>
te vehementissime prohibebam, quam in famae ipsius
falsitatem. Homo enim qualiscumque sit, quantum ad
id quod homo est attinet, Dei creatura est: nulla
vero falsitas Dei creatura est. Porro, si <hi>maledictus</hi> est <hi>qui spem suam ponit in homine,</hi> 
 quanto magis qui
spem suam ponit in falsitate opinionis humanae, ut
in illud aliud incidat quod scriptum est, <hi>Qui fidit in
falsis, hic pascit ventos <note>(Prov. X, 4)</note>
            </hi>: id est fit esca
spiritibus malis?</p>
<p>CAPUT X.--10. <hi>Si datum,</hi> inquis, <hi>a quocumque
et quomodocumque Baptisma rescindi non debet, cur
post Joannem Apostoli baptizaverunt?</hi> Quanto vehementius
ita proponitur: Si post Joannem Apostoli
baptizaverunt, cur non etiam post quemlibet sanctum
baptizat vel melior vel aequalis? ut vel hinc intelligere
cogaris, ad istam quaestionem non pertinere baptismum
Joannis? <hi>Et Judaeis,</hi> inquis, <hi>a Moyse baptizatis
Petrus dixit,  « Poenitemini, et baptizetur unusquisque
vestrum in nomine Jesu Christi</hi> »  <note>(Act. II, 38)</note>. Si propterea
jam baptizati erant Judaei, quia Moyses per
mare Rubrum ante tam longum tempus parentes
eorum baptizaverat <note>(Exod. XIV, 22)</note>; qui de Christianis
baptizatis nascuntur, sine causa hodie baptizantur:
et tamen dicis ista, et scribis ista; audiris et
legeris, et putaris respondere litteris nostris: quasi
hoc sit respondere potuisse, quod est tacere noluisse.</p>
<p>CAPUT XI.--11. Nec illud, quod praetereundum
putasti, refellisti principio hujus epistolae, sicut tibi
videris, quod a me dictum est: <hi>Si errabant illi qui
volebant esse Pauli, quae tandem spes eorum est qui
volunt esse Donati <note>(Lib. 1 contra Litteras Petiliani, n.
5)</note>
            </hi>? Quis enim non videat hinc esse istam divisionem
factam, hinc hodieque in hac peste persistere, dum
in hominis justitia spes ponitur, ut tunc sit acceptabilis
Baptismus Christi, si ab homine justo quisque
tingatur? Contra quem errorem, adversus eos qui
jam schismata propter diversa merita hominum facere
coeperant, clamat ipse Paulus, <hi>Gratias ago Deo, quia
neminem vestrum baptizavi, ne quis dicat quod in
nomine meo baptizavi <note>(I Cor. I, 14, 15)</note>
            </hi>: quid aliud
insinuans, nisi Baptisma Christi non esse nisi ejus in
cujus nomine datur, et ideo non fieri melius cum per
meliorem datur, nec deterius per deteriorem?</p>
        </div3>
<div3>
          <head>12.</head>
          <p>
 Frustra itaque deinceps exsultas, et dicis, <hi>Sequitur ut omnia illa quae a sancto Petiliano (seu cujuslibet
sermo est) scripta sunt, recte dicta concludam.</hi> 
Ipsa enim verba quae velut recte dicta concludis, non
se recte dicta convincunt; quia nec <hi>conscientia sancte
dantis attenditur, quae abluat accipientis,</hi> cum maculosa
dantis occulta est. Ibi victus, cum veritati acquiescere
debuisses, ad falsam ejus famam, tanquam ad deceptum
mendacio infelicem judicem provocasti: quia
neque attenditur conscientia, quando fama ejus attenditur,
et tam non potest falsa cujusquam fama quam
nec mala vita quisque mundari; et nemo fidem christianam
sumit ab homine, nec perfido nec fideli, sed
ab illo de quo scriptum est, <hi>Fide mundans corda
eorum <note>(Act. XV, 9)</note>
            </hi>. Qui si per fidelem audit quid
credendum sit, eum quidem imitatur, non tamen ab
<pb n="0502"/>
eo justificatur. Nam si minister justificat impium,
consequens est ut etiam in ministrum recte credatur:
apostolica quippe clara et certa sententia est, <hi>Credenti
in eum qui justificat impium, deputatur fides ejus ad
justitiam <note>(Rom. IV, 5)</note>
            </hi>. Proinde, si minister non audet
dicere, Crede in me; non audeat dicere, Justificaris a
me.</p>
        </div3>
<div3>
          <head>13.</head>
          <p>
 Jam vero quod sequitur, <hi>Omnis res origine et
radice consistit; et si caput non habeat aliquid, nihil
est:</hi> si origo et radix et caput baptizati, baptizans
minister est, Christus non est; si Christus est, ille
non est. Denique cum minister occultus est malus,
quae origo, quae radix, quod caput est baptizati? an
falsa ejus fama? Hoc quidem Cresconius dicit, sed
veritas contradicit. Ergo si tunc origo et radix et
caput Christus est; ipse est etiam quando minister
est bonus, ne, quod absurdissimum est, melior sit
conditio baptizati per occultum malum, quando
Christus est caput, quam baptizati per manifestum
bonum, si tunc minister est caput. Hoc et de bono
semine dixerim. Sequitur enim, <hi>Nec quidquam bene
regenerat, nisi bono semine regeneretur.</hi> </p>
        </div3>
<div3>
          <head>14.</head>
          <p>
 Quae vero sequuntur ex epistola Petiliani abs
te posita, ubi ait <note>(Lib. 1 contra Litteras Petiliani, nn.
8, 9)</note>, <hi>Quae cum ita sint, fratres, quae potest esse perversitas,
ut qui suis criminibus reus est, alium faciat innocentem,
cum scriptum sit,  « Arbor bona bonos fructus
facit; et arbor mala malos fructus facit? Numquid colligunt
de spinis uvas</hi> »  <note>(Matth. VII, 17, 16)</note>? <hi>et iterum,
 « Omnis homo bonus de thesauro cordis sui producit
bona; et malus homo de thesauro cordis sui profert
mala</hi> »  <note>(Id. XII, 35)</note>: satis aperteque convincunt, Petilianum
haec omnia non retulisse nisi ad hominem
per quem Baptismus ministratur, ut ipse intelligatur,
si innocens est, facere innocentem quem baptizat;
ipse sit bona arbor, cujus fructus sit qui baptizatur;
ipse bonus homo, de cujus cordis thesauro procedit
sanctificatio baptizati. Ac per hoc cum iste occultus
est malus, dic mihi, a quo fit ille innocens? dic mihi,
cujus erit arboris fructus? dic mihi, de cujus cordis
thesauro sanctificabitur baptizatus? Aut si tunc effectorem
innocentiae suae, tunc arborem de qua fructus
bonus nascatur, non hominem ministrum Baptismi
meretur habere, sed Christum; felicius incidit in ministrum
latentem malum, quam si incidisset in manifestum
bonum. Quod si absurdissime atque insanissime
dicitur, Christi fructus est qui ejus Baptismo
sanctificatur, cujuslibet ministri opere baptizetur.
Nisi forte ad consilium tuum recursurus est, quando
incurrerit in ministri conscientiam maculosam et occultam,
ut ei de qua nascatur arborem ostendas, falso
bonam mali hominis famam: cujus radicem si quaesieris,
invenies fallentis astutiam; de qua si potest nasci
fructus bonus, quod absit, mentitus est Christus, qui
dixit, <hi>Non potest arbor mala fructus bonos facere (Id
<pb n="0503"/>
VII, 18)</hi>. Sed quia verum dixit Christus, habeat homo
bonus tanquam bona arbor bonum fructum, opus bonum;
sicut homo malus tanquam mala arbor malum
fructum, opus malum: qui autem baptizatur, non de
cujusquam hominis, sed de spiritu Christi nascatur,
si vult esse fructus qui vento non corrumpatur, et
arbor quae non eradicetur. Quae cum ita sint, cum tu
dixeris, <hi>Ergo sequitur ut omnia quae a sancto Petiliano
(seu cujuslibet sermo est) scripta sunt, recte dicta concludam:</hi> 
puto quia ego potius illa omnia non recte
dicta concludo.
</p>
          <p>CAPUT XII.--15. Jam nunc videamus quod
deinde in epistola tua contexuisti, quomodo te Optati
causam et Maximianistarum, quinimo, ut abs te doctior
fiam, Maximianensium, vestri docuerunt. Et de
Optato quidem, de quo nihil conscriptum valeo recitare,
quodlibet sentias, facile cedo. Unum illud scio:
si vera sunt quae de illo, ut non dicam ostendebantur,
certe tamen dicebantur, nec ipse erat bonus, nec famam
habebat bonam; unde quicumque per eum baptizati
sunt, nec conscientia ejus secundum Petilianum,
nec fama ejus secundum te, ablui potuerunt: si
autem falsa mala ejus, sicut saepe assolet, invida
fama jactavit; vide quam recte non facile credamus,
quod nunquam nobis de traditoribus quos accusatis
probare potuistis: quia solet etiam de bonis mala
fama mentiri. Si ergo non illorum innocentia, non
denique, quod verum atque firmum est, Dei gratia et
non nostra conscientia ratum nobis Baptismum facit,
faciat saltem sententia tua.</p>
<p>CAPUT XIII.--16. Tu enim cum de Optato loquereris
dixisti, <hi>Ego quidem Optatum nec absolvo, nec
damno.</hi> Si hoc ego, imo non tantum ego, sed omnis
Africana catholica Ecclesia; quanto magis etiam
transmarina tam longe lateque diffusa, de Caeciliano
et ejus ordinatoribus dicat, Ego illos nec absolvo, nec
damno? Parumne putas esse illis quos ii baptizaverunt,
quorum nemo unquam Caecilianum vidit, quod
de Optato sufficere credis eis quos ille etiam suis manibus
baptizavit? An quia de Caeciliano parentum vestrorum
concilium recitatis, de Optato autem nullum
recitatur a nobis; ideo putas nulli nostrum licere dicere,
Ego Caecilianum nec absolvo, nec damno: quod
tibi licuit de Optato? Sed factum est pro Caeciliano
posterius judicium transmarinum , vestris apud
Constantinum imperatorem ut fieret instantibus. Aut
si ecclesiastica judicia, quae prius facta fuerint, jam
convelli non possunt; quid de Primiano facturi estis,
vestro episcopo Carthaginensi, contra quem primo
centum, plures utique quam de Caeciliano judicaverunt,
eique abrogato episcopatu Maximianum pro
illo constituerunt? Nonne Primianus posteriore judicio
nititur, quod pro illo factum est in oppido Bagaiensi;
<pb n="0504"/>
secundum quod judicium non vult de se dubitari,
sed ab omnibus vobis se extorquet absolvi?
Unde et nos secundum posterius de Caeciliano judicium
prorsus eum incunctanter absolvimus. Sufficit
tamen ad causam, si hoc de illo dicamus, quod tu de
Optato dixisti: Nos Caecilianum nec absolvimus, nec
damnamus. Viderint illi, seu vestri, seu nostri, quemadmodum
de illo judicaverint; ipsi suarum sententiarum
rationem reddant, ipsi portent seu mali seu boni
sui operis sarcinam: nobis de alienis factis saltem dubitare
permittite, ne cogamur in nobis ea Sacramenta
damnare, de quibus non licet dubitare. Sed jam dixi,
senti de Optato quod vis: neque enim est unde convincamus
eum, qui non apud acta commisit; quae tamen
ita commisit, ut inter Gildonis satellites praecipuus
haberetur, teneretur, moreretur. Numquid etiam
de Feliciano et Praetextato sociis Maximiani, quos
trecenti et decem episcopi vestri cum caeteris similiter
nominatim expressis, una eademque sententia Bagaitani
concilii damnaverunt, eosdemque non post
parvum tempus cum omnibus quos damnati baptizaverunt,
sicut fuerunt, episcopos susceperunt, quodlibet
vobis garrire permittitur?</p>
<p>CAPUT XIV.--17. Quocirca quaecumque in nos
sive in nostros quasi parcendo et praetereundo dixisti,
sine nominibus, sine testibus, sine ullis omnino
documentis, partim culpando quae culpanda non sunt,
partim quae culpanda sunt, non probando, supervacaneum
est velle purgare. Istos, istos iterum attende,
Felicianum Mustitanum et Praetextatum Assuritanum
aliquanto diligentius intuere, quorum totam causam
suo loco ita, si Dominus permiserit, explicabo <note>(Infra,
toto lib. 4)</note>, ut etiam si nimius hostis veritatis esse
volueris, vestrorum mendacium defendere vel negare
non possis: sec nunc interim secundum hoc mihi
placet agere quod tibi dixerunt; nondum discutio
quam verum dixerint, nondum ostendo quam mira
impudentiae caecitate mentiti sint. Certe <hi>cum de iis
quos Maximianistas appellavi, et damnatis vestrorum
concilio et receptis, in epistola mea perlegeres,</hi> sicut
scribis, <hi>valde permotus es: quippe cum adhuc</hi> (verbis
enim tuis utar) <hi>quod haberet veritas ignorares.</hi> Denique <hi>statim,</hi> 
 sicut narras, <hi>ex vestris episcopis diligentius inquisisti;
atque ipsis docentibus, et decretum concilii, et
sententiam in eos qui damnati sunt dictam, et rei totius
ordinem cognovisti.</hi> Et quia et me quid gestum sit
ignorare credebas, quid veritas haberet hortatus ut
discerem, ita deinceps cuncta narrasti. Vide quia in
hac causa verba ipsa tua pono ex epistola tua; sunt
enim mihi pernecessaria.</p>
<p>CAPUT XV.--18. <hi>Cum quam plurimos,</hi> inquis, <hi>episcopos error sibi Maximiani sociare contenderet,
contracto a nostris concilio, in eos omnes qui in ejus
schismate perstitissent, prolata sententia est: quam tu
<pb n="0505"/>
quoque te legisse testaris. Quae cum sententia consensu
omnium firmaretur, placuit tamen,</hi> 
 inquis, <hi>decreto concilii
dilationem temporis dari, intra quod si quis corrigi
voluisset, innocens haberetur. Sic factum est,</hi> inquis, <hi>ut non solum duo illi quos memoras</hi>,
 <hi>sed etiam multi
alii purgati atque innocentes se Ecclesiae reddidissent.
Quorum ideo Baptisma rescindi non debuit, quia intra
diem praestitutum restituti, peremptoria sententia non
tenerentur; nec, cum baptizarent, fuerunt ab Ecclesia
separati, quippe necdum transacti temporis definita
meta disjuncti. Hi autem qui etiam post praedictum
diem cum Maximiano pertinaciter perstiterunt, sententia
damnationis retenti, simul et Baptisma et Ecclesiam
perdiderunt</hi>. Haec verba tua certe, mi Cresconi,
cognoscis ex epistolae tuae contextione expressa.</p>
<p>CAPUT XVI.--19. Proinde quaero abs te, Si nondum
fuerant ab Ecclesia separati, quomodo <hi>in eos
omnes qui in Maximiani schismate perstitissent, prolata
sententia est, quae cum consensu omnium firmaretur,
placuit tamen decreto concilii dilationem temporis dari,
intra quod si quis corrigi voluisset, innocens haberetur?</hi> 
Quibus verbis ostendis, eorum qui in Maximiani schismate
perstitissent, si quis intra dilationem temporis
corrigi voluisset, innocens haberetur. Corrigeretur
ergo, si quis corrigi voluisset, ab illo schismate in
quo cum Maximiano perstiterat: proinde antequam
corrigeretur, in schismate erat, in quo perstiterat;
quamvis in eo, quia intra placitum tempus correctus
est, non pertinaciter perstitisset. Nam et posterioribus
verbis paulo post ita distinguis: <hi>Hi autem qui
etiam post praedictum diem cum Maximiano pertinaciter
perstiterunt, sententia damnationis retenti, simul et Baptisma
et Ecclesiam perdiderunt:</hi> dicens utique, <hi>persinaciter
perstiterunt,</hi> ostendis etiam illos qui correcti
sunt perstitisse, sed non pertinaciter. In quos simul
omnes prolata est illa sententia, qua consensu omnium
confirmata, placuisse tamen dicis decreto concilii
dilationem illam temporis dari. Quomodo igitur
in Ecclesia erant, qui antequam corrigerentur, in
schismate cum Maximiano perstabant? Quod si in
Ecclesia non erant, quia in schismate erant, quomodo
baptizabant? Deinde, quomodo factum est, sicut dicis,
ut non solum illi quos memoravi, sed etiam multi
alii purgati atque innocentes se Ecclesiae reddidissent,
si ab Ecclesia non erant separati? Cui se reddiderunt,
unde non recesserunt? Aut si recesserunt,
dic, quaeso, antequam se Ecclesiae reddidissent, quo
jure baptizaverunt? <hi>Quorum ideo,</hi> inquis, <hi>Baptisma
rescindi non debuit, quia intra diem praestitutum restituti,
peremptoria sententia non tenerentur. Restituti,</hi> 
quo? Evigila, obsecro, dic nobis, quo restituti? Profecto
dicturus es, In Ecclesiam, cui se illos reddidisse
dixisti. Quisquamne restituitur in Ecclesiam, qui non
fuerit ab Ecclesia separatus? Quisquamne ab Ecclesia
non separatus quamlibet paucos dies persistit
in schismate? Quisquamne ab Ecclesia non separatus
<pb n="0506"/>
se post tempus quamlibet parvum reddit Ecclesiae?</p>
<p>CAPUT XVII.--20. Arbitror te, charissime, non
solum verba tua non considerasse conscribenda, sed
nec legisse conscripta. Verumtamen quid faceres, cui
necessitas in hoc opere ingerebatur in Maximianum
ac socios ejus, non propriam dicere, sed ab aliis dictam,
quomodo posses, defensare sententiam?
Nam et si tu non utereris his verbis, idem ipsum decretum
concilii Bagaiensis recitarem, ubi scriptum
est: <hi>Eos autem quos sacrilegi surculi non polluere
plantaria, hoc est, qui a Maximiani capite proprias
manus verecundo fidei pudore retraxerunt, ad matrem
Ecclesiam redire permisimus.</hi> </p>
<p>CAPUT XVIII.--21. Proinde, et si talia tua verba
non reperirem, hic certe dicerem, hic pro veritate
clamarem, Quomodo ad matrem Ecclesiam redire
permittuntur, qui ab Ecclesia matre non recesserunt?
Aut si recesserunt, quo jure, antequam redirent,
baptizare potuerunt; nisi quia in causa resarciendi
hujus schismatis obliti estis propriae vanitatis, qua
post episcopos ab ipsis Apostolorum sedibus inconcussam
seriem usque in haec tempora perducentes,
non unum hominem, non unam domum, non unam
civitatem, non unam gentem, sed orbem terrarum
baptizandum esse censetis? aut certe quia hujus facti
horror semper etiam facientium corda concussit, tot
populis ad vestram communionem a Maximiani communione
redeuntibus, tam multos quidem libuit reparare,
sed puduit tam multos rebaptizare: quod tamen,
quibuslibet detestantibus et exhorrentibus, propter
salutem hominum faceretis, quae quanto plurium
fuerat, tanto minus utique contemnenda erat,
si hoc unquam contuitu veritatis, et non praejudicio
faceretis erroris. Vides certe in hoc Maximianensium
ad vestram communionem reditu patefactum, vera
esse quae de Baptismo dicuntur a nobis. Nam si ullus
est in hominibus intellectus, vel dicendi aliquid vel
audiendi, qui antequam redeat ad Ecclesiam baptizat,
profecto extra Ecclesiam baptizat: et tamen rescindendus
Baptismus non est, sicut nec in illis rescissus
a vobis est. Quo non mutato, nec in suo, nec in
cujusquam alterius, sed in Patris et Filii et Spiritus
sancti nomine quisque baptizat. Deinde, praeter Baptismi
sacramentum, quod vel ad poenam perversi,
vel ad salutem recti sive correcti integrum perseverat,
de ipsa correctorum expiatione vel mundatione
volo aliquid dicere. Meministi enim quae adversus nos
dixeris, quod venientes ad nos a vobis ex haereticorum
sacrilego errore, sine ulla expiatione susceptos
habeamus. Tu nobis dic modo, de schismate Maximiani
redeuntes ad vos, cum in suis etiam susciperentur
honoribus; qua tandem, quaeso, expiatione
mundati sunt? In illo tanto scelere participato, non
erant tam nefaria societate maculati?</p>
<p>CAPUT XIX.--22. Attende quid insonet, quid
increpet, quid in illo praeclaro concilio fateatur veridicum
<pb n="0507"/>
os illud episcoporum tuorum. <hi>Maximianum,</hi> 
inquit, <hi>fidei aemulum, veritatis adulterum, Ecclesiae
matris inimicum, Dathae, Chore, et Abiron ministrum,
de pacis gremio sententiae fulmen excussit: et quod
adhuc eum dehiscens terra non sorbuit <note>(Num. XVI)</note>
            </hi>, <hi>ad
majus supplicium superis reservavit. Raptus enim poenam
suam compendio lucraverat funeris: usuras nunc
graviores colligit fenoris, cum mortuus interest vivis.</hi> 
Itane tandem in hujus schismate, sicut ipse dixisti,
persistentes, antequam intra tempus dilationis, sicut
tu item dixisti, se vestrae Ecclesiae reddidissent, nullam
vel parvam de hujus societate traxerant maculam?
Sed audi deinde quid sequatur; audi, inquam,
dictator vel dictor illius sententiae quid connectat. <hi>Nec hunc solum,</hi> 
 inquit, <hi>sceleris sui mors justa condemnat:
trahit etiam ad consortium criminis plurimos
catena sacrilegii, de quibus scriptum est,  « Venenum aspidum
sub labiis eorum; quorum os maledictione et amaritudine
plenum est, veloces pedes eorum ad effundendum
sanguinem: contritio et infelicitas in viis eorum, et
viam pacis non cognoverunt</hi> »  <note>(Psal. XIII, 3, 4)</note>. <hi>Nollemus
quidem tanquam e proprii corporis junctura praecidi;
sed quoniam tabescentis vulneris putredo pestifera
plus habet in abscissione solaminis, quam in remissione
medicaminis, inventa est causa salubrior ne per cuncta
membra pestilens irrepat virus ut compendioso dolore
natum decidat vulnus. Famosi ergo criminis reos Victorianum
Carchabianensem, Martianum Sullectinum, Beianum
Baianensem, Salvium Ausafensem, Theodorum
Usulensem, Donatum Sabratensem, Miggenem Elefantariensem,
Praetextatum Assuritanum, Salvium Membresitanum,
Valerium Melzitanum, Felicianum Mustitanum,
et Martialem Pertusensem, qui funesto opere perditionis
vas sordidum collecta faeculentia glutinarunt;
sed et clericos aliquando Ecclesiae Carthaginis, qui dum
facinori intersunt, illicito incestui lenocinium praebuerunt,
Dei praesidentis arbitrio universalis concilii ore
veridico damnatos esse cognoscite</hi>. Quae graviora
in illos dicere potuistis? Quae graviora in nos
ipsos dicere soletis? <hi>Sed ab hoc,</hi> inquis, <hi>tam
magno malo intra dilationis tempus correcti sunt.</hi> Videro
utrum correcti sint: quia revera correcti essent,
si ad veram Ecclesiam remeassent. Sed si vestra vera
est, quomodo expiati sint a tam immani scelere, dicite.
Si enim non sunt expiati, omnes vos estis secundum
vestram sententiam eorum scelere maculati:
si autem expiati sunt, solo ipso reditu, propter charitatem
quae cooperit multitudinem peccatorum, expiari
potuisse conceditis; et nos de vestris cum correcti
ad nos veniunt, inanibus calumniis accusatis:
nisi forte, jam quidem, sicut concilii verba indicant,
et schismatis sacrilegium perpetraverant, sed ante
diem concessae dilationis eodem sacrilegio nondum
fuerant inquinati, et ideo non putati sunt expiandi.</p>
<p>CAPUT XX.--23. Hoc si ita est, quis vos non
audiat, qui tam mirabilem potestatem in homines accepistis?
Peccant quando volunt, et inquinantur
<pb n="0508"/>
quando vultis. Non obscurum aliquid recitamus, minusve
notum atque vulgatum. Illa sententia est, quae
tantae facundiae merito in manibus omnium, in omnium
ore versatur, qui legendorum talium studiosi sunt:
de qua nunc saltem cernis quam vere dixerim, quod <hi>non eam deberent primo gaudere disertam, ne postea
plangerent diffamatam 
 <note>(Lib. 1 contra Litteras Petiliani,
n. 11)</note>
            </hi>. Attende quid habeat, audi quid perstrepat.</p>
<p>CAPUT XXI.--24. <hi>Maximianum,</hi> inquit, <hi>fidei
aemulum, veritatis adulterum, Ecclesiae matris inimicum,
Dathae, Chore et Abiron ministrum, de pacis
gremio sententiae fulmen excussit.</hi> Cum hoc igitur si
quis Sacramentum altaris uno die sciens communicasset,
secundum jactantissimam illam severitatem
vestram, non de tanto malo sic pollueretur, ut par
ejus fieret? Quid ergo fuerunt, vel quid ex illo facti
sunt, qui non solum ad altaria cum eo accesserunt,
verum etiam ipsi eum ordinatum episcopum contra
Primianum vestrum erectis altaribus admoverunt?
Sed quid ego te de istis interrogem? Ipsa sententia
loquatur, cujus verba sic fulgent, ut si eam volueritis
abscondere, quarumlibet latebrarum tenebras suo
nimio splendore perrumpat. Videamus in socios Maximiani,
quanto sonitu damnationis insurgat.</p>
<p>CAPUT XXII.--25. <hi>Nec solum hunc,</hi> inquit, <hi>sceleris
sui mors justa condemnat: trahit etiam ad consortium
criminis plurimos catena sacrilegii, de quibus scriptum
est,  « Venenum aspidum sub labiis eorum; quorum
os maledictione et amaritudine plenum est, veloces pedes
eorum ad effundendum sanguinem: contritio et infelicitas
in viis eorum, et viam pacis non cognoverunt.</hi> » 
Deinde paulo post, cum omnes ordinatores Maximiani
nominatim enumerasset, inter quos etiam isti de
quibus ago, Felicianus et Praetextatus leguntur, quid
fecerint, ut tanta in eos digne dicenda essent, ita
subjungit: <hi>Qui funesto,</hi> inquit, <hi>opere perditionis vas
sordidum collecta faeculentia glutinarunt:</hi> sic intelligi
volens, quod ipsi adfuerint, ipsi Maximianum impositis
manibus ordinaverint. Addens etiam de Carthaginis
clericis: <hi>Sed et clericos,</hi> inquit, <hi>Carthaginis
Ecclesiae, qui dum facinori intersunt, illicito incestui
lenocinium praebuerunt.</hi> </p>
<p>CAPUT XXIII.--26. Rogo te, Cresconi, numquid
ullis meis verbis hoc crimen exaggero? Quod si voluissem,
fortasse mihi, etsi non talia, tamen qualitercumque
sufficientia non defuissent. Quaero igitur abs
te, antequam isti duo, de quibus interim ago, ad
vestrae communionis concordiam remeassent, in illa
catena sacrilegii constituti, sub quorum labiis erat
venenum aspidum, cum ore pleno maledictione et
amaritudine, cum pedibus velocibus ad effundendum
sanguinem, quomodo baptizarunt? Numquid in his
erat conscientia sancte dantium, quae ablueret accipientium?
Numquid eos saltem fama bona vel falsissima
commendabat, quae tibi in illis angustiis non
qua evaderes, sed qua te praecipitares, exitum praebuit,
cum eos tam insigne concilium clamet <hi>famosi
criminis reos?</hi> Redeuntes deinde, sicut falsa narrantibus
vestris episcopis credidisti, ante dilationis diem,
<pb n="0509"/>
quomodo suscipiuntur in honoribus suis, cum eis
quos extra Ecclesiam cum Maximiano, constituti in
catena sacrilegi schismatis baptizaverant? Unde a
sacrilegio tanto expiantur? A catena illa unde solvuntur?
Labia eorum, os eorum a veneno aspidum,
a maledictione et amaritudine unde mundatur? Unde
pedes ab effusione spiritualis sanguinis abluuntur,
quo velociter cucurrerunt? Unde manus a funesto
opere perditionis emaculantur? Unde ab illicito incestu,
non membra corporis, sed animae purgatur
affectus?</p>
<p>CAPUT XXIV.--27. Nempe istam causam ut defendatis,
velitis nolitis, ad patrocinium veritatis venire
cogemini, quae dicit Baptismum Christi, non
solum per occultos, sed etiam per manifestos malos;
nec solum a conversis, verum etiam a perversis datum,
habere inconcussam sui roboris firmitatem;
et eis posse quidem inesse, sed nisi correctis non
posse prodesse; correctos autem etiam fraternis
orationibus expiari, per charitatem cooperientem
multitudinem peccatorum. Ecce antequam ostendam
quam impudenter tibi vestri episcopi de Maximianensium
susceptione mentiti sunt, secundum ipsum
mendacium eorum et narrationem tuam, quam tota
causa vestra subversa sit puto quod non jam quaerere
debeas, sed agnoscere, nec parare contradictionem,
sed correctionem potius cogitare. Vides enim
nunc saltem, quam veraciter a me illa dicta sint,
quibus frustra mendaciter respondere conatus es:
quam recte dixerim, <hi>Si pro unitate partis Donati in
nefario schismate baptizatos nemo rebaptizat, cur non
pro unitate Christi vera et plenaria lex illius haereditatis
agnoscitur <note>(Lib. 1 contra Litteras Petiliani,
n. 14)</note>
            </hi>? Cum ipse fatearis, eos qui in Maximiani
schismate perstitissent meruisse sententiam, qua
non tenerentur si intra diem dilationis se Ecclesiae
reddidissent. Unde constat, antequam se reddidissent,
eos in schismate in quo perstiterant baptizasse,
cum quibus in vestram communionem recepti
sunt. Vides quemadmodum mortui baptizaverint:
quia de illis qui in Maximiani schismate perstitissent,
antequam ad vos redirent, dictum erat sententia concilii
Bagaiensis, <hi>Aegyptiorum admodum exemplo pereuntium
funeribus plena sunt littora.</hi> </p>
<p>CAPUT XXV.--28. Quod vero dixi: <hi>Quando
apud eos decernenda recitata est, ore latissimo acclamaverunt;
nunc autem cum a nobis recitata fuerit,
obmutescunt <note>(Ibid., n. 11)</note>
            </hi>: quibus poenis ecce jam
multo melius obmutescerent, quam cum talia loquuntur,
implicarentur. Vides quam verum sit quod a
me dictum est, <hi>Jam tandem sentire deberent, quanta
sint pro pace toleranda, et pro pace Christi redire ad
Ecclesiam, quae non damnavit incognita, si pro pace
<pb n="0510"/>
Donati placuit revocare damnata <note>(Lib. 1 contra
Litteras Petiliani, n. 14)</note>
            </hi>. Multo magis enim hoc
secundum tuam narrationem verum est, qui dixisti
etiam illos dilatione concessa revocatos, de
quibus nominatim expressis jam dictum fuerat, <hi>Dei
praesidentis arbitrio universalis concilii ore veridico
damnatos esse cognoscite.</hi> Cum enim post haec verba
illa est dilatio constituta, quomodo non placuit
revocare damnata? aut quomodo nobis tanto post
natis, vel ipsi etiam christiano orbi terrarum incognita
esse non possint, quae probari non potuerunt
de Caeciliano, in eo quod postea factum est judicio
transmarino; quando ea quae de Maximianensibus
gesta sunt, et in Africa, et temporibus nostris, tu
cum sis Afer, sicut dicis, post tot annos adhuc usque
non noveras? sicut autem nos docere poterimus,
adhuc usque non nosti, quia episcopis vestris mentientibus
credidisti.</p>
<p>CAPUT XXVI.--29. Quod autem <hi>me de traditione
in vestros majores,</hi> dicis, <hi>quasi per anticategoriam,
quod a nostris majoribus factum est, retorquere voluisse,</hi> 
culpans quod hoc fecerim, <hi>quasi in schola de causae
generibus vel quaestionibus ageretur, non in Ecclesia
veritas quaereretur:</hi> numquid hoc Eliae prophetae diceres,
qui cum sibi a rege iniquissimo esset objectum,
qood ipse everteret Israel; respondit, <hi>Ego
non everto, sed evertis tu et domus patris tui <note>(III Reg.
XVIII, 18)</note>
            </hi>? Quid enim ad nos pertinet hoc retortae
objectionis genus, quo nomine a Graecis appellatur
in arte rhetorica, cum hoc inveniamus in auctoritate
prophetica? Cum ergo quisque dicit, Non ego feci,
sed tu fecisti: verum dicere opus est, non dicere
metuendum est. Et tu quomodo ostendas non fecisse
majores vestros, quod suis confessionibus lectis
fecisse monstrantur, debes si quid vales vigilantissime
cogitare, non verbo graeco imperitos ne nos
audiant deterrere. Et majores quidem nostros fuisse
traditores non docuisti: neque enim quia dixisti esse
multas litteras quibus hoc possit ostendi, ideo jam
ostendisse putandus es. De vestris autem majoribus
exstat Secundi Tigisitani concilium, cum paucissimis
quidem factum apud Cirtam post persecutionem codicum
tradendorum, ut illic in locum defuncti ordinaretur
episcopus.</p>
<p>CAPUT XXVII.--30. Ibi quae gesta sint accipe:
nam quae necessaria fuerunt, infra scribere curavi. <hi>Diocletiano octies, et Maximiano septies consulibus,
quarto nonas martii, Cirtae</hi>,
 <hi>cum Secundus episcopus
Tigisitanus primae cathedrae consedisset in domo
Urbani Donati</hi>, <hi>idem dixit; Probemus nos primo,
<pb n="0511"/>
et sic poterimus hic ordinare episcopum. Secundus
Donato Masculitano dixit: Dicitur te tradidisse. Donatus
respondit: Scis quantum me quaesivit Florus ut
thurificarem, et non tradidit me Deus in manibus ejus,
frater: sed quia Deus mihi dimisit, ergo et tu serva
me Deo. Secundus dixit: Quid ergo facturi sumus de
martyribus? Quia non tradiderunt, ideo et coronati
sunt. Donatus dixit: Mitte me ad Deum, ibi reddam
rationem. Secundus dixit: Accede una parte. Secundus
Marino ab Aquis-Tibilitanis dixit: Dicitur et te
tradidisse. Marinus respondit: Dedi Pollo chartulas;
nam codices mei salvi sunt. Secundus dixit: Transi
una parte. Secundus Donato Calamensi dixit: Dicitur
te tradidisse. Donatus respondit: Dedi codices medicinales.
Secundus dixit: Transi una parte.</hi> Et alio loco: <hi>Secundus Victori a Rusiccade dixit: Dicitur te tradidisse
quatuor Evangelia. Victor respondit: Valentianus
curator fuit, ipse me coegit ut mitterem illa in ignem.
Sciebam illa deletitia fuisse</hi>.
 <hi>Hoc delictum mihi indulge,
et indulget mihi et Deus</hi>. <hi>Secundus dixit:
Transi una parte.</hi> Et alio loco: <hi>Secundus Purpurio a
Limata dixit: Dicitur te necasse filios sororis tuae
duos Milei. Purpurius respondit: Putas me terreri a
te, sicut et alteri? Tu quid egisti, qui tentus es a Curatore
et Ordine ut Scripturas dares? quomodo te liberasti
ab ipsis, nisi quia dedisti aut jussisti dari quodcumque?
Nam non te dimittebant passim. Nam ego occidi
et occido eos qui contra me faciunt. Ideo noli me provocare
ut plus dicam. Scis me de nemine tractare.
Secundus minor patruo suo Secundo dixit: Audis quae
dicat in te? Paratus est recedere et schisma facere,
non tantum ipse, sed et omnes quos arguis: quos scio
quia dimittere te habent, et dare in te sententiam, et
remanebis solus haereticus. Ideo quid ad te pertinet,
quis quid egit? Deo habet reddere rationem. Secundus
Felici a Rotaria Centurioni et Victori a Garbe dixit:
Quid vobis videtur? Responderunt: Habent Deum cui
reddant rationem. Secundus dixit: Vos scitis et Deus.
Sedete. Et omnes responderunt: Deo gratias.</hi> </p>
        </div3>
<div3>
          <head>31.</head>
          <p>
 Hos tu traditores, qui cum aliis apud Carthaginem
in Caecilianum et socios ejus dixerunt sententias,
inter quos et Silvanus Cirtensis fuit, de
cujus traditione gesta mox inseram, praeclara videlicet
<pb n="0512"/>
ratione defendis: hoc enim de his jam pluribus
utique dicturus es, quod de uno Silvano tanquam magnum
aliquid dictandum putasti, hinc te arbitratus manifeste
falsum crimen quod ei traditionis objicitur, demonstrare,
quia interposuisti sententiam ejus quam
in concilio inter caeteros episcopos contra Caecilianum
et alios communionis ejus participes dixit; tanquam
fieri non posset ut traditores traditor condemnaret.
Prudentius enim tu vides ista quam Paulus apostolus:
nam ille quibusdam res objiciebat absurdas, nec considerabat
non posse fieri quod dicebat, <hi>Qui praedicas
non furandum, furaris; qui dicis non adulterandum,
adulteras; qui abominaris idola, sacrilegium facis?</hi> et
illud praecipue, <hi>In quo enim alterum judicas, te ipsum
condemnas; eadem enim agis quae judicas <note>(Rom. II, 21,
22, 1)</note>
            </hi>. Hos ergo traditores, quibus confessis territus
Secundus ignovit, secum habuit in Carthaginensi concilio,
et in absentes non confessos dixerunt sententias,
qui praesentes de sua non sunt confessione damnati.
Hoc concilium non maneret, nec in posteritatis memoriam
perduraret, nisi describeretur ab aliis, conservaretur
ab eis qui eo se defendere praeparabant, si
quis eis eadem crimina, postea quam illic relaxata sunt,
objecisset.
</p>
          <p>CAPUT XXVIII.--32. Intererat etiam Secundi ipsius,
ut appareret eum, ne schisma fieret, quod solent
prae caeteris pacifici, praecavere, illa omnia divino
judicio dimisisse: quod multo magis facere deberet
in concilio Carthaginensi, ubi contra absentes nulla
constiterant, nisi Lucilla tunc praepotens et pecuniosissima
femina odiis accensa furialibus vehementer instaret,
ut contra Caecilianum veluti damnatum alter
ordinaretur episcopus. Quod in Zenophili consularis
judicio postea commemoratum est per quemdam
Nundinarium Silvani Cirtensis tunc vestri episcopi diaconum,
qui cum memorato episcopo suo quem perpessus
fuerat inimicum, sicut volebat, concordare non potuit.
Egerat sane hoc apud collegas ejus magis terribiliter,
ne omnia proderet, quam suppliciter, ut veniam
mereretur.</p>
<p>CAPUT XXIX.--33. Ex illius judicii gestis haec
pauca interposui: <hi>Constantino Maximo Augusto et
<pb n="0513"/>
Constantino juniore nobilissimo Caesare consulibus, idibus
decembris ex tota Mociaciensi inducto et applicito
Victore grammatico, astante etiam Nundinario diacono,
Zenophilus consularis dixit: Quis vocaris? Respondit:
Victor.</hi> Et paulo post alio loco: <hi>Nundinarius respondit:
Legantur acta. Zenophilus consularis dixit: Legantur.
Et legit Nundinius exceptor: Diocletiano octies
et Maximiano septies consulibus, quarto decimo calendas
junii, ex actis Munatii Felicis flaminis perpetui curatoris
Coloniae Cirtensis: Cum ventum esset ad domum
in qua Christiani conveniebant, Felix flamen perpetuus
curator Paulo episcopo dixit, Proferte Scripturas legis,
et si quid aliud hic habetis, ut et praecepto et jussioni parere
possitis. Paulus episcopus dixit: Scripturas lectores
habent, sed nos quod hic habemus, damus. Felix
flamen perpetuus curator dixit Paulo: Ostende lectores,
aut mitte ad illos. Paulus episcopus dixit: Omnes cognoscitis.
Felix flamen perpetuus curator dixit: Non eos
novimus. Paulus episcopus dixit: Novit officium publicum,
id est Edesius et Junius exceptores. Felix flamen
perpetuus curator dixit: Manente ratione de lectoribus
quos monstrabit Officium, et vos quod hic habetis date.
Sedente Paulo episcopo, et Montano et Victore de Castello
et Memorio presbyteris</hi>, <hi>astante Marte cum Aelio,
et Marte diacono, proferente Marcuclio, Catulino, et
Silvano et Caroso subdiaconis, et Januario, Marculio,
Fructuoso, Miggene, Saturnino, Victore Samsurico</hi>, <hi>et caeteris fossoribus, contra scribente Victore Aufidii
in breve sic: Calices duo aurei; item calices sex argentei,
etc.</hi> 
 Et alio loco: <hi>Posteaquam perventum est in bibliothecam, inventa sunt ibi armaria inania, ibi protulit
Silvanus capitulatam argenteam et lucernam argenteam,
quod diceret se post arcam 
 invenisse eas. Victor
Aufidii Silvano dixit, Mortuus fueras, si non illas invenisses.
Felix flamen perpetuus curator Silvano dixit:
Inquire diligentius, ne quid hic remanserit. Silvanus dixit:
Nihil hic remansit, totum hoc ejecimus, etc.</hi> Et
alio loco. <hi>Exemplar libelli traditi episcopis a Nundinario
diacono. Testis est Christus et Angeli ejus, quoniam
traditoribus communicastis</hi>: <hi>id est Silvanus a Cirta traditor
est, et fur rerum pauperum, quod omnes vos episcopi,
<pb n="0514"/>
et presbyteri, et diacones, et seniores scitis; et
de quadringentis follibus Lucillae clarissimae feminae,
pro quo vobis conjurastis, ut fieret Majorinus episcopus,
et inde factum est schisma. Nam et Victor fullo vestri
praesentia et populi dedit folles viginti, ut factus esset
presbyter, quod scit Christus et Angeli ejus,</hi> etc. Et
alio loco: <hi>Quibus lectis Zenophilus consularis dixit: Et
actis et litteris quae recitatae sunt, traditorem constat esse
Silvanum.</hi> Item alio loco: <hi>Zenophilus consularis dixit:
Quid administrabat tunc Silvanus in clero? Victor respondit</hi>: <hi>Sub Paulo episcopo orta persecutio est, et Silvanus
subdiaconus fuit.</hi> </p>
<p>CAPUT XXX.--34. Habesne, frater Cresconi, ad
ista quod dicas? Puto non usque adeo frontem periisse
de rebus humanis, ut ad purgationem Silvani adhuc
putes sententiam recitandam quam dixit in Caecilianum
et collegas ejus quasi traditores; ne magis
nos admoneas dicere ex Epistola Apostoli simile aliquid,
ut paulo ante commemoravi, Qui praedicas non
tradendum, tradis; et,  « <hi>In quo alium judicas, temetipsum
condemnas; eadem enim agis quae judicas. »  Sed
postea,</hi> inquis, <hi>Ursacio et Zenophilo persequentibus cum
communicare noluisset, actus est in exsilium.</hi> Imo qui
jam traditor fuit, permanere etiam haereticus voluit,
ut falsum honorem in ipsa parte Donati haberet, qui
habere in Catholica nullum posset, tam manifestis traditionis
suae gestis publico judicio reseratis. Haec tu
profecto falsa esse dicturus es, et pro vestris majoribus,
ut plurimum possis, contra nostros alia prolaturus.
Quod quidem forsitan non valebis, non inveniendo
quid proferas. Sed fac te invenisse, fac protulisse:
tantane furis impudentia, ut abs te prolatis
magis contendas credi oportere, quam eis quae proferuntur
a nobis? Aut enim et hic et illic fuerunt traditores,
si et tu aliqua recitas de confessione nostrorum:
aut si aliquid putas contra vestros a nostris esse
confictum, cur non et a vestris contra nostros hoc
idem nobis putare conceditis? Ergo pro humanis factis,
aut et hinc et inde manifestatis, aut ex utroque
latere incertis, ne qui in unum Deum credimus litigemus,
quod certum et divinum munus est, in Christi
gratia concordemus. Cum enim gesta majorum nostrorum
atque vestrorum hinc atque inde contraria
recitantur nobis tanto post natis, si nec saltem dubitare
permittitur, quid iniquius? si autem permittitur,
quid sufficientius? Neque enim sicut incertum
est a quibus exstiterit traditionis malum, sic
incertum est a quo jubeatur reddi turbatae pacis
bonum.</p>
<p>CAPUT XXXI.--35. Ac per hoc qui pro incerto
alieno malo pacem Christi respuit, certissime malus
est: quandoquidem Cyprianus nec pro certa permixtorum
<pb n="0515"/>
malitia zizaniorum pacem deseruit frumentorum,
qui scribens ad Maximum dixit, <hi>Et si videntur
in Ecclesia esse zizania, non tamen impediri debet fides
aut charitas nostra, ut quoniam zizania esse in Ecclesia
cernimus, ipsi de Ecclesia recedamus.</hi> Non dixit, Suspicamur,
opinamur, arbitramur, conjicimus, credimus;
sed, <hi>Cernimus</hi> dixit. O verbum, quo cuncta
dubitatio tolleretur, ut corpus Christi non divideretur!
Si sola frumenta desideras, geme in labore agri,
gaude in spe horrei, tolera malos in communione Sacramentorum
Christi, ne ante littoris tempus retia disrumpendo,
flas quod tolerare noluisti. Ista dicerem,
si de traditoribus quos accusatis aliquid probassetis.
Imo hoc vero tempore nec ista jam dicerem: non enim
jubeor tolerare, cum quibus jam non cogor vivere.
Quod si mihi etiam nunc traditor demonstretur, qua
conscientia desero tot christianas gentes, quibus non
demonstratur? Deinde, ego ipse si nunc disco quod
paulo ante nesciebam, cur in me rescinditis quod sciebam?
Baptismum quippe Christi me accepisse sciebam:
vos etiam ipsi alienum scelus, quod ignoratum nemini
obesse conceditis.</p>
<p>CAPUT XXXII.--36. Cur ergo heri baptizatum,
hodie rebaptizatis, cum alienum scelus quod heri
nesciebam, hodie doceatis? Nesciens a quali acceperit,
Baptismi accepti non erat reus. Modo abs te hoc
didicit, Baptismi rescissi quare fit reus? Nam sive
consenserit documentis tuis, sive non consenserit,
qui Christi Baptismum ministerio traditoris accepit,
nisi probaveris eum scisse a quo acceperit, nec secundum
vos recte potueris baptizare. Jam nunc averte
ab studio partium mentem tuam, et considera quam
innumerabilis multitudo Christianorum in Africa ipsa
nesciat qui fuerint traditores: quanto magis in caetero
orbe terrarum, quantam multitudinem, nisi cum baptizaretur
scisse conviceris, aut baptizandam dicere
non audebis, aut judicare de occultis cordis audebis?
Et ubi est quod tibi placet, quae abs te interposita
est divina sententia: <hi>Quae manifesta sunt, vobis; quae
autem occulta sunt, Domino Deo vestro <note>(Deut. XXIX, 29)</note>
            </hi>?
Crede orbi christiano dicenti tibi, Baptismum Christi
scio; qui fuerint traditores in Africa, vel ubilibet,
ignoro. Quid in me occulta humana judicas, ut manifesta
in me divina rescindas? Fac te scelus alienum
modo mihi probare, quod dicis: hoc cum Baptismum
acciperem, nesciebam: si propter eos quos nunc mihi
prodis, baptizare eos qui nescientes ab adulteris
acceperunt, quos modo prodideris. Quid ad haec dicis;
nisi, Non est sanctum, non est mundum, nisi quod
voluero, et quomodo voluero?</p>
<p>CAPUT XXXIII.--37. <hi>In hac re testis est,</hi> inquis, <hi>totius orbis pene conscientia.</hi> 
 Respondetur tibi: In hac
re totius orbis nulla est omnino conscientia. <hi>Hoc,</hi> 
inquis, <hi>majores nostri a suis parentibus acceperunt.</hi> 
<pb n="0516"/>
Respondetur: Sed errantes ab errantibus aut calumniantibus.
Nam et majores Judaeorum corpus
Christi de sepulcro furatum a suis majoribus acceperunt. <hi>Non olim defuncti sunt,</hi> 
 inquis, <hi>qui traditionis
hujus facinus per quos et quibus locis admissum sit cognoverunt.</hi> 
Respondetur: Hoc et nostri pro suis partibus
 dicunt. <hi>Exstant,</hi> inquis, <hi>etiam libri quibus ordo
rerum gestarum fideliter ac diligenter adscriptus est:
sunt acta, sunt litterae, multorum quoque tenetur manifesta
confessio.</hi> Respondetur tibi, haec et nostris pro
suis partibus non deesse. Aut ergo illis credamus, qui
potuerunt causam suam illis Ecclesiis persuadere,
quas scriptas in Libris divinis et canonicis legimus:
aut quod tu dixisti de Optato, nec absolvamus dubia,
nec damnemus; et pacem Christi cujus bonum dubium
non est, fraterna dilectione teneamus.</p>
<p>CAPUT XXXIV.--38. Sed <hi>Orientales,</hi> quos modo
nostros esse concedis, <hi>non latuisse hoc facinus</hi> dicis.
Atque ut hoc probes, inseris <hi>principium epistolae concilii
Sardicensis</hi>, <hi>ubi Donati Carthaginis episcopi
vestri nomen invenitur adscriptum.</hi> Quod <hi>ideo factum
putas et affirmas, quod videlicet Orientalibus, qui de
concilio suo haec scripta miserunt, facinus displicuerit
traditorum, et ab eorum se communione retraxerant, et
propterea Donato vestro communicabant</hi>. Disce ergo
quod nescis: Sardicense concilium Arianorum fuit,
quod totum jamdiu est, ut habemus in manibus,
contractum maxime contra Athanasium episcopum
Alexandrinum catholicum, qui eorum errorem ex ipsa
civitate ortum, prae caeteris acriter arguebat et refellebat.
Non igitur mirum si illi haeretici Donatum sibi
asciscere tentaverunt, quos per totum orbem catholica
damnabat Ecclesia. Quanquam nos sine civitatum
nominibus episcopos ad quos hae litterae datae sunt
habeamus. Aut ergo aliquis Donatus fuit non in Africa
episcopus, cui nomini Carthago a vestris est addita;
aut, ut dixi, Africanam haeresim Orientalis haeresis
sibi tentavit adjungere. Quod hinc maxime credibile
est, quod ad Carthaginis episcopum Romano praetermisso,
nunquam Orientalis catholica scriberet: ubi
saltem vester scribi debuit, quem soletis Romam paucis
vestris mittere ex Africa. Sed Deo gratias, quod
nec valuit, si tamen coepta est, illa conspiratio haereticorum
Orientalium cum Afris haereticis praevalere.
Tu Arianos jam inter haereticos et nobis et vobis detestandos
in tua epistola posuisti; unde mihi tecum
nulla necessitas est etiam de hac quaestione confligere.
Nam quod tibi proposuisti quaestionem tanquam
a nobis objectam, <hi>Si haec ita sunt, a communione
vestrorum quemadmodum Orientales postea disgregati
sunt?</hi> et respondisti <hi>quod in recipiendis iterum nostris
damnatae causae non potuerint servare constantiam:</hi> 
<pb n="0517"/>
numquid mirandum est de tam longinquis terris episcopos
tuos impune tibi narrare quod volunt? Quod
si omnino ita esset, tot populi quid fecerunt, qui cum
ista nescirent, tamen a vobis rebaptizandi censentur?
Annon est credibile quod haec populi ignorare potuerint,
cum tu harum rerum aliquantum studiosior,
quid cum Maximianensibus egerint vestri Afri in
Africa, nisi litteris meis velles respondere, non
quaereres?</p>
<p>CAPUT XXXV.--39. Illud vero quod dixi, <hi>Neque
si aliquorum in nostra communione defunctorum traditio
probaretur, quae a nobis improbatur et displicet,
nos ex aliqua parte macularet <note>(Lib. 1 contra Litteras
Petiliani, n. 19)</note>
            </hi>: quam ridicule <hi>putasti ridiculum et
minus conveniens prudentiae meae.</hi> Proinde jam cupio
nosse quomodo id refellerit prudentia tua. An quia
dicis <hi>te non videre quomodo a nobis improbetur, vel
quatenus displiceat, quod nunquam cognito errore damnavimus
in eorum schismate positi?</hi> Vide potius, quam
breviter ad ista respondeam. Ego in Ecclesia sum,
cujus membra sunt illae omnes Ecclesiae, quas ex laboribus
Apostolorum natas atque firmatas simul in
Litteris canonicis novimus: earum communionem,
quantum me adjuvat Dominus, sive in Africa, sive
ubicumque non deseram. In hac communione si fuerunt
quos nescio traditores, cum eos demonstraveris,
et carne et corde mortuos detestabor: nequaquam
tamen a vivis in ejusdem Ecclesiae sancta unitate manentibus,
propter mortuos alienabor. Neque enim ipsi
hanc Ecclesiam condiderunt; sed in ea, si boni,
frumentum; si autem mali, palea fuerunt. Vos autem
quos tam manifestae Ecclesiae zizania, vel palea maculare
non posset, quae causa fuit vestrae divisionis, nisi
appetitus sacrilegi schismatis? <hi>Si tibi,</hi> inquis, <hi>displicet</hi>, <hi>improba, fuge et relinque Ecclesiam traditorum.
Noli errantium majorum tuorum sequi vestigia.</hi> 
 Ad hoc
respondeo: Si nec illi fuerunt traditores, majores mei
sunt: si fuerunt, quod ego non sum, non sunt majores
mei. Ecclesiam teneo plenam tritico et palea.
Non dico, si alios qui suam sarcinam portant, sed si me
ipsum in ea mihi ostenderes traditorem, ubi mihi licet
in melius commutari, non mihi opus est inde separari.
Si quos tales in Sacramentorum ejus communione
cognovero, verbo et disciplina Domini emendo quos
possum, tolero quos emendare non possum. Fugio
paleam, ne hoc sim: non aream, ne nihil sim.</p>
<p>CAPUT XXXVI.--40. Proinde noli frustra in hanc
sententiam ventilari. Magis enim me admonet, quomodo
id agam, praeceptum apostolicum quod ipse
posuisti: <hi>Ne communices peccatis alienis; te ipsum
castum serva <note>(I Tim. V, 22)</note>
            </hi>. Nam ut ostenderet quemadmodum
quisque non communicaret peccatis alienis;
ad hoc addidit, <hi>te ipsum castum serva.</hi> Non enim
qui se castum servat, communicat peccatis alienis:
<pb n="0518"/>
quamvis non eorum peccata, sed illa quae ad judicium
sibi sumunt, Dei Sacramenta communicet cum eis, a
quibus se castum servando fecit alienum. Alioquin
etiam Cyprianus, quod absit, peccatis raptorum et
feneratorum collegarum communicabat, cum quibus
tamen in communione divinorum Sacramentorum
manebat, de quibus dicit: <hi>Episcopi plurimi, quos et
ornamento esse oportebat caeteris et exemplo, divina procuratione
neglecta, procuratores rerum saecularium fieri,
derelicta cathedra, plebe deserta, per alienas provincias
oberrantes, negotiationis quaestuosae nundinas aucupari:
esurientibus in Ecclesia fratribus, habere argentum largiter
velle; fundos insidiosis fraudibus rapere</hi>, <hi>usuris
multiplicantibus fenus augere (Epistola, seu sermo de
Lapsis</hi> ). Numquid talium ille communicabat peccatis?
numquid eorum sectam sequebatur? Et tamen cum
eis in eorumdem Sacramentorum communione persistebat:
quia illa Sacramenta non ipsi instituerant
moribus suis, sed ad poenam sibi valere faciebant moribus
malis.</p>
<p>CAPUT XXXVII.--41. Quid est autem quod dicis,
cum ex persona mea tibi proposuisses, quod ego
nunquam divinum tradiderim Testamentum? Adjungis
enim: <hi>Sed ille qui tradidit, te creavit.</hi> Deinde contexis
quae tibi bene sonare videbantur: <hi>Fonte deducitur
rivus, et caput membra sequuntur. Sano capite omne
sanum est corpus, et si quid in hoc morbi vel vitii est,
omnia membra debilitat. Originem suam respicit, quidquid
in stirpe processit.</hi> Et post haec quasi in extremo
concludis: <hi>Non potest innocens esse, qui sectam non
sequitur innocentis.</hi> In his omnibus verbis tuis creatorem
meum, caput meum, non fecisti nisi traditorem;
quem quidem accusare tantum, non convincere potuisti.
Ego autem nec ejus innocentiam mihi creatricem,
vel fontem caputve constituo: sed tu ad illud
redis, in quo Petilianus erravit, ne cujusque in sanctificatione
Baptismatis Christus sit origo caputque
nascentis: et non vis venire in maledictum, de quo
scriptum est, <hi>Maledictus omnis qui spem suam ponit
in homine <note>(Jerem. XVII, 5)</note>
            </hi>: cum te aliunde non involvas,
ne cum resilieris, in aliud recidas.</p>
<p>CAPUT XXXVIII.--42. Sed et testimonio me admones
de Scripturis, quid tibi adhuc ad ista respondeam.
Dicis enim propter hoc scriptum esse, <hi>In legalibus
patrum vestrorum ne ambulaveritis <note>(Ezech. XX, 18)</note>
            </hi>.
Nec advertis dictum esse Judaeis, ut mala facta patrum
suorum non imitarentur, non ut ab illo Dei populo
scinderentur. Si ergo licuit regi David, Samueli,
Isaiae, Jeremiae, Zachariae, caeterisque sanctis ac prophetis
Dei inter contemptores legis Dei mandata servare,
atque in illos ipsos mandati transgressores multa
digna et vera verba jaculari, patrum quoque illa peccata
quibus sub Moyse ita offenderunt Deum, ut nemo
eorum dignus esset terram promissionis intrare, non
imitari, non sectari, sed detestari ac fugere, et illos
<pb n="0519"/>
qui ea committerent, similitudine talium patrum increpare,
nec tamen sibi alterum populum quasi purgatum
et liquatum separatione sacrilega constituere:
quomodo nobis non liceat nec facta, nescio quorum,
quae magis objicitis quam probatis imitari; nec tamen
ab ea quae <hi>in universo mundo,</hi> sicut Apostolus dicit, <hi>fructificat et crescit 
 <note>(Coloss. I, 6)</note>
            </hi>, sancta Ecclesia separari?
Numquid aliqua Sacramenta instituerunt traditores,
in quibus baptizarer? Numquid aliquos libros
de facienda vel imitanda traditione posteris condiderunt,
et eorum tenemus sequimurque doctrinam?
Quod si fecissent, nec sibi communicare paterentur,
nisi eos qui illa legerent, approbarent; ipsi ab Ecclesiae
se unitate dividerent: in quorum divisione me si
videres, tunc me dicere deberes esse in ecclesia traditorum.
Quod si sua pessima de facienda traditione
praecepta conscriberent, nec tamen extra Ecclesiam
sua propria congregatione atque communione colligerentur;
zizania propterea computarentur, quorum
causa frumenta non recte desererentur.</p>
<p>CAPUT XXXIX.--43. Ecce dico iterum, quae me
ulterius vetas dicere: <hi>Arguis apud me eos, quos jam
olim defunctos mea cognitio non judicavit <note>(Lib. 1 cont.
Litteras Petiliani, n. 19)</note>
            </hi>. Dicis tu contra: <hi>Licet tibi
et hodie judicare, et judicium non tantum de vivis, sed
etiam de mortuis haberi potest. Licet enim sit mortuus
qui peccavit, nunquam illud moritur quod admisit.</hi> Quid,
si cum viveret se correxit, Deumque placavit? Nonne
mortuum et deletum est quod admisit? sicut Felicianus
et Praetextatus Maximiani ordinatores, data sicut
dicis dilatione, se tanto scelere correxerunt. Mirum
est autem si propria peccata non obsunt hominibus
qui ea facta correxerint, et aliis obsunt qui ea omnino
non fecerint: quod si de nobis agitur, adde, Qui nec
facta cognoverint. Sed dicis <hi>licere mihi etiam hodie judicare,
quia judicium non tantum de vivis, sed etiam de
mortuis fieri potest.</hi> Ecce volo judicare, sed vos causam
ipsam non vultis agere; imo vero tunc actam,
tunc etiam sine dubio terminatam, nobis demonstrantibus,
non vultis agnoscere. Sed faciamus vos potius
habere quod docere possitis: quos nondum docuistis,
quare jam rebaptizandos esse contenditis, quandoquidem
a traditoribus quos ignoraverant baptizatos,
nec cum docueritis baptizare debeatis; sicut eos qui
nescientes ab adulteris baptizati sunt, et illis proditis
atque convictis non baptizatis?</p>
<p>CAPUT XL.--44. Hic forte dicas: Sed de Caeciliano
jam judicatum est. Respondetur tibi: Jam judicatum
erat et de Primiano a centum episcopis vestris,
quibus eum iniquissimum Maximianus persuaserat,
antequam Bagaiense concilium faceretis. Sed in primo
judicio damnatus est absens, in secundo absolutus est
praesens. Si post primum quos baptizavit rebaptizari
non possunt, quanto potius post secundum? Ita et Caecilianus
primo apud Carthaginem judicio Secundi Tigisitani
damnatus est absens, secundo judicio Miltiadis
<pb n="0520"/>
 Romani absolutus est praesens: adhuc nos de illo
certos esse non vultis, saltem dubitare permittite;
vincit enim vos non solum qui Caecilianum scit innocentem,
verum etiam qui nescit nocentem. Vos autem
utrosque rebaptizandos esse censetis, et qui dicunt.
Novimus, et qui dicunt, Non novimus qualis fueri.
Caecilianus. Non sunt baptizandi quos baptizavit Primianus
post primum judicium quo damnatus est absens,
et baptizandi sunt quos baptizavit Caecilianus
post secundum judicium quo absolutus est praesens?
Illum damnatum damnare non licuit: de isto absoluto
saltem liceat dubitare. Cujus crimina etiamsi certa
nobis essent, in Ecclesia constitutos, quam Spiritus
sanctus velut aream cum palea praenuntiavit, nequaquam
nos aliena peccata non imitata macularent. Et
tamen etiamsi nobis incerta esse dicuntur, non solum
rei constituimur, verum etiam baptizandi judicamur.
Itane agitis? siccine cuncta pervertitis? Tantumne
revera vobis licere arbitramini, ut quod vultis sit sanctum,
quod vultis immundum? Cohibete vos; non
proficiatis in malis, ne pereatis a bonis.</p>
<p>CAPUT XLI.--45. Nam illud quod dixi, <hi>Quod si
de persecutionibus agis, cito respondeo, si aliquid inique
passi estis, non pertinere ad eos qui talia quamvis improbe
facientes, pro pace tamen unitatis laudabiliter tolerant <note>(Lib. 1 contra Litter. Petiliani, n. 20)</note>
            </hi>;
quam.
fallaciter refellere voluisti, prorsus non cogitans litteras
tuas sani capitis habituras esse lectorem. Ita enim
respondes, quasi ego dixerim, persecutionem vobis
pro pace unitatis fieri debere. Quod illo quidem loco
non dixi: sed dixi, <hi>Si aliquid inique passi estis, non
pertinere ad eos a quibus laudabiliter pro unitatis pace
tolerantur, qui talia in vos quamvis improbe faciunt.</hi> 
Quod cum apertissime dictum sit, saltem expositum
attendant quos fallere voluisti. Neque enim te, quod
tam apertum est, non intellexisse arbitror: sed brevitatem
sententiae meae facile putasti posse in caliginem
mitti, ubi quodlibet aliud diceres, ei respondisse
videreris. Cur autem dixerim malos communionis nostrae,
hoc est, areae dominicae paleam; cum in vos
inique agunt, a bonis nostris laudabiliter pro pace tolerari,
quid opus est ut ipse ostendam, ipse defendam;
cum pro me beatus Cyprianus apertissime et
candidissime dicat, etiam cum cernuntur in Ecclesia
mali, non propter eos Ecclesiam deserendam <note>(Epist.
ad Maximum)</note>: hoc est, quod dixi, eos pro unitatis
pace tolerandos? Neque enim vos amplius quam nos
persequuntur, qui vos inique persequentes dant vobis
ad decipiendos imperitos, licet falsam similitudinem
gloriae, nobis autem vulnus grande tristitiae.</p>
<p>CAPUT XLII.--46. Deinde commemorans etiam
nescio quos mortuos, quos a nostris dicis occisos,
tanquam in campo facundiae tuae positus latissime
<pb n="0521"/>
exaggeras locum, in quo vobis videmini similes martyrum;
cum quotidie vestrorum incredibilia patiamur
facta clericorum et Circumcellionum, multo pejora
quam quorumlibet latronum atque praedonum. Namque
horrendis armati cujusque generis telis, terribiliter
vagando, non dico ecclesiasticam, sed ipsam humanam
quietem pacemque perturbant, nocturnis aggressionibus
clericorum catholicorum invasas domos
nudas atque inanes derelinquunt: ipsos etiam raptos
et fustibus tunsos, ferroque concisos, semivivos abjiciunt.
Insuper novo et antehac inaudito sceleris genere,
oculis eorum calcem aceto permixto infundentes
et infertientes, quos evellere compendio poterant,
excruciare amplius eligunt quam citius excaecare.
Nam primo tantum calce ad hoc facinus utebantur,
sed posteaquam illos quibus hoc fecerant, cito salutem
reparasse didicerunt, acetum addiderunt.</p>
<p>CAPUT XLIII.--47. Omitto ante quanta commiserunt,
quibus easdem leges adversus errorem vestrum
constitui coegerunt, magis christiana mansuetudine
temperatas, quam in tam magna scelera vi congrui
vigoris exsertas. Episcopus catholicus a Thubursicubure
Servus nomine, cum invasum a vestris locum
repeteret, et utriusque partis procuratores proconsulare
praestolarentur examen, repente sibi in oppido
memorato vestris armatis irruentibus vix vivus aufugit.
A quibus pater ejus presbyter, aetate ac moribus
gravis, ea caede qua vehementer afflictus est, post
dies paucos excessit e vita. Maximianus episcopus catholicus
Bagaiensis, dicta inter partes judiciaria sententia,
basilicam fundi Calvianensis evicerat, quam
vestri illicite aliquando usurpaverant: hanc cum jure
perspicuo retineret, in ea ipsa sub altari quo confugerat,
eodem supra se fracto, ejusque lignis aliisque
fustibus, ferro etiam crudeliter caesus, totum illum
locum sanguine opplevit. Acceperat autem et grande
vulnus in inguine, unde cruore largius effluente, continuo
moreretur, nisi major eorum crudelitas per occultam
Dei misericordiam profuisset. Nam cum membris
ex ea parte nudatis semivivus insuper pronusque
traheretur, exundantes venas latenter pulvis obstrusit.
Inde nostrorum manibus cum ferretur, rursus
illis irruentibus violenter extortus est, graviusque
mulctatus, et de excelsa turri noctu praecipitatus, subter
cinere stercoris molliter jacebat exceptus, sensu
amisso vix extremum spiritum tenens. Ibi eum transiens
quidam pauper invenit, cum ventris exonerandi
causa ad eum divertisset locum. Agnovit autem, eum
pavidus suam conjugem accersiit, quam procul verecundia
dimoverat lucernam ferentem. Tunc eum
ambo pervexerunt domum, vel miserando, vel aliquid
etiam lucelli sperando, cum sive vivus sive mortuus,
collectus tamen nostris ostenderetur. Quid plura?
<pb n="0522"/>
Mirabili curatione sanatus est, vivit, plures in ejus
corpore cicatrices quam membra numerantur. Hunc
ad transmarinas terras occisum a vestris, fama nuntiaverat,
et ejus facinoris immanitas, gravisque indignitas,
quaquaversum audiri potuit, dolore horrendo
cuncta commoverat. Quo posteaquam ipse secutus est,
recentissimae cicatrices ejus famae illud mendacium
defenderunt: nam quem tunc inspicientes vix crederent
vivum, non temere illa jactasse videbatur occisum.
Hic cum illic invenisset collegam Thubursicensem,
quem paulo ante commemoravi, et alios nonnullos
similia vel non multo inferiora perpessos, nec eis
ad propria revertendi ulla facultas patere videretur;
et quia Circumcellionum vestrorum nobilis furor horrendum
praebens vestris clericis satellitium usquequaque
odiosissime innotuit; ingens in vos conflagravit
invidia, atque inde factum est ut et praeteritae omnes
contra vos leges excitarentur, et istae conderentur
novae. Quarum tamen universarum severitas, si
vestrorum inordinatae ac sine ulla lege grassanti saevitiae
comparetur, mira lenitas appellanda est. His
enim magis tanta potestate accepta mansuetudo catholica
commendatur, quam haeretica immanitas plectitur:
imo vero in nos, caedes, rapinas, incendia, caecitates,
excogitando, minando, exercendo, audacius
et insanius debacchatur.</p>
<p>CAPUT XLIV.--48. Haec enim ego commemorare
volui, per quae factum est, ut his nostris temporibus
adversus vos ista imperialia statuta ferrentur,
imo adversus errorem vestrum. Nam quid tam,
si sapiatis, prodesse probabis? Caeterum omnia quae
vel anteriorum litteris didici, vel ipse cognovi, saeva
facta vestrorum, quibus ab initio divisionis vestrae
usque ad hoc tempus Ecclesiam catholicam persecuti
sunt, si velim retexere, quae lingua, quis stilus, quantum
tempus otiumque sufficiat?</p>
<p>CAPUT XLV.--49. De Optato cum agerem, tuque
hoc magis excusare voluisses, quam purgare,
dixisti <hi>reos hinc vestros esse non posse, quod eos ad vindicandum
nemo pertulerit.</hi> Tot protestationes nostrorum
de furiosissimis vestrorum violentiis archiva publica
citius impleverunt, quam ullam apud vos vindictam
illa facta meruerunt. Sed forte et hic dicatur,
protestationes quidem depositas, sed ad ipsos vindicanda
nulla perlata. Audi ergo quaedam, quae ipse
sum expertus. Cum receptorum a vestris Maximianensium,
quos damnaverant, causam cognovissemus, et
eam quaquaversum poteramus ferventi diffamaremus
instantia; illi rebus tam recentibus et tanta manifestatione
clarentibus, quid respondere possent non
invenientes, solito crebrius et audacius Circumcellionum
violentiis turbisque furentibus nos a praedicanda
catholica veritate, suaque fallacia convincenda, deterrere
<pb n="0523"/>
coeperunt. Et quia multi erroris eorum laqueis
implicati, cum quibus ut inde liberarentur agebamus,
respondebant nobis, hoc nos cum episcopis
suis agere debere, collationemque nostram se vehementer
optare, ubi possent videre quibus asserentibus
superaret veritas falsitatem; in Carthaginensi
totius Africae concilio nobis placuit, ut adhibita etiam
publicorum testificatione gestorum, quo possemus eis
qui hoc flagitabant probare, desiderio eorum nos minime
defuisse, vestri pacifice convenirentur episcopi,
quisque ab eo nostrum qui eodem loco in quo ille
consisteret; ut per collationem nostram errore
sublato, christiana et fraterna societate, unitate,
charitate, pace frueremur: id intuentes, quia si hoc
fieri vellent, adjuvante misericordia Dei facillime poterat,
quidquid in causa nostra esset, agnosci; si autem
recusarent, saltem diffidentia eorum non frustra
illis qui hoc a nobis poposcerant, appareret. Factum
est, conventi sunt, recusarunt: quibus verbis, quo
dolo, maledictione, amaritudine plenis, nunc longum
est demonstrare.</p>
<p>CAPUT XLVI.--50. Interea Crispinus Calamensis
vester episcopus, a Possidio collega meo in eadem
civitate apud acta conventus, ad concilium vestrum
primo distulerat, pollicens cum collegis suis ibi se
visurum quid respondere deberet. Deinde post non
parvum tempus repetita conventione, rursus apud
acta respondit:  « <hi>Verba viri peccatoris ne timueris</hi> » <note>(I Machab. II, 62)</note>.
Et iterum:  « <hi>In aures imprudentis
cave quidquam dixeris; ne cum audierit, irrideat sensatos
sermones tuos</hi> »  <note>(Prov. XXIII, 9)</note>. <hi>Postremo, hanc
responsionem meam patriarchali sermone definio: Recedant
a me impii, vias eorum nosse nolo.</hi> Hanc ejus
responsionem cum docti indoctique riderent; quippe
hominis dicentis verba viri peccatoris se non timere,
cui respondere minime auderet; et in aures imprudentis
nolle se aliquid dicere, quasi aliquod secretum
fuerat imprudentis auribus temere commissurus,
cum ea quae diceret multi possent prudentes audire,
qualium causa et Dominus Christus tanta Pharisaeis
quamvis imprudentibus loquebatur; et nolle se nosse
vias impiorum, quasi vias suas eum docere vellent
quos impios putabat, ac non potius ipse si teneret
vias Dei, etiam impios docere deberet, sicut scriptum
est: <hi>Doceam iniquos vias tuas, et impii ad te convertentur <note>(Psalm. L, 15)</note>
            </hi>.
Cum ergo ista responsio a multis
intelligeretur, multis etiam demonstraretur quam
inanis esset, quantum attinebat ad causam; quam
vero amara et maledica, quod non pertinebat ad
causam; atque ita ejus, sicut apud vos habetur, doctissima
annositas, hesterno contra stante tirone nihil
adversum veritatem posse probaretur, rideretur:
subito post paucos dies iter agenti Possidio, alius
Crispinus ejus presbyter, et, ut perhibetur, propinquus,
tetendit insidias armatorum, in quas pene jam noster
inciderat, nisi eis prospectis atque nuntiatis, ad quemdam
<pb n="0524"/>
fundum fugiens divertisset, ubi ille nihil auderet,
vel non praevaleret, vel si quid etiam fecisset,
negare non posset. Quo comperto, continuo consecutus
est tanta caecus insania, ut jam latere turpe arbitraretur.
Tum domum in qua cum suis se Possidius
incluserat, sepire armatis, lapidibus circumtundere,
ambire flammis, aditum ex omni parte moliri. Quae
vero aderat incolentium multitudo, memor periculi
sui, si in eo loco aggressum tantum facinus impleretur,
partim illum deprecabatur ut parceret, quem
resistendo non audebat offendere, partim vero ignes
suppositos exstinguebat. Cum ille nihilo segnius
coeptis fervidus atque inexoratus instaret, cessit aliquando
ictibus janua; ingressi sunt, sauciatisque
caede jumentis, quae in inferiore domus parte compererant,
de superioribus episcopum deposuerunt,
afficientes plagis et contumeliis. Ubi ne gravius saevirent,
intercessit ipse Crispinus, velut aliis rogantibus
flexus, quorum non tam videbatur in ira sua curare
deprecationem, quam in facinore testimonium
formidare.</p>
<p>CAPUT XLVII.--51. Haec posteaquam nota facta
sunt in oppido Calamensi, exspectabatur Crispinus
episcopus vester, quemadmodum in suum presbyterum
vindicaret. Accessit etiam protestatio municipalibus
gestis expressa, cujus vel timore vel pudore cogeretur
exercere ecclesiasticam vindictam. Quod cum
omnino contemneret, tantusque fieret vestrorum tumultus,
ut veritati praedicandae, cui respondere non
poterant itinera clausuri putarentur, imo vero jam
etiam cernerentur: leges quae non deerant, sed quasi
deessent, in nostris manibus quiescebant, adversus
Crispinum episcopum vestrum commotae sunt, magis
ut nostra mansuetudo demonstraretur, quam ut illorum
puniretur audacia. Neque enim aliter innotesceret,
quid adjutorio Christi Ecclesia catholica in suos
inimicos posset et nollet, non secundum haereticam
praesumptionem privato furore Circumcellionibus
saevientibus, sed secundum propheticam veritatem
jugo Domini Dei subditis regibus. Exhibitus igitur
Crispinus, et quod se esse proconsuli quaerenti negaverat,
facillime convictus haereticus, decem tamen
libras auri, quam mulctam in omnes haereticos imperator
major Theodosius constituerat, intercedente
Possidio non est compulsus exsolvere. Qua mitissima
sententia non contentus, nescio quo consilio, quod
displicuisse vestris omnibus dicebatur, ad ejusdem
Theodosii filios provocandum putavit. Acceptatum
est, rescriptum est. Quid aliud, nisi quod pars Donati
jam sciret se ad illam poenam aurariam cum caeteris
haereticis pertinere? cum quibus propter communionem
talis persecutionis, aut communem se deputet
habere justitiam; aut si non deputat, non se ideo
jactet justam, quia ea poena coercetur, qua coerceri
et eas haereses videt quas concedit injustas: et tandem
<pb n="0525"/>
intelligat quod Christi martyrem non facit poena,
sed causa: nos autem usque adeo saevos persecutores
esse arguat, ut nec post imperiale rescriptum aurum
illud fisco Crispinus expenderit, indulgentiam illi catholicis
episcopis impetrantibus; et nunc inter ipsas
etiam recentissimas leges proscriptionem vestris
episcopis comminantes in re propria securus sedeat,
et catholici clerici inter manus Circumcellionum clericorumque
vestrorum, domos, victum, salutem ac lumen
corporis pendant.</p>
<p>CAPUT XLVIII.--52. Haec qui faciunt, quid ego
dicam latronibus, piratis, truculento alicui generi
barbarorum, quando nec ipsi omnium crudelitatum
magistro diabolo comparandi sunt? Ille sanctum virum
Job omnibus ejus rebus ablatis, gravissimo vulnere
a capite usque ad pedes percussit, et tamen fuit
illic integris integer luminibus locus, nec oculos ejus
exstinxit, cujus totum in potestatem corpus accepit.
Verum haec videlicet non perferuntur ad vestros,
cum Crispinus maluerit Carthaginem pergere, propria
pertinacia superari, mansuetudinis episcopalis intercessione
mitissimam in se prolatam recusare sententiam,
appellare ad ejus filios cujus lege se irretitum videbat,
ut excitaret universae parti Donati, quod solus
perpeti nec volebat nec cogebatur, quam unius sui
presbyteri audacissimum et invidiosissimum facinus
sola degradatione punire.</p>
        </div3>
<div3>
          <head>53.</head>
          <p>
 Restitutus quidam in regione Hipponensi vester
presbyter fuit, qui cum ad catholicam pacem, antequam
istis imperialibus legibus juberetur, veritatis
ratione permotus, manifesta voluntate transisset, de
domo sua raptus est a clericis et Circumcellionibus
vestris, luce palam in castellum proximum ductus,
et multitudine spectante, nihilque resistere audente,
ad furentum arbitrium fustibus caesus, in lacuna lutulenta
volutatus, amictu junceo dehonestatus: posteaquam
satis excruciavit oculos dolentium, ridentiumque
satiavit, inde ductus ad alium locum quo
nemo nostrorum audebat accedere, duodecimo die
vix dimissus est. Hoc episcopo vestro Hipponensi
Proculiano ipse sum questus, gestis sane municipalibus,
ne si quid agere esset necesse, hoc ad se negaret
fuisse perlatum. Quid responderit, quemadmodum
ab inquirenda causa dissimulaverit, nostramque
intentionem dolosius eludendam post etiam non respondendo
putaverit, satis eadem gesta testantur.
Nunc vero qui ad nos a vobis clerici transierunt,
quanta patiantur a vestris, quando narrare sufficimus?
Denique non quicumque ad nos inde veniunt,
veritatem persecutione derelinquunt; sed multi ad
nos inde non veniunt, quia persecutionem a vestris
pro veritate perpeti metuunt.
</p>
          <p>CAPUT XLIX.--54. Aufer itaque de medio supervacuas
invidias molestiarum, quas regalibus jussis
pro vestro errore patimini, perparvas et prope nullas
<pb n="0526"/>
pro magno furore vestrorum, imputantes etiam
nobis quae ab ipsis terrenis potestatibus, ut vestrorum
impetus a sua salute depellant, necessitate fiunt, non
voluntate. Neque si quadraginta illi, qui Paulum apostolum
interficere conjuraverant, in armatos a quibus
deducebatur <note>(Act. XXIII, 12, 31)</note> irruissent, poenasque
sumpsissent, Paulo ista fuerant imputanda.
Omitto quod etiam voluntarias mortes, quas ipsi sibi
ingerunt, in nos mentiendo transfertis. Nam de Marculo,
quod se ipse praecipitaverit audivi. Quod
profecto est credibilius, quam hoc aliquam potestatem
Romanam jubere potuisse, Romanis legibus nimis
insolitum: cum hoc malum, inter tot haereses
sub christiano vocabulo errantes, proprium sit haeresis
vestrae. Unde quid prodest, quod conciliis suis
hoc vestri episcopi prohibuisse et damnasse se jactant,
sicut ipse commemorasti; cum tot rupes et
abrupta saxorum ex Marculiano illo magisterio quotidie
funestentur? Dixi ergo quid de Marculo audiverim,
et unde hoc credibilius possit videri: quid
autem verum sit, Deus noverit. De aliis autem tribus,
quorum mortes pariter objecisti, quid vel quomodo
factum sit, ab eis quos nosse existimo, fateor, non
quaesivi.</p>
<p>CAPUT L.--55. Nullis tamen bonis in Catholica
hoc placet, si usque ad mortem in quemquam, licet
haereticum, saeviatur. Neque vero, si longe a morte
cujuslibet molestiis libido ulciscendi malum pro malo
retribuat, approbamus, multo amplius detestantes,
si ex occasione, velut pro unitate conandi, concupita
quisque auferat aliena, non illa quae sub nomine Ecclesiae
non debent ab haereticis possideri, sed quorumque
privata. Haec omnia displicent bonis, et ea
prohibent et cohibent quantum possunt, quantum autem
non possunt ferunt; et sicut dixi, pro pace laudabiliter
<pb n="0527"/>
tolerant, non ea laudabilia, sed damnabilia
judicantes: nec propter zizania segetem Christi, nec
propter paleas aream Christi, nec propter vasa inhonorata
domum magnam Christi, nec propter pisces
malos retia Christi derelinquunt.</p>
<p>CAPUT LI.--56. Reges cum in errore sunt,
pro ipso errore leges contra veritatem ferunt; cum
in veritate sunt, similiter contra errorem pro ipsa
veritate decernunt: ita et legibus malis probantur
boni, et legibus bonis emendantur mali. Rex Nabuchodonosor
perversus legem saevam dedit, ut simulacrum
adoraretur: idem correctus severam, ne Deus
verus blasphemaretur <note>(Dan. III, 5, 6, 96)</note>. In hoc
enim reges, sicut eis divinitus praecipitur, Deo serviunt
in quantum reges sunt <note>(Psalm. II, 10)</note>, si in suo
regno bona jubeant, mala prohibeant, non solum
quae pertinent ad humanam societatem, verum etiam
quae ad divinam religionem.</p>
        </div3>
<div3>
          <head>57.</head>
          <p>
 Frustra dicis, <hi>Relinquar libero arbitrio.</hi> Cur
enim non in homicidiis et in stupris, et in quibusque
aliis facinoribus et flagitiis libero te arbitrio dimittendum
esse proclamas? Quae tamen omnia justis
legibus comprimi, utilissimum ac saluberrimum est.
Dedit quidem Deus homini liberam voluntatem, sed nec
bonam infructuosam, nec malam esse voluit impunitam. <hi>Quisquis christianum,</hi> 
 inquis, <hi>persequitur, Christi
est inimicus.</hi> Verum dicis, si non hoc in illo persequitur
 quod Christo est inimicum. Neque enim dominus
in servo, pater in filio, maritus in conjuge,
cum sunt utrique christiani, non debent persequi
vitia christianae contraria veritati. An vero si non
persequantur, non rei negligentiae merito tenebuntur?
Sed in omnibus tenendus est modus aptus humanitati,
congruus charitati; ut nec totum quod potestatis
est exseratur, et in eo quod exseritur, dilectio
non amittatur, in eo autem quod non exseritur, mansuetudo
monstretur. Ubi vero nulla ex divinis humanisve
legibus potestas conceditur, nihil improbe atque
imprudenter audeatur.
</p>
          <p>CAPUT LII.--58. Audi jam de Maximianensibus
quod paulo ante distuleram, ut et tuos episcopos noveris
tibi esse mentitos; et non solum quod pertinet
ad Baptismi quaestionem, vel ad alienorum peccatorum
in Ecclesia sine propria contaminatione tolerantiam,
verum etiam quod ad persecutionis invidiam,
in qua quidem vestri in nos omnia Romana
jura et praesidia superarunt, in hac una Maximianensium
causa noveris terminari. Nam si concilii Bagaiensis
episcoporum vestrorum trecentorum et decem,
memorabilem illam, de qua superius quod satis
esse videbatur inserui, non te piguit legere sententiam,
cum illa verba damnatos cum Maximiano duodecim,
quorum praesentium manibus ordinatus est,
apertissime ostendant; dilationem autem redeundi
ad communionem vestram illis esse concessam, qui
cum essent in communione Maximiani, Primianumque
<pb n="0528"/>
damnassent, tamen quando Maximianus ordinatus
est, non interfuerunt; neque enim omnes interesse
potuerunt, aut ex more debuerunt: plurimum
miror quomodo te falli, nescio quo mentiente,
permiseris, cui verba ipsa quae obscura non sunt,
nec acutum ingenium quo discutiantur, sed tantum
animum quo advertantur exposcunt, ne ab eo fallereris,
recitare potuisti. Sed quia fieri potest ut non
eam legeris, et simplici affectu tanquam episcopo
vel episcopis aliud tibi insinuantibus facile credideris;
accipe eam et lege, et quam tibi a me verum
dicatur attende. Neque enim possunt eam tegendi
mendacii sui causa, ut libitum fuerit, emendare,
imo falsare, quam judicio publico apud proconsulem
allegaverunt, quam toties gestis municipalibus
inserendam, pro suae causae necessitate curarunt,
quando agebant adversus eos, ut de basilicis pellerentur.</p>
<p>CAPUT LIII.--59. Sic certe incipit ea sententia: <hi>Cum omnipotentis Dei et Christi ejus voluntate in ecclesia
Bagaiensi 
 concilium gereremus, Gamalius, Primianus,
Pontius, Secundianus, Januarius</hi>, <hi>Saturninus, Felix,
Pegasius, Rufinus, Fortunius, Crispinus, Florentius,
Optatus, Donatus, Donatianus, et caeteri numero trecenti
et decem: placuit Spiritui sancto qui in nobis est,
pacem firmare perpetuam, et schismata resecare sacrilega.</hi> 
Deinde cum multa in eos horrenda vomuissent,
paulo post ait: <hi>Maximianum fidei aemulum, veritatis
adulterum, Ecclesiae matris inimicum, Dathae, Chore, et
Abiron ministrum, de pacis gremio sententiae fulmen excussit.</hi> 
Vides, ut arbitror, Maximianum sine ulla dubitatione
damnatum. Deinde post pauca, sed plane gravissima,
quae in eum libuit declamare, adjungens ordinatores
ejus, et cum eo sine dilatione damnans: <hi>Nec solum hunc,</hi> 
 inquit, <hi>sceleris sui mors justa condemnat,
trahit etiam ad consortium criminis plurimos
catena sacrilegii.</hi> Deinde cum etiam in ipsorum exaggerandum
scelus, quae putavit declamanda, fudisset,
nominavit eos ita, conclusitque damnatos: <hi>Famosi ergo,</hi> 
inquit, <hi>criminis reos, Victorianum Carcabianensem, Martianum
Sullectinum, Beianum Baianensem</hi>, <hi>Salvium Ausaphensem,
Theodorum Usulensem, Donatum Sabratensem,
Miggenem Elephantariensem, Praetextatum Assuritanum,
Salvium Membresitanum, Valerium Melzitanum</hi>, <hi>Felicianum Mustitanum et Martialem Pertusensem, qui
funesto opere perditionis vas sordidum collecta faeculentia
glutinarunt; sed et clericos aliquando Ecclesiae Carthaginis,
qui dum facinori intersunt, illicito incestui lenocinium
praebuerunt; Dei praesidentis arbitrio universalis
concilii ore veridico damnatos esse cognoscite.</hi> 
 Quid
planius, quid manifestius, quid expressius dici potest?</p>
<p>CAPUT LIV.--60. Audi jam quibus dilatio temporis
impertita sit; ut videas eos esse qui non interfuerunt,
quando Maximiano, cum ordinaretur, manus
impositae sunt. <hi>Eos autem,</hi> inquit, <hi>quos sacrilegi surculi
<pb n="0529"/>
non polluere plantaria, id est, qui a Maximiani capite
proprias manus verecundo pudore fidei retraxerunt,
ad matrem Ecclesiam redire permisimus.</hi> Hos cernis
quemadmodum non dicant esse damnatos, sed tunc
eadem damnationis sententia retinendos, si transacto
die constituto, redire noluerint. Quem diem ita constituunt: <hi>Ac ne angustum,</hi> 
 inquit, <hi>redeuntibus tempus
spem salutis arctatae diei pressura subducat, agnoscentibus
quibus licet, manentibus praecedentibus statutis,
universis usque in diem octavum calendarum januariarum
proxime futurarum agnitionis pandimus januam, ut integri
honoris ac fidei regressi habeant fundamenta: quam
si quisquam ingredi nequiverit pigra segnitia, sciat sibi
ad omnes veniales aditus sua voluntate viam esse subductam.
Manebit enim circa eos dicta sententia, et post
praestitutum diem redeuntibus fixa paenitentia.</hi> </p>
<p>CAPUT LV.--61. Certe jam perspicis, vir disertissime,
in illos te potius, a quibus mendacium audisti,
omnia retorquere debere, quae in nos, tanquam mentiti
de hac re fuerimus, dicenda arbitratus es. Certe
perspicis illos duos, de quibus agimus, ex eorum esse
numero, qui cum Maximiano duodecim sine dilatione
damnati sunt, non ex eorum quibus redeundi tempus
indultum est. Certe liquet, claret, et cernitur, obscurari,
obtegi nullo modo potest, quanta eloquentia
is a quo sententia illa dicta est, discrevit, illustravit,
expressit. Cur verba adhuc dantur? Cur contra lucidissimam
veritatem pro manifesto errore contenditur?
Cur homines se ipsos decipiunt? Si laqueos diaboli,
quos resolvere atque abrumpere deberent, constrictius
implicant et obvolvunt; adhuc accipe unde
vehementius, et utinam cum aliquo fructu correctionis
erubescant.</p>
<p>CAPUT LVI.--62. In memorato concilio Bagaiensi
dies et consul adscriptus est, non solum quo decretum
concilii conditum est, verum etiam ipsius dilationis.
Ergo a die octavo calendarum maiarum post
consulatum Theodosii Augusti III, consulatu Augustorum,
Arcadii III et Honorii iterum, qui dies est concilii
Bagaiensis, usque ad octavum calendarum januariarum,
qui dies est dilationis, octo menses ferme
numerantur. Invenitur autem postulatio apud Herodem
proconsulem (vide quanto post dicta) adversus
Felicianum et Praetextatum de Mustitanis et Assuritanis
locis excludendos, cujus pauca subjunxi. <hi>Post
consulatum dominorum Arcadii</hi> III <hi>et Honorii iterum
Augustorum</hi>, <hi>sexto nonas martias, Carthagine in
secretario praetorii Titianus dixit: Peregrinus presbyter,
et seniores Ecclesiae Mustitanae regionis tales desiderium
prosequuntur: Cum Ecclesiae catholicae sanctitatem vir
memoriae venerabilis ab errore perfidiae Donatus assereret,
in ejus nomen et cultum mundi penetotius observantia
nutrita coaluit: sed cum ejus religionis laudandum
<pb n="0530"/>
mirandumque propositum Maximiani cujusdam venena
polluerent, multorum coetus antistitum in unum Deo
conspirante collectus, hominem vel potius pestem, quae
supernae displicuit majestati, etiam purae mentis propria
coercitione damnavit. Eos quoque quos alienae praesumptionis
error attraxerat, portu primo proposito poenitendi,
si reverti cuperent intra tempus ad religionis
tramitem destitutum</hi>, <hi>pari vigoris admonitione compescuit.
Sed suis institutis iniquitas delectatur, et semetipsam
non deserit, cum semel praecipitata corruerit.
Idem namque Maximianus coeptam nutrit audaciam, et
alios sibimet consociat ad furorem. Inter quos etiam
Felicianus quidam, qui primo recta sectatus, depravationis
hujus attaminatione fuscatus, in Mustitana positus
civitate, Deo omnipotenti parietes consecratos, et
Ecclesiam venerandam quasi quadam obsessione credidit
retinendam. Hunc etiam Praetextatus in Assuritanis
partibus imitatur. Sed cum aequitatis tuae innotesceret
potestati consortium sacerdotum, jussisti, ut gesta
testantur</hi>, <hi>exploso omni contradictionis effectu, sacratissimis
sacerdotibus a profanis mentibus ecclesias vindicatas
oportere restitui.</hi> Vides nempe usque ad hujus postulationis
diem ab illo praestitutae dilationis, quod trium
fere mensium tempus effluxerit. Producitur autem
iste conflictus, quantum ex gestis proconsularibus et
municipalibus indagare potuimus, usque ad Theodorum
proconsulem, hoc est, usque ad anni alterius
diem undecimum calendas januarii. Quo die clerici
et seniores agentes sub Rogato episcopo, qui in locum
damnati Praetextati Assuritani fuerat subrogatus,
allegaverunt memorati proconsulis jussionem, cum
aforis erant a communione vestra, et ejusdem communionis
vestrae inimici in judiciis publicis arguebantur,
et expellendi de locis Deo summo consecratis
tanquam sacrilegi petebantur.</p>
<p>CAPUT LVII.--63. Ex quolibet ergo numero
fuerint (quanquam satis appareat ex quo fuerint), qui
intra constitutum dilationis diem communioni se
vestrae non reddiderunt; quomodo cum iis quos
extra communionem vestram baptizaverunt, non expiatis
alio Baptismate, redierunt? In quo facto non
vos reprehendimus, quod Baptismum Christi nequaquam
sacrilegum etiam in schismate sacrilego cognovistis;
quod hominum perversitate correcta, illud
quod etiam in perversis rectum fuerat, approbastis;
quod humana vitia cum divinis signaculis non confudistis;
quod dona Ecclesiae, quae praeter Ecclesiam
quoque haberi et dari ad habentium et accipientium
supplicium potuerunt, nec in damnatis damnanda,
nec in receptis mutanda censuistis.</p>
<p>CAPUT LVIII.--64. Nec illud reprehendimus,
quod eosdem ipsos famosi criminis reos, et post
sententiam damnationis ipsorum, et post dilationis
diem aliis constitutum, tamen propter populus
infirmos qui eis adhaeserunt, recordantes, credo, patrisfamilias
sollicitudinem, ne simul cum zizaniis
<pb n="0531"/>
eradicaretur et triticum, sine aliqua detractione
colligendos, et ipsa abundantia charitatis expiandos
esse credidistis. Nec illud reprehendimus, quod eos,
cum adhuc famosi schismatis sacrilegio tenerentur,
etiam per terrenas potestates persecuti estis. Fiebat
enim hoc, quantum res ipsa consecuta indicavit, corrigendi
studio, non nocendi, ut illis molestiis agitati,
suum scelus cogitare cogerentur, et repressis animositatis
furiis emendare. Sed quia ista non reprehendimus,
ideo vestri schismatis crimen jure culpamus,
merito detestamur, omni ratione convincimus, quo
vos a nobis, imo ab orbis terrarum catholica communione
separatis, talia nobis objiciendo, quali vos
in causa Maximianensium fecisse, negare, ut arbitror,
non potestis. Si enim Baptismus Christi est, et ideo
nullo modo destruendus, qui datus est per Felicianum
et Praetextatum, cum separati a vobis Maximiano conjungerentur,
cum illo a vobis pro nefarii schismatis
crimine condemnati; quomodo non est Baptismus
Christi, vel quomodo destruendus est, qui datur in
Ecclesia, quae ramos suos, ut verbis Cypriani utar,
per universam terram copia ubertatis extendit ( <hi>Libro
de Simplicitate Praelatorum, seu de Unitate Ecclesiae</hi> ):
qui postremo datur in illis Ecclesiis, quas nunquam
in Litteris apostolicis recitare cessatis, nunquam damnastis?
Si damnatos in integrum restituere placuit
pro resarcienda parte Donati; quid vos offendit toto
orbe diffusa unitas Christi, quae vel damnare non
potuit inauditos, vel omnino nec damnavit nec absolvit
incognitos, vel innocentes credidit quos didicit
absolutos? Si discissos a vobis Maximianenses per jussa
judicum persequendo sedibus expulistis; quid vos
per imperatores, qui eosdem judices mittunt, indigna
pati querimini, qui vos ab ejus Ecclesia de quo
scriptum est quod <hi>adorabunt eum omnes reges terrae,
omnes gentes servient illi,</hi> et quod <hi>dominabitur a mari
usque ad mare, et a flumine usque ad terminos orbis
terrae <note>(Psal. LXXI, 11)</note>
            </hi>, nefario schismate discidistis?</p>
<p>CAPUT LIX.--65. Ecce jam non dico, si persecutionem
facere non licet, fecit Optatus; ne adhuc
dicas non pertinere ad vestros, quidquid Optatus eis
ignorantibus fecit; cum ipsi dicere non permittant
terras ab Africa remotissimas. Qui traditores in Africa
fuerint, quid mali Afri episcopi fecerint, ignoramus:
sed plane dico, si persecutionem facere non licet,
vestri Maximianensibus, ita ut non possitis negare,
fecerunt. Si persecutionem qui patiuntur innocentes
sunt, passi sunt Maximianenses. Numquid et nunc
dicturus es, <hi>Basilicam vel speluncam Maximiani populus
nullo nostrorum auctore destruxit?</hi> Quanquam si
cujus communionis turba illa fuerit inquiratur (non a
vestris credantur immissi), ipsi reperientur forsitan
vestri, aut certe vestris adjuvando permixti. Sed quid
ad nos? Respondes enim, <hi>Non fecimus, non immisimus,
<pb n="0532"/>
quinam illi fuerunt ignoramus:</hi> persecutionem
tamen a quibuscumque passum eum quem fateris injustum,
quoniam clara res est; ea quae patimini,
vos justos demonstrare non possunt. Sed a quibus
etiam Maximianenses persecutionem passi sunt, proconsularia
gesta testantur. Instructi sunt advocati,
adita judicia, et tanquam in haereticos excitata. Illi
sibi tuitionem possidentibus postulabant. Allegabant
vestri Bagaiense concilium, et damnatos flagitabant
sacris aedibus pelli, instabatur, dicta causa est; cum
eo praesente Salvium Membresitanum haereticum ostendistis,
vicistis, expulistis. Persecutionem igitur
illos passos esse, vos fecisse video. Justos quaero, vos
esse perhibetis. Ego concludo: Non ergo qui eam patitur,
consequenter justus; nec qui facit, consequenter
injustus est.</p>
<p>CAPUT LX.--66. Tu rursus artes dialecticas accusabis:
me tamen verum dicere saltem tacitus approbabis,
et eliges tuam sententiam potius corrigere,
qua nullam justam persecutionem esse dixisti, quam
Maximianensium persecutores dicere injustos, quos
vestros esse tandem gestis proconsularibus agnovisti.
Non sane sine fructu schismaticorum vestrorum persecuti
estis errorem: nam Felicianum et Praetextatum
eodem conflictu et molestiis correxistis; et Optatum
quidem Gildonianum graviora exitia comminantem,
Mustitani et Assuritani, sicut ab eis quoque praesens
audivi, timuisse dicuntur, et suos episcopos coegisse
ut ad Primiani communionem reverterentur. Sed cum
hoc Optatus nullis gestis publicis exegerit; utquid
agam talibus adversus vos, paratos negare quidquid
negare potueritis? Acta exstant proconsularia et municipalia,
quibus recitatis ostendimus, quanta vi memorati
a vestris ut locis cederent urgebantur. Non
culpamus, non invidemus: non frustra laborastis,
non incassum terruistis, non inaniter agitastis: displicuit
eis afflictis animositas sua; fracti sunt, emendati
sunt, correcti ac recepti sunt, post suam damnationem,
post aliorum dilationem, post vestram persecutionem.
Recepti sunt autem sicut fuerant, honorati,
nulla poenitentiae gravioris humiliatione vel
expiati vel degradati, nec ipsi nec illi cum quibus recepti
sunt, quos secum separaverant contra vos,
baptizaverant extra vos, quos rebaptizaverant fortasse
post vos.</p>
<p>CAPUT LXI.--67. Nihil habetis jam unde caliginosa
mendacia hominibus ignaris de rebus longe praeteritis
ingeratis. Quod vestri apud Constantinum tunc
imperatorem accusaverunt Caecilianum, publica monimenta
proclamant; dictam esse causam, et ad debitum
<pb n="0533"/>
finem esse perductam, usque ad purgationem
Felicis Aptugnensis ordinatoris Caeciliani, quem in
concilio Carthaginensi malorum omnium fontem dixerunt,
et apud eumdem Constantinum, sicut scriptis
suis ipse indicat, assiduis interpellationibus accusarunt,
proconsularia testantur archiva. Resistitis, reclamatis,
repugnatis apertissimae veritati. Dicitis
etiam transmarinos judices a Caeciliano esse corruptos,
ipsum Imperatorem nescio qua gratia depravatum. Eo
quippe est impudentior victus accusator, quo fit etiam
judicis calumniator. Verumtamen inter omnia illa
vestra mendacia, quibus transmarinis judicibus calumniamini,
saltem hoc obtinemus, quod primi majores
vestri ad Imperatorem causam istam detulerunt,
primi apud Imperatorem Caecilianum et ejus ordinatorem
accusaverunt, primi apud Imperatorem Caecilianum
et ejus socios persecuti sunt: unde nobis, sicut
vobis videtur, gravissimam concitatis invidiam, quia
victi patimini quod victores utique faceretis; velut si
Danielem criminari vellent, quia illo innocente liberato,
ipsi ab eis leonibus consumpti sunt, a quibus
eum per calumniam consumi voluerunt <note>(Dan. VI)</note>.
Obtinemus etiam: quodlibet de judicibus; [ praesens
judicio transmarino absolutus est Caecilianus;] quodlibet
de ipso, apud quem majores vestri Caecilianum
accusaverunt, cujus postremo judicium episcopali
praelatum judicio delegerunt, Constantino imperatore
tanquam corrupto gratia, sive sentiatis sive fingatis:
omnes tamen qui tunc erant vel in propinquis vel in
remotis terris tam longe lateque diffusi catholici Christiani,
ad quos fama de Caeciliano et collegis ejus potuit
pervenire, non debuisse accusatoribus victis, sed
ecclesiasticis judicibus credere: ubi enim judices
omnes esse non possumus, melius his qui esse potuerunt
judicibus credimus, quam credendo litigatoribus
victis, quorum esse judices non potuimus, de
ipsis judicare judicibus audeamus.</p>
<p>CAPUT LXII.--68. Proinde, quoniam illi quibus
accusantibus praesens absolutus est Caecilianus, non
solum eos a quibus absolutus est, verum etiam omnes
Christianos catholicos in quibuslibet gentibus
constitutos, qui vel illam dissensionem Afrorum penitus
nescierunt, vel in ea judicibus, sicut eis visum
est, quo periculo pronuntiantibus, quam victis accusatoribus
credere maluerunt, Caeciliani criminibus
vel fictis, vel certe non probatis, perfundere audacissima
improbitate conati sunt, et omnes negare esse
christianos: missa est vobis tandem aliquando Maximianensium
causa, in qua ipsi damnarent, ipsi damnatos
persequerentur, ipsi persecutos in eodem honore
reciperent, ipsi Baptismum damnatorum acceptarent;
ut qui innocentes ausi sunt accusare, innocentes
cogerentur absolvere; non quos innocentes
<pb n="0534"/>
esse crediderant, sed <hi>quos,</hi> ut dicunt, <hi>Dei praesidentis
arbitrio, veridico plenarii concilii sui ore damnaverunt.</hi> 
Quis cuiquam dixit aliquando, Quoniam judici
absolventi potius quam mihi accusanti credidisti,
reus es cum ipsis quos accusavi? Et hoc tamen orbi
christiano dicitur: quod si uni homini diceretur, non
dico iniquissimum, sed insanissimum videretur. O
rem mirabiliter indignam! Accusarunt Afros crimine
traditionis, accusatos transmarini judices absolverunt,
et traditores facti sunt populi gentium, quia
judicibus absolventibus potius quam accusatoribus
criminantibus crediderunt!</p>
<p>CAPUT LXIII.--69. Merito tibi est, pars Donati,
Maximianensium causa propinata. Bibe calicem de
manu Domini corripientis et admonentis. Si intelligis
et acquiescis, misericordia est ista emendantis, ne
incidas in judicium punientis. Tibi dicitur, Superba
et dura cervice, reconciliare christianis usquequaque
populis a te inique accusatis, saltem jam tuis reconciliata
 damnatis. Quid rescindis Baptisma Christi in
illis vel ex illis Ecclesiis, quas Apostoli fundaverunt?
Jam Baptisma recepisti, quod tui damnati, antequam
tibi reconciliarentur, dederunt. Quid de persecutione
quam pateris, gloriaris? Si justitiae signum est, justior
est pars Maximiani. Nam et a te passa est, et
patitur: et cum eo audite Psalmum divinum, <hi>Nolite
esse sicut equus et mulus non habentes intellectum <note>(Psal.
XXXI, 9)</note>
            </hi>. Persecutores enim vestros nos dicitis, cum
vos salvos fieri cupientes, vestra quae sanari volumus,
vulnera medicinaliter persequamur: unde a clericis
et Circumcellionibus, tanquam dentibus et calcibus
vestris, graviter, dum vos curamus, affligimur. Nolite
esse ingrati tali medicinae, quam estis imitati. Et
vos Felicianum et Praetextatum persecutionibus correxistis:
atque utinam totum corrigeretis; et sicut
illi ad vos, ita illi et vos ad matrem Catholicam rediretis!</p>
        </div3>
<div3>
          <head>70.</head>
          <p>
 Contra quam, frater Cresconi, tanta es elatus
audacia, ut a me commemorata etiam illa divina
testimonia refellere conareris, et obstrepere Dei vocibus.
Hoc enim posui in illa epistola, contra quam
loqueris <note>(Lib. 1 contra Litteras Petiliani, n. 25)</note>, quod
in sancto Libro est de semine Abrahae, ad illum patrem
nostrum Deo dicente, <hi>In semine tuo benedicentur
omnes gentes <note>(Gen. XXII, 18)</note>
            </hi>. Quod testamentum appellat
Apostolus, dicens: <hi>Fratres, secundum hominem
dico, tamen hominis confirmatum testamentum nemo
irritum facit aut superordinat. Abrahae dictae sunt promissiones
et semini ejus. Non dicit, Et seminibus, tanquam
in multis; sed tanquam in uno, Et semini tuo,
quod est Christus <note>(Galat. III, 15, 16)</note>
            </hi>. Hujus seminis
fecunditas tam copiosa promissa est, ut diceretur ei, <hi>Sic erit semen tuum sicut stellae coeli, et sicut arena
maris quae non potest dinumerari 
 <note>(Gen. XXII, 17)</note>
            </hi>. Huic
tu multiplicationi atque ubertati Ecclesiae, quae toto
<pb n="0535"/>
orbe dilatatur, quae prophetata sic creditur, sic
omnium etiam infidelium oculis exhibetur, ut claudat
etiam ora Paganorum, qui adversus eam paucissimi
remanserunt, partem Donati audes praeponere, dicens
quod et praeter Africam nescio quos habeatis, quibus
tamen non apparentibus, ex Africa vos solere mittere
episcopos non negatis, unum, aut duos, aut ut multum
tres: et argumentaris inaniter contra evidentissimam
veritatem, quod ideo nobis non totus orbis communicet,
quia vel adhuc multae sunt gentium barbararum
quae in Christum nondum crediderunt, vel sub
nomine Christi haereses multae a communione nostrae
societatis alienae.
</p>
          <p>CAPUT LXIV.--71. Nec attendis, nec saltem ab
scientibus quaeris, quam multae ipsarum barbararum
gentium quas commemorasti, Christi jam nomini
mancipatae sint, et quemadmodum in caeteras Evangelium
crescendo fructificare non cesset, donec in
omnibus cum fuerit praedicatum, veniat finis. Sic enim
Dominus ait: <hi>Et praedicabitur hoc Evangelium in universo
orbe, in testimonium omnibus gentibus; et tunc
veniet finis <note>(Matth. XXIV, 14)</note>
            </hi>. Nisi forte etiam in tantum
vos praecipitat insana superbia, ut hoc quod praedictum
est, de parte Donati putetis incipiendum, non
ex illis Ecclesiis quas Apostoli plantaverunt, quibus
non communicat pars Donati. An et ipsas ut mundum
impleat rebaptizare conabitur, cum Catholica per
cuncta crescente, illa et in ipsa Africa quotidie minuatur?
O vesana perversitas hominum! Laudari te
credis, de Christo credendo quod non vides; et damnari
te non credis, de Ecclesia negando quod vides;
cum illud caput in coelo sit, hoc corpus in terra?</p>
        </div3>
<div3>
          <head>72.</head>
          <p>
 Agnoscis Christum in eo quod scriptum est, <hi>Exaltare super coelos, Deus:</hi> 
 et non agnoscis Ecclesiam
in eo quod sequitur, <hi>Et super omnem terram gloria
tua <note>(Psal. CVII, 6)</note>
            </hi>? Agnoscis Christum in eo quod
scriptum est, <hi>Foderunt manus meas et pedes meos, dinumeraverunt
omnia ossa mea; ipsi vero consideraverunt
et conspexerunt me: diviserunt sibi vestimenta mea,
et super vestem meam miserunt sortem:</hi> et non agnoscis
Ecclesiam in eo quod paulo post sequitur, <hi>Commemorabuntur
et convertentur ad Dominum universi fines
terrae; et adorabunt in conspectu ejus universae patriae
gentium <note>(Psal. XXI, 17, 18, 19, 28)</note>
            </hi>? Agnoscis Christum
in eo quod scriptum est, <hi>Deus, judicium tuum
regi da, et justitiam tuam filio regis:</hi> et non agnoscis
Ecclesiam in eo quod Psalmus ipse testatur, <hi>Dominabitur
a mari usque ad mare, et a flumine usque ad terminos
orbis terrae: coram illo decident Aethiopes, et
inimici ejus terram lingent. Reges Tharsis et insulae munera
offerent, reges Arabum et Saba dona adducent; et
adorabunt eum omnes reges terrae, omnes gentes servient
ei <note>(Psal. LXXI, 2, 8, 11)</note>
            </hi>? Agnoscis Christum ubi dicitur
ad Judaeos, <hi>Non est mihi voluntas in vobis, dicit
Dominus omnipotens, nec accipiam sacrificia de manibus
<pb n="0536"/>
vestris;</hi> quia utique Christi adventus abstulit illa
omnia sacrificia Judaeorum: et non agnoscis Ecclesiam
in eo quod sequitur, <hi>Quoniam ab ortu solis usque
ad occasum, glorificatum est nomen meum in gentibus</hi>, <hi>dicit Dominus omnipotens 
 <note>(Malach. I, 10, 11)</note>
            </hi>? Agnoscis
Christum in eo quod dicit propheta, <hi>Sicut ovis ad
immolandum ductus est <note>(Isai. LIII, 7)</note>
            </hi>, et caetera quae
ibi de illo tanquam in Evangelio leguntur: et non
agnoscis Ecclesiam in eo quod paulo post dicit, <hi>Laetare,
sterilis, quae non paris; erumpe et clama, quae non
parturis: quoniam multi filii desertae, magis quam ejus
quae habet virum. Dixit enim Dominus: Dilata locum
tabernaculi tui, et aulas tuas confige; non est quod parcas,
porrige longius funiculos, palos validos confirma,
etiam atque etiam in dexteram atque sinistram extendens.
Semen enim tuum haereditabit gentes; et civitates
quae desertae erant, inhabitabis. Non est quod metuas;
praevalebis enim: nec erubescas quod detestabilis fueris;
confusionem enim in perpetuum oblivisceris, ignominiae
viduitatis tuae non eris memor: quoniam ego sum Dominus
qui facio te, Dominus nomen ei; et qui eruit te,
ipse Deus Israel universae terrae vocabitur <note>(Id. LIV, 1-5)</note>
            </hi>.
</p>
          <p>CAPUT LXV.--73. In his certe Litteris sanctis
Ecclesiam dicit Cyprianus, ut diceret: <hi>Sic Ecclesia
Domini luce perfusa, per orbem totum radios suos porrexit,
ramos suos per universam terram copia ubertatis
extendit</hi> <note>(Lib. de Simplicitate Praelatorum, seu de Unitate
Ecclesiae)</note>. Huic, Cresconi, tantae manifestationi
divinorum eloquiorum calumniaris, intuendo residua
gentium, quae nondum occupavit Ecclesia; et quanta
occupaverit, unde ad residua tenenda quotidie diffunditur,
non attendis. Quomodo enim prophetiarum
istarum futuram perfectionem non negas, qui tantum
provectum, cui debetur ipsa perfectio, negare non
dubitas, non dico adversus voces divinas, sed jam et
adversus tuas? Nam et de te vi magna ipsius veritatis
expressum est, ut diceres nesciens, vel non attendens
quid dixeris, quod <hi>in Christianum nomen totus quotidie
vertitur mundus.</hi> Cur ergo huic Ecclesiae, quae
toto mundo crescendo dilatatur, non communicat
pars Donati? Videlicet ne a peccatoribus polluatur.
Et ubi est quod non istam vestram, quae in Africa remanens
orbi terrarum calumniatur, aut ex Africa in
paucis latentibus peregrinatur, sed illam quae ramos
suos per universam terram copia ubertatis extendit,
noluit deseri Cyprianus, etiamsi in ejus communione
non tantum sint, verum appareant peccatores, dicens, <hi>Nam etsi videntur in Ecclesia esse zizania, non tamen
impediri debet vel fides, vel charitas nostra; ut quoniam
zizania esse in Ecclesia cernimus, ipsi de Ecclesia recedamus
</hi>
            <note>(In Epist. ad Maximum 
)</note>.</p>
<p>CAPUT LXVI.--74. Hic et tu responde, si tibi
placet veri aliquid respondere, et quomodo implebitur
quod scriptum est, <hi>Filius malus ipse se justum dicit,
exitum autem suum non abluit <note>(Prov. XXIV, apud LXX)</note>
            </hi>?
Da ergo filium malum, Maximianenses damnet et
<pb n="0537"/>
persequatur, damnatis et persecutis reconcilietur; vel
sic convincatur, vel sic confundatur, vel sic corrigatur. <hi>Quomodo,</hi> 
 inquis, <hi>totus orbis communione vestra
plenus est, ubi tam multae sunt haereses, quarum vobis
nulla communicat?</hi> Imo non tantum haereticis, verum
etiam caeteris hominibus malis plenus est orbis, et
sanctis ac fidelibus Dei servis plenus est orbis: quia
et mare plenum est amaris fluctibus, plenum est et
dulcibus piscibus.</p>
        </div3>
<div3>
          <head>75.</head>
          <p>
 <hi>In paucis,</hi> inquis, <hi>frequenter est veritas; errare
multorum est.</hi> Et ne verbis tuis tantae illius sterilis fecunditati
contradicere videreris cui dictum est, <hi>Multi
filii desertae, magis quam ejus quae habet virum:</hi> adhibuisti
ex Evangelio testimonium, <hi>Quoniam pauci sunt
qui salvantur <note>(Luc. XIII, 23)</note>
            </hi>. Solve ergo quaestionem,
quomodo ipse Dominus dicat, <hi>Quam arcta et angusta
est via quae ducit ad vitam, et pauci sunt qui inveniunt
eam <note>(Matth. VII, 14)</note>
            </hi>! et idem ipse alibi dicat, <hi>Multi
ab oriente et occidente venient, et recumbent cum Abraham
et Isaac et Jacob in regno coelorum <note>(Id. VIII, 11)</note>
            </hi>;
quomodo etiam in Apocalypsi demonstretur eorum
multitudo, quam numerare nemo poterat ex omni
gente et tribu et lingua, habentium stolas albas, palmasque
ferentium, qui pressuras propter fidem Christi
sustinuerant <note>(Apoc. VII, 9)</note>: quomodo iidem sint
pauci qui multi. Neque enim alterum horum est verum,
alterum falsum, cum sit utrumque divina Veritate
prolatum, nisi quia iidem ipsi boni verique Christiani,
qui per se ipsos multi sunt, in comparatione
malorum falsorumque itidem pauci sunt. Sic multa
grana quibus horrea magna complentur, pauca dicimus
in comparatione palearum. Sic etiam, ut de ipso
Dei testamento dicam, quod factum est ad Abraham
de semine ejus quod est Christus, multae sunt stellae
quas numerare non possumus, quibus tam grande
coelum undique circumfulget, et paucas dicimus in
comparatione arenae maris. Forte stellae significaverunt
spirituales Christianos, maris autem arena carnales,
per quos et ex quibus etiam haereses et schismata
fiunt: utroque tamen genere plenus est mundus,
quia idem Dominus dicit, <hi>Ager est hic mundus;</hi> 
et tu ipse tibi veritate extorquente dixisti, <hi>In nomen
christianum totus quotidie vertitur mundus.</hi> Per totum
igitur agrum, hoc est, per totum mundum frumenta,
per totum zizania; quia de utroque dixit qui falli non
potest, <hi>Sinite utraque crescere usque ad messem <note>(Matth.
XIII, 38, 30)</note>
            </hi>.
</p>
          <p>CAPUT LXVII.--76. Cohibeant itaque se frumentorum
per totum mundum tanta ubertate crescentium
impii desertores, et non audeant de quorumdam
zizaniorum separatorum paucitate gloriari.
Quod si gloriantur, etiam in hoc ipso procedunt adversus
eos iidem illi Maximianenses, judicio divino,
ad eos in omnibus confundendos, et, si sapiant, corrigendos
appositi: quos multo pauciores praefidentia
<pb n="0538"/>
multitudinis suae persecuti sunt, et persequendo ad
suam communionem aliquos eorum denuo converterunt,
ac sic caeteros justissimos, quo paucissimos
reliquerunt.</p>
        </div3>
<div3>
          <head>77.</head>
          <p>
 <hi>Non,</hi> inquis, <hi>communicat Oriens Africae, nec
Africa Orienti.</hi> Non sane, sed in paleis haereticis ab
area dominica separatis: in frumentis autem catholicis
et interioribus paleis omnino communicat Oriens
Africae, et Africa Orienti. Alii quippe hic, alii vero
alibi atque alibi haeretici cum diffusa ubique catholica
unitate confligunt. Ubique est enim illa de qua exierunt,
qui esse ubique minime potuerunt, dicentes secundum
id quod de illis praedictum est, <hi>Ecce hic est
Christus, ecce illic <note>(Matth. XXIV, 23)</note>
            </hi>: alii hoc loco, alio
alii variarum praesumptionum, vel potius amputationum
proprias particulas ostendentes, atque impia superbia
radicem unde fracti sunt abnegantes. Huic
ergo Ecclesiae, quae copiosis successibus, cum dilatatur
toto orbe terrarum, ex omni gente, tribu et lingua,
parit multitudinem candidatorum et palmatorum,
sicut in Apocalypsi scriptum est, quam nemo numerare
potest: huic, inquam, Ecclesiae cui partem Donati
non communicare manifestum est, majores vestri
probare debuerunt, quaecumque vera documenta
de traditoribus habuerunt. Quod si fecissent, ipsi in
illa essent, extra illam vero illi quos accusassent:
nunc autem cum accusatos in illa permansisse videamus,
quid boni de accusatoribus sentire debemus,
quos extra illam videmus? Ac per hoc in illa quadripartita
distributione, ubi dixi, cum de traditoribus
proferuntur ex utraque parte documenta, aut utraque
vera esse, aut utraque falsa, aut nostra vera et vestra
falsa, aut nostra falsa et vestra vera <note>(Lib. 1 contra
Litteras Petiliani, n. 23)</note>; cum videres in superioribus
tribus vos facillime superari, frustra tibi hoc extremum,
quasi qua evaderes, elegisti. Quamvis enim
quam impudenter dicatur advertas; tamen ea ipsa
vera vestra, si qua essent humana documenta, illi
Ecclesiae probari debuerunt, quam probant documenta
divina.
</p>
          <p>CAPUT LXVIII.--78. Dic mihi, obsecro te; sed
noli offundere nebulas imperitis, ut quoniam traditores
accusatos non vales convincere, identidem velis
artes dialecticas accusare: dic ergo, rogo te, causa
ista vestra cum veris documentis vestris perducta est
ad judicium transmarinarum Ecclesiarum labore apostolico
fundatarum, an non est perducta? Si perducta
est, vicistis in eo judicio, an victi estis? Si vicisse vos
dicitis, cur eis Ecclesiis, in quarum judicio vicistis,
non communicatis? Si autem (quod satis ipsa indicat
ab eis alienata vestra communio) victi estis, quid nobiscum
vel mala vel bona causa perdita litigatis, id
habentes maximum crimen, quod crimine traditorum
quos in judicio transmarinarum Ecclesiarum etiam
vera documenta proferentes convincere minime potuistis,
orbem christianum perfunditis, quia in ea
causa in qua interesse non potuit, elegit judicibus
<pb n="0539"/>
credere, non accusatoribus victis? Non itaque ideo
rei estis, quia bonam causam, ut secundum vos loquar,
in transmarino judicio perdidistis: sed quia
crimen reorum, atque, ut nimium vobis cedatur, et
judicum, tot innocentibus populis christianis per tot
gentes longe lateque diffusis, objicere minime dubitatis.
Quorum communioni tanquam frumentis dominicis
cohaerendo, et illos viros, sicut dicitis, traditores,
et illos malos, sicut arbitramini, judices, secundum
evangelicas Litteras, etiam monente Cypriano, usque
ad tempus ventilationis, tanquam paleam tolerare
debuistis, ne aream deserendo periretis. Si autem
causa illa vestra cum veris, quod tibi elegisti, documentis
suis ad judicium transmarinarum Ecclesiarum
non est perducta; quomodo ab eis potuerunt tot episcopi
in suis plebibus constituti causa incognita, et
ad se omnino non delata, jure damnari? Aut quomodo
debuerunt Afri Christiani, non dico illi qui eos
putaverunt innocentes, verum etiam illi si qui eos
noverant traditores, propter zizania quae in Ecclesia
esse cernebant, a frumentorum tam longe lateque
crescentium, et hos ignorantium, tam manifesta innocentia
separari, ut propter crimen alienum, quo pro
unitate tolerato non macularentur, violatae ipsius unitatis
crimine damnarentur?</p>
<p>CAPUT LXIX.--79. Quid tibi ergo ad causam
prodest, hoc ex illis quatuor propositis elegisse, ut
vestra documenta sint vera, contra vestros autem
quae proferimus, falsa esse deputentur. Ecce et hic
vinceris; quoniam veris quae putas documentis tuis,
non potuerunt, ubi debuerunt, convinci traditores;
sive a vestris eadem documenta occulta sint, sive ipsi
traditores qualibet astutia se judicibus occultaverint,
sive ab ipsis pravis judicibus occultati sint. Semen
Abrahae respice, quod in testamento Dei per omnes
gentes crescit sicut stellae coeli, et sicut arena maris <note>(Gen. XXII, 17)</note>;
et utrum propter occultata quibuslibet
causis nescio qua Africana zizania, tam copiosa
messis per agrum mundum perire potuerit, aude dicere,
aude credere, aude, si ullus in te Dei timor est,
cogitare.</p>
        </div3>
<div3>
          <head>80.</head>
          <p>
 Exaggeras persecutiones quas vos pati dicitis,
quibus in tam sacrilega et manifesta obstinatione adversus
pacem sanctae Ecclesiae rebellantibus mirabili
mansuetudine parcitur: et dicis in primis partibus
epistolae tuae, quod <hi>imperatori Constantino Caeciliani
crimen cum fieret manifestum, ipse quoque eum, ut Brixiae 
 in exsilio degeret, sua sententia condemnavit.</hi> In
quo te quis dubitet vel falli, vel fallere; quando et Felicem
Aptugnensem commemorasti in judicio proconsulis
a Vincentio nescio quo de traditione convictum?
</p>
          <p>CAPUT LXX.--Ecce ego insero sententiam
Aeliani proconsulis, qua purgatus atque absolutus est
Felix. Si tota gesta vis legere, ex archivo proconsulis
accipe. <hi>Aelianus proconsul dixit: Ex professione
Caeciliani, qui acta falsa esse dicit, atque epistolae plurima
<pb n="0540"/>
addita, manifestum est qua voluntate haec gesserit
Ingentius; et ideo recipietur in carcerem: est enim arctiori
interrogationi necessarius. Felicem autem religiosum
episcopum liberum esse ab exustione Instrumentorum
deificorum manifestum est; cum nemo in eum aliquid
probare potuerit, quod religiosas Scripturas tradiderit,
vel exusserit. Omnium enim interrogatio supra
scripta manifesta est, nullas Scripturas deificas vel inventas,
vel corruptas, vel incensas fuisse. Hoc actis
continetur, quod Felix episcopus religiosus illis temporibus
nec praesens fuerit, neque conscientiam commodaverit,
neque tale aliquid fieri jusserit.</hi> </p>
        </div3>
<div3>
          <head>81.</head>
          <p>
 Insero etiam rescriptum imperatoris Constantini
ad Probianum idipsum attestantis, et quam molesti
apud cum majores vestri accusatores innocentium
fuerint, ostendentis. <hi>Imperatores Caesares Flavii,
Constantinus, et Maximianus</hi>, <hi>et Valerius Licinianus
Licinius ad Probianum proconsulem Africae. Aelianus
praedecessor tuus, merito, cum vir perfectissimus,
Verus, vicarius praefectorum tunc per Africam nostram
incommoda valetudine teneretur, ejusdem partibus functus
inter caetera etiam id negotium, vel invidiam quae
de Caeciliano episcopo, et Ecclesia catholica videtur
esse commota, ad examen suum atque jussionem credidit
esse revocandam. Etenim cum jam Superium centurionem</hi>, <hi>et Caecilianum magistratum Aptugnitanorum,
et Saturninum excuratorem, et Calibium 
 juniorem,
ejusdem civitatis curatorem, atque Solonem servum
publicum supra scriptae civitatis, praesentes esse fecisset,
audientiam praebuit competentem: adeo ut, cum
Caeciliano fuisset objectum quod a Felice eidem episcopatus
videretur esse delatus, cui divinarum Scripturarum
proditio atque exustio videretur objecta, innocentem
de eo Felicem fuisse constiterit. Denique cum Maximus
Ingentium decurionem Ziquensium civitatis epistolam
Caeciliani exduumviri falsasse contenderet, eumdem
ipsum Ingentium suspensum actis quae suberant pervidimus,
et ideo minime tortum, quod se decurionem Ziquensium
civitatis esse asseveraverit. Unde volumus
eumdem ipsum Ingentium sub idonea prosecutione ad
comitatum meum Constantini Augusti mittas, ut illis
qui in praesentiarum agunt, atque diuturnis diebus interpellare
non desinunt, audientibus, et coram assistentibus
apparere et intimari possit, frustra eos Caeciliano
episcopo invidiam comparare, atque adversus eum violenter
insurgere voluisse. Ita enim fiet ut omissis, sicuti
oportet, ejusmodi contentionibus, populus sine dissensione
aliqua, religioni propriae cum debita veneratione
deserviat.</hi> 
</p>
          <p>
            <pb n="0541"/>CAPUT LXXI.--82. Insero adhuc et verba Constantini
ex litteris ejus ad Eumalium vicarium, ubi
se inter partes cognovisse, et innocentem Caecilianum
comperisse testatur. Cum enim narrasset in his quae
supra locutus est, quemadmodum ad judicium ejus
post episcopalia judicia partes perductae fuerint: <hi>In
quo pervidi,</hi> inquit, <hi>Caecilianum virum omni innocentia
praeditum, ac debita religionis suae officia servantem,
eique ita ut oportuit servientem: nec ullum in eo crimen
reperiri potuisse, eidem apparuit, sicut absenti fuerat
adversariorum suorum simulatione compositum.</hi> </p>
        </div3>
<div3>
          <head>83.</head>
          <p>
 Tu quare non inseruisti sententiam Constantini,
qua eum dicis esse damnatum, et Brixiae in exsilio
constitutum, vir disertissime? Quanto congruentius
hanc inseruisses, quam nescio quid de Sardicensi
concilio, quod nec ad vos, nec ad causam quae inter
nos est et vos, omnino pertinere monstratur?
Cur enim fuerit Brixiae Caecilianus, quod vos calumniosissime
appellatis exsilium, cum suam praesentiam
maluit Ecclesiae deesse quam pacem, quid a me opus
est dici; cum tu interim damnantis imperatoris
sententiam nullam recitas, et damnatum ab imperatore
Caecilianum tam temere, non dico audiendum
vel dicendum, sed etiam scribendum putas? Verumtamen
secundum verba tua, ecce in exsilio video
Caecilianum imperatore damnante, saltem responde
quo accusante: et modo me interroga, quod in epistola
tua post multa similiter inane posuisti, <hi>Quis
prolato testamento minus consentit? qui persecutionem
patitur, an qui facit?</hi> Haec certe verba tua sunt. Aspice
ergo Caecilianum persecutionem passum, et, sicut
ipse dixisti, in exsilio constitutum. Aspice etiam vestros,
sicut suis verbis imperator ipse testatur, adversus
Caecilianum <hi>diuturnis diebus interpellare non
desistentes:</hi> et eisdem ipsis verbis tuis interroganti
mihi responde, <hi>Quis minus testamento prolato consentit?
qui persecutionem patitur, an qui facit?</hi> Diligenter
autem perlectis omnibus, invenies Caecilianum a
vestris etiam apud imperatorem persecutionem passum:
sed non invenies ab imperatore damnatum,
imo etiam invenies absolutum.
</p>
          <p>CAPUT LXXII.--84. Porro, si quod tibi pro magno
elegisti, ut de criminibus traditorum quae vos
profertis documenta vera sint, quae autem nos proferimus
falsa sint; etiam in eo vos veritas Dei superat,
quae sicut praedixit, ita reddit Ecclesiam in universo
mundo fructificantem atque crescentem: quia
nihil ei praejudicant alienorum criminum licet vera
documenta, quae propinquioribus episcopis transmarinis,
per quos in longinquiores partes, sive transit
talium rerum fama, sive non transit, aut non sunt
demonstrata sicut debuerunt, aut non sunt credita
quibus demonstrari potuerunt, aut credita et occultata
nequaquam ad alios pervenerunt; nec quisquam
vel unus homo, quanto minus tantus Christianorum
<pb n="0542"/>
numerus in tot gentibus constitutus, reus potest esse
participati sceleris alieni, sive vel nulla ejus vera documenta
cognoverit, vel eum simulata innocentia falsis
documentis quisque fefellerit. Si ergo, ut dicere
coeperam, in hoc quod tibi pro magno elegisti, ut quae
vos de traditoribus testimonia profertis, vera sint,
quae autem proferuntur contra vos, falsa sint, nihil
valetis adversus Ecclesiam catholicam toto terrarum
orbe diffusam, et adversus providentiam Dei, qua <hi>in
christianum nomen,</hi> ut tuis verbis utar, <hi>totus quotidie
vertitur mundus:</hi> quanto magis deficitis in accusationibus
vestris, cum <hi>hanc ipsam traditionem,</hi> cujus
nomen velut horrentes qui hoc schisma fecerunt, a
Christi corpore separatos se ipsos diabolo tradiderunt,
multo <hi>probabilius,</hi> sicut in illis litteris dixi, et nunc
dico, <hi>nos vobis objicimus <note>(Lib. 1 contra Litteras Petiliani,
n. 23)</note>
            </hi>, a quibus nomina et crimina traditorum
dici tantummodo audimus, nos autem et gesta ecclesiastica
quibus de se ipsi confessi sunt, et gesta
municipalia quibus hoc fecisse leguntur, ostendimus?</p>
<p>CAPUT LXXIII.--85. Tu vero callidus examinator
appensorque verborum, doces nos quid valeat
comparativus gradus, et tanquam victor exsultas,
quod non possem dicere, <hi>traditionem probabilius nos
vobis objicimus,</hi> nisi vos nobis eam probabiliter objicere
confiterer. <hi>Si enim vos,</hi> inquis, <hi>probabilius, nos
ergo probabiliter.</hi> Et hoc doces, <hi>quia sic est probabiliter
et probabilius, ut si dicas, Vere et verius; et quia
gradus iste quod ante positum est auget, non quod ante
dictum est improbat.</hi> Adjungis alia verba, quibus hoc
evidentius intelligamus; ac dicis, <hi>Sic est bene et melius,
male et pejus, horribiliter et horribilius:</hi> sic esse
ostendens <hi>probabiliter et probabilius.</hi> Unde colligi putas,
quia si ego probabilius quod falsum est objicio, superest
ut vos probabiliter quod verum est objecisse
confirmes. Hic ego numquid dico, quod in quaestione
vel disputatione ecclesiastica nos artificialia grammaticae
 docere conaris, quid valeat comparativus gradus, <hi>quia id quod ante positum est auget, non quod ante
dictum est improbat?</hi> 
 Video enim quam hoc inepte tibi
objiciam: quod tu videre noluisti, quando mihi
anticategoriam velut ex arte rhetorica objiciendam
putasti: quod genus quaestionis, ubi dicitur, Non
ego feci, sed tu fecisti, etiam in auctoritate prophetica
demonstravi <note>(Supra, n. 29)</note>.</p>
<p>CAPUT LXXIV.--86. Considera tamen diligentius,
ne forte invenias in latinae locutionis auctoribus, quibus
grammaticorum artificialia serviunt, non semper
istum gradum quod ante positum est augere, sed
aliquando contrario superferri. Cujus locutionis exemplum
interim mihi ex Apostoli Epistola occurrit, quam
scripsit ad Hebraeos. Cum enim loqueretur de benedictione
terrae, quae accepta pluvia fructum reddit,
<pb n="0543"/>
deinde subjecit: <hi>Proferens autem spinas et tribulos,
reproba et maledictioni proxima est; cujus finis in ustionem.</hi> 
Quod ne illis quibus loquebatur optasse videretur: <hi>Confisi sumus 
 autem,</hi> inquit, <hi>de vobis, fratres
charissimi, meliora et haerentia saluti <note>(Hebr. VI, 7-9)</note>
            </hi>.
Attendis certe quomodo hic dixerit, <hi>melliora:</hi> non
quia bona erant quae supra dixerat, proferre spinas
et tribulos, et ustionem mereri; sed magis quia mala
erant, ut illis devitatis meliora eligerent et optarent,
hoc est, bona tantis malis contraria. Sed forte
Apostolum sic audiendum esse arbitraris, quemadmodum
de se ipse dicit, tanquam hominem, et si
imperitum sermone, sed non scientia <note>(II Cor. XI, 6)</note>:
et ideo non verborum in eo, sed rerum atque sententiarum
auctoritatem putas esse sectandam, bona poni
debuisse contendens, ubi posuit ipse <hi>meliora.</hi> Quid
si et ego jam his litteris assuefactus, et illas quas
puer didici oblitus, sic dixi, <hi>Objicitis traditionem,
hanc ipsam multo probabilius nos vobis objicimus:</hi> tanquam
dicerem, Probabiliter, comparativum pro positivo
ponens, non quia vos probabiliter, sed magis
quia improbabiliter; sicut ille <hi>meliora,</hi> non quia illa
erant bona, sed magis quia mala: tu quare tam temere
concludis ex hoc confirmasse me, vos probabiliter,
quia dixi nos probabilius?</p>
<p>CAPUT LXXV.--87. Quanquam nec secundum
grammaticos in verbo me errasse reprehenderes, si saltem
verborum ipsorum auctores vel attente legere,
vel memoriter recolere voluisses. Pueriles enim habent
litterae, sed non a puero imperito dictum,
<l>Di meliora piis, erroremque hostibus illum!</l> 
<l>Discissos nudis laniabant dentibus artus.</l>  <note>(Virgil. Georg. lib. 3, vers. 513, 514.)</note> 
Quomodo ergo <hi>meliora piis,</hi> quasi bona essent istis,
ac non potius magna mala, qui <hi>discissos nudis laniabant
dentibus artus?</hi> Jam vides certe, quia sicut iste
piis potuit optare meliora, quamvis illa in quorum
comparatione optabat, non essent bona; sic et ego
potui dicere, <hi>traditionem probabilius vobis objicimus,</hi> 
quamvis eam vos nobis non probabiliter objiceretis.
Ut omittam quia et probabile quando dicitur, non
consequenter est verum; cum ea dicuntur quae fieri
possunt ac solent, et ideo probantur, hoc est, approbantur
et creduntur, etiamsi facta non sint: quod
autem verum est, cum ostenditur, necessario probabile
est, et illo utique probabilius. Recole libros ubi
verba didicisti: quam te non fallam, profecto
reperies.</p>
<p>CAPUT LXXVI.--Unde etiamsi vestros probabiliter
nostris traditionem objecisse concederem; non
ideo verum objecisse, contenderem, et recte nos dicerem
probabilius hanc objicere: quandoquidem a
vobis nominari tantum traditores solemus audire, nullis
autem gestis vel ecclesiasticis, vel publicis, recitari
demonstrarique confessos; a nobis autem proferri
et gesta publica ubi vestri tradiderunt, et ecclesiastica
ubi confessi Deo judici derelicti sunt.</p>
<p>CAPUT LXXVII.--88. Sed non omitto tam manifestum
<pb n="0544"/>
adjutorium tuum, quo nobis etiam nesciens plurimum
faves, docendo regulas comparativi gradus: <hi>Quia
id quod ante positum est auget, non quod ante dictum
est improbat.</hi> Secundum enim hanc regulam tuam, secundum
quaedam verba tua in epistola tua, sine ulla
difficultate obtinuimus causam nostram. Tu enim
dixisti in primis partibus litterarum tuarum, velut
nostram pertinaciam criminando, <hi>tot documenta legalia,
quod melius et verius est, nobis persuadere non
posse.</hi> Ubi ego concludo secundum artificialia tua,
jam nos verum et bonum tenere, si quod verius et
melius est, nobis persuaderi non potest. Cum ergo
nos non rescindamus, ut secundum te loquar, verius
et melius Baptisma vestrum, quare vos rescinditis
verum et bonum nostrum? Item cum dixisses, <hi>Hoc
et nos volumus, ut Christus sit origo, et radix, caputque
christiani:</hi> continuo subjecisti, <hi>sed quaerimus per quem
hoc melius fiat.</hi> Quod dicendo utique concessisti, et
per malum ministrum bene fieri, sed melius per bonum.
Cum itaque nos non rescindimus Baptismum,
quem per vestrum tanquam per bonum ministrum
dari dicitis: quare vos rescinditis Baptismum, quem
per nostrum tanquam per malum ministrum datum
esse contenditis? Tu enim dixisti, <hi>Quaerimus per quem
melius fiat.</hi> Et tua regula est, <hi>Quia gradus iste quod
ante positum est auget.</hi> Unde si per vestrum, sicut putas,
melius fit; ergo et per nostrum bene fit. Ac per
hoc quando per nos baptizatum rebaptizatis, id quod
ex ista tua regula bene factum esse conceditis, sacrilega
praesumptione rescinditis.</p>
<p>CAPUT LXXVIII.--89. Vereor ne nimis urgeam
verecundiam tuam, si ostendam quam Ieviter et
scurriliter quaedam etiam verba mea, quae translate
posui, frontem pro pudore, os pro sermone, tridens
telum pro tripartita oratione, tricipitem bestiam pro
errore tribus calumniis adversus tot populorum innocentiam
saeviente <note>(Lib. 1 contra Litteras Petiliani,
n. 29)</note>, quasi urbanus et dicax exagitanda
putaveris. Serva potius puerilia pueris. Neque enim
me movet quod Neptunium telum propter tridentem
dicis episcopum non decere, cum sit et piscatorium,
ac per hoc apostolicum, quos suos Apostolos
Dominus piscatores hominum fecit <note>(Matth. IV, 19)</note>.
Nam et Deum nostrum Scriptura dicit et alas habere <note>(Psal. XVI, 8, et XXXV, 8)</note> 
 et sagittas <note>(Psal. XVII, 15)</note>,
nec tamen Cupidinem colimus.</p>
        </div3>
<div3>
          <head>90.</head>
          <p>
 Quin etiam me promissam in exordio lenitatem
non servasse reprehendis, eo quod Manichaeorum
facta mentione permotus dixerim, <hi>Sicut non potest,
quod Dominus ait, satanas satanam excludere <note>(Matth.
XII, 26)</note>
            </hi>, <hi>ita non potest error Manichaeorum Donatistarum
errorem evertere <note>(Lib. 1 contra Litteras Petiliani,
n. 28)</note>
            </hi>: quasi Petilianum satanae comparaverim, ac
non errorem, cujus eum cupio laqueis expediri. Bene
quod Apostolus nos adversus tales calumnias communivit
eo ipso loco, ubi nos mites, patientes, et
modestos esse admonet, quando aliquem dissentientem
corripimus. Cum enim dixisset, <hi>Servum autem
<pb n="0545"/>
Domini litigare non oportet, sed esse mitem ad omnes,
docibilem, patientem, in modestia corripientem diversa
sentientes:</hi> continuo subjunxit, <hi>Ne forte det illis Deus
poenitentiam ad agnoscendam veritatem, et resipiscant
de diaboli laqueis, captivati ab ipso secundum ipsius
voluntatem <note>(II Tim. II, 24-26)</note>
            </hi>. Ecce apostolica mansuetudo:
cum quibus placide, patienter, modesteque
agi praecepit, eos ipsos dicit a diabolo captivatos;
nec tamen quam commendabat, amisit lenitatem,
quia eam quam docebat, tacere noluit veritatem.
</p>
          <p>CAPUT LXXIX.--91. Sed ipse videris cujus
partes agas, qui mea verba velut convitiosa et saeva
criminando, eos quos ad disputandum convenire non
vis, ad litigandum niteris excitare. Nolo enim dicere,
quia et te litigare delectat. Parcius quippe ac verecundius,
sed quasi ex obliquo mihi objicis, quae ad
me omnino non pertinent. Quid enim judicem de
Manichaeorum pestilentiosissima et Christianis omnibus
anathemanda vanitate, si tantum dicere solerem,
ac non etiam conscriptis libris multis multiplicibusque
testarer; ne sic quidem esset adversus me ullus
calumniae vestrae locus. Neque enim me Catholica
falso a vobis argui miraretur, a quibus totus christianus
orbis cum tot Ecclesiis etiam illis primis apostolico
labore propagatis, falsis criminibus accusatur.
Cum vero contra Manichaeos, qui me adolescentulum
aliquando deceperant, mea tanta scripta qui voluerit
legere possit, non usque adeo desipit, ut de me credat
potius verbis vestris, quam oculis et sensibus
suis.</p>
<p>CAPUT LXXX.--92. Sed <hi>epistolam,</hi> inquis, <hi>principis vestri, qua nescio quid de te scripsit, cum
te ordinari nollet, tenent non pauci nostrorum.</hi> 
Illam vero minime curarem, nec si ejus a quo scripta
dicitur, non perspicua pro nobis sententia legeretur,
illam calumniam falsitatemque condemnans: quanto
minus eam curat catholica Ecclesia, cujus causam
contra vos agimus, cui tot divinis testimoniis praesidenti,
nulla humana de quoquam homine testimonia
seu vera seu falsa, qua gaudet auferunt veritatem?
Desine talibus: unus homo sum, Ecclesiae inter nos
agitur causa, non mea; Ecclesiae, inquam, quae in
nullo homine spem ponere a suo didicit Redemptore.
Quanquam nec de me ipso vobis, etiamsi meam conversationem
nossetis, recte crederetur inimicis mihi.
Ad existimationem hominum magna testium qui me
noverunt, suppetit copia; ad Dei vero conspectum
sola conscientia, quam contra vestras criminationes
cum intrepidam geram, non me tamen sub oculis
Omnipotentis justificare audeo, magisque ab illo affluentem
misericordiae largitatem, quam judicii summum
<pb n="0546"/>
examen exspecto; cogitans quod scriptum est, <hi>Cum rex justus sederit in throno, quis gloriabitur castum
se habere cor? aut quis gloriabitur mundum se
esse a peccato 
 <note>(Prov. XX, 8, 9)</note>
            </hi>.</p>
<p>CAPUT LXXXI.--93. Sed quid ad rem cujus
inter nos vertitur quaestio, qualis ipse sim? cum in
area dominica sim stipula, si malus; granum, si bonus.
Vos tamen si grana essetis, paleam commixtam,
sicut admonet etiam ipse Cyprianus, ante tempus
ventilationis non refugeretis. Proinde nos, si quem
reperimus in vobis notum hominem malum, recte
vobis objicimus. Ibi enim tota defensio vestra consistit,
quia propterea vos separastis, ne alienorum
peccatorum contagione periretis: unde novum genus
areae vos fecisse gloriamini, aut quae solum triticum
habeat, aut in qua solum triticum appareat, cui non
sit necessarius ventilator, sed perscrutator. Nam et
Parmenianus vester praeclaram vestram munditiam
velut immunditiae nostrae a contrario comparans, ausus
est interponere sententiam prophetae Jeremiae <note>(Lib. 3 contra Epistolam Parmeniani, n. 17)</note>,
ubi ait, <hi>Quid paleae 
 cum tritico <note>(Jerem. XXIII, 28)</note>
            </hi>? Quod ille
dixit, ut ipsa indicat lectio, adversus eos qui divinis
oraculis sua somnia coaequabant. Arrogantia tamen
vestra et horrenda superbia Parmeniani litteris declaratur,
ubi vos contra Scripturas divinas, et contra
monita Cypriani, ante ultimam ventilationem quam
mundus exspectat, tanquam purgatum a palea triticum
praedicavit.</p>
<p>CAPUT LXXXII.--94. Quid ergo dignius adversus
hanc fallacissimam elationem, quam causa Maximianensium,
vobis potuit procurari? Quaecumque in nos
dicere tanquam in traditores soletis, in Maximianenses,
quos recepistis damnatos, quando damnati sunt,
graviora dixistis. De imperatoribus nobis tanquam
persecutoribus facitis invidiam: vos apud judices,
quos ipsi imperatores miserunt, Maximianensibus
persecutionem fecistis. Baptismum Ecclesiae dari
extra Ecclesiam non posse contenditis: vos Baptismum,
quem in crimine schismatis Maximianenses
dederunt, in receptis eis quibus dederunt, non rescidistis.
Si haec pro pace unitatis fieri debuerunt,
unde nos accusetis non invenitis: si autem non debuerunt,
non nos accusetis, nisi vos ipsos damnaveritis.
Nolo te per multa distendas; nam et ego
possem breviter ea quae contra te dicta sunt, in memoriam
revocare: sed hinc solum cogita, Maximianensium
causam tibi ante oculos pone; si de hac
nobis respondere potueris, aggredere caetera; si autem
non potueris, melius quiescas quam calces adversus
stimulum jacias.
</p>
        </div3>
      </div1>

<div1>
        <head> <hi>LIBER QUARTUS.</hi> Ad omnes rursum Epistolae Cresconii partes respondet, objectiones ipsius et calumnias singillatim ex sola Maximianensium causa refellens.</head>

<pb n="0547"/>
<p>
          <pb n="0547"/>CAPUT PRIMUM.--1. Quamvis jam tribus nec
parvis voluminibus epistolae tuae, Cresconi, diligenter
satisque responderim, qua Petiliani litteras contra
mea scripta, quibus refellebantur, defendendas putasti:
tamen etiam hoc breviori opere institui de sola
causa Maximianensium tecum agere, et ex hac una
ostendere omnia quae in illa epistola posuisti, quam
frustra, quam inaniter dixeris. Neque enim contemnendum
est beneficium Dei, quod et ad nostrae dispensationis
compendium, et ad vestrae correctionis,
si sapiatis, adjutorium praestare dignatus est: qui
nescientibus vobis, neque id agentibus nobis, ita vestrorum
episcoporum mentibus dominatus est, ut qui
orbem christianum per communionem Sacramentorum
maculatum peccatis criminabantur alienis, quamvis
etiam ipsis falsis et non probatis, in Maximiani
causa cogerentur fateri, eorum quos damnaverunt,
peccatis non fuisse maculatos in una Sacramentorum
communione constitutos, eos quibus tanquam innocentibus
ad revertendum dilationem dederunt, et si
non ordinatoribus Maximiani, tamen in ejus parte constitutis
damnatoribus Primiani: et qui Baptismum
Christi nolebant agnoscere, nec in eis Ecclesiis datum
quas Apostolorum labor propagavit atque fundavit,
contendentes extra unam Ecclesiam Baptismum dari
non posse, nosque culpantes quod per eos datum Baptismum
non rescinderemus, quos esse in vera Ecclesia
negaremus, susciperent in Maximiani sacrilego
schismate baptizatos, et in eis Baptismum rescindere
non auderent: et qui de legibus christianorum imperatorum,
quibus eorum perversitas corrigenda praecipitur,
nos tanquam crimine persecutionis accusant,
adirent judices ab ipsis imperatoribus missos, et Maximianum
ac socios ejus apud eos graviter accusarent,
et concilium quo eos damnaverunt, gestis proconsularibus
allegarent, ac jussiones quibus illi sedibus
pellerentur, efficacissimas impetrarent. His omnibus
a se gestis, adhuc nebulas imperitis conantur offundere:
non solum Scripturis sanctis, et priorum rerum
gestarum quando se ab unitate separaverunt multis
certisque documentis, verum etiam recentissimis suis
factis et exemplis evidentissime superati.</p>
<p>CAPUT II.--2. Hinc ergo tantum agam, hinc ad
omnes epistolae tuae partes, quantum Dominus me adjuvat,
sine ulla difficultate, imo cum magna facilitate
respondeam. Ac primo illud quod tibi ipse contrarius
eloquenter eloquentiam vituperare voluisti, tanquam
esset veritatis inimica, et patrona potius falsitatis, ut
eo modo me quasi eloquentem cavendum atque fugiendum
ostenderes imperitis: si revera tanta esset
eloquentia mea, quantum mihi, quamvis accusatorie,
tribuis; nonne recitato decreto concilii Bagaiensis,
<pb n="0548"/>
quo, sicut ibi scriptum est, <hi>Maximianum fidei aemulum,
veritatis adulterum, Ecclesiae matris inimicum,
Dathae, Chore, et Abiron ministrum, de pacis gremio
sententiae fulmen excussit,</hi> laudare eloquentiam cogereris?
Porro si mihi materies illa proponeretur, quando
possem dicere, <hi>Licet viperei seminis noxios partus
venenati uteri alveus diu texerit, et concepti sceleris uda
coagula in aspidum membra tardo se calore vaporaverint;
tamen conceptum virus evanescente umbraculo
occultari non potuit. Nam etsi sero, publicum facinus et
parricidium suum feta scelerum vota pepererunt?</hi> Quando
me in haec verba exquirenda coarctarem? quando
in exprimenda provolverem? quando tanto impetu,
tanto sonitu in odium noxiorum lectoris vel auditoris
animum concitarem? Num ideo haec in quos dicta sunt,
minus veraciter dicta sunt? Num hac eloquentia tanti
concilii fides minuitur, vel labefactatur auctoritas?
Nempe illud quo visum est eloquentius, eo potissimum
electum est, quod omnes esse suum vellent, quo
uno trecentorum et decem ora tacentia personarent.
Ecce eloquentia quam vituperasti, quam velut seditiosam,
et graeco etiam nomine malitiose artificiosam,
detestandam, vitandamque monuisti, tantum
permulsit tot episcopos tuos, ut in plenario concilio
suo nollet suam quisque proferre sententiam, sed
unam quae ab uno dici disertius ornatiusque potuit,
eam cuncti facerent suam. Liceat igitur nobis sine
invidia non usquequaque impolite contra errores hominum
disputare, si licuit tot ac tantis episcopis vestris
ipsos homines tam diserte ornateque damnare.</p>
<p>CAPUT III.--3. Illud etiam quod studium pro
veritate certandi, quia saepe voluimus cum vestris
conferre, ut errore sublato, fraterna charitas pacis
vinculo necteretur, contentionis et animositatis vitioso
nomine reprehendis: nonne melius, obsecro te,
causa veritatis et unitatis pacificis verbis et pacatioribus
locis inter episcopos ageretur, quam in foro ab
episcopis per advocatos litigaretur? quod a partibus
Primiani Carthaginensis episcopi vestri adversus Maximianum,
et adversus eos qui cum illo Bagaiensi
concilio damnati sunt apud legatum Carthaginis, et
apud quatuor vel amplius proconsules factum est.
Certe in collatione disputationis hoc cavendum est,
ne prorumpatur in litem, et caveri a modestis ac mitibus
et potest, et solet: cum vero advocatis utrinque
luctantibus in foro controversia vertitur, jam procul
dubio litigatur. Neque hoc in vestris reprehendo, si
ad hoc non amore litigandi, sed consulendi necessitate
compulsi sunt: verumtamen admoneo te bono
<pb n="0549"/>
ingenio praeditum virum, ut advertas, ut sentias, ut
intelligas eos qui forensem strepitum et judiciaria
jurgia, quibus accusatos convincerent, et expellerent
quos in concilio jam damnaverant, non declinaverunt,
sed susceperunt et exercuerunt, multo nobiscum facilius
pacifice conferre potuisse, nisi mallent causam
malam cooperire excusatione, quam disputatione
finire.</p>
<p>CAPUT IV.--4. Jam vero quod antequam venias
ad sermonem meum quo reprehendi Petilianum, a me
interim quaeris a quo te baptizari conveniat, utrum
ab eo potius quem et ego Baptismum habere confirmo,
an ab eo quem tuus hoc non habere contendit:
haec etiam quaestio per Maximiani causam de vana imperitorum
loquacitate sublata est, quantum quidem
ad vos attinet; nam apud ipsos Maximianenses adhuc
manet. Vestri enim, damnato propter sacrilegium
schismatis Maximiano, quem diaconum suum Primianus
damnaverat, et per quem conspirantibus adversum
se plurimis collegis damnatus fuerat, continuo
cum eo duodecim ordinatores ejusdem Maximiani eadem
sententia damnaverunt. Ex quibus duos, Praetextatum
Assuritanum et Felicianum, cum eos in judicio
proconsulari accusassent, cum Bagaiensi concilio
damnatos allegata per advocatos eadem sententia demonstrassent,
cum jubente proconsule locis quos tenebant,
pellere conati, minime valuissent; sic postea
susceperunt, ut cum eis in honoribus eorum integris
communicarent, et simul in pacem redactis populis
eorum, ex his quos in schismate baptizaverant, nullum
rebaptizarent.</p>
<div3>
          <head>5.</head>
          <p>
 Exstat decretum Bagaiensis concilii, allegatum
apud proconsulem, advocato prosequente Nummasio,
cum ageret ut Primiani communioni Membresitana
ecclesia traderetur expulso Salvio, qui eam tenebat
antiquitus, ubi episcopatum meruerat in parte Donati.
Sed pellendus propterea petebatur, quia eum
damnatum Bagaiensi concilio recitabat inter duodecim
Maximiani ordinatores, quos idem Nummasius in numero
errans undecim dicit. Hanc Nummasii postulationem
recitavit postea Titianus, expresse ac nominatim
agens apud eumdem proconsulem adversus
Praetextatum et Felicianum: cujus advocati verba ista
sunt. <hi>Sed suis,</hi> inquit, <hi>institutis iniquitas delectatur, et
semetipsum non deserit, cum semel praecipitata corruerit.
Idem namque Maximianus coeptam nutrit audaciam,
et alios sibimet consociat ad furorem. Inter quos etiam
Felicianus quidam, qui primo recta sectatus, depravationis
hujus attaminatione fuscatur, in Mustitana positus
civitate, Deo omnipotenti parietes consecratos, ecclesiam
venerandam quasi quadam obsessione credidit retinendam.
Hunc Praetextatus etiam in Assuritanis partibus
imitatur. Sed cum aequitatis tuae innotesceret potestati
consortium sacerdotum, jussisti, ut gesta testantur, exploso
omni contradictionis effectu, sacratissimis sacerdotibus
a profanis mentibus ecclesias vindicatas oportere
restitui.</hi> Deinde paulo post, ut idem advocatus
ostendat quid jussum sit, recitat Nummasii postulationem
quam supra commemoravi: in qua proconsul
<pb n="0550"/>
Nummasio cum dixisset, <hi>Lege episcopale judicium</hi>;
illud Bagaiense recitatum est, in quo Maximianus
damnatur his verbis: <hi>Maximianum fidei aemulum, veritatis
adulterum, Ecclesiae matris inimicum, Dathae,
Chore, et Abiron ministrum, de pacis gremio sententiae
fulmen excussit: et quod adhuc eumdem dehiscens terra
non sorbuit <note>(Num. XVI)</note>
            </hi>, <hi>ad majus supplicium superis
reservavit. Raptus enim poenam suam compendio lucraverat
funeris; usuras nunc graviores colligit fenoris, cum
mortuus interest vivis.</hi> Deinde in illos duodecim ordinatores
ejus ita profertur Bagaitana sententia: <hi>Nec
solum hunc,</hi> inquiunt, <hi>sceleris sui mors justa condemnat;
trahit etiam ad consortium criminis plurimos catena
sacrilegii, de quibus scriptum est,  « Venenum aspidum
sub labiis eorum; quorum os maledictione et amaritudine
plenum est, veloces pedes eorum ad effundendum
sanguinem. Contribulatio et calamitas in viis eorum, et
viam pacis non cognoverunt; non est timor Dei ante
oculos eorum</hi> »  <note>(Psal. XIII, 3)</note>. <hi>Nollemus quidem tanquam
e proprii corporis junctura praecidi; sed quoniam
tabescentis vulneris putredo pestifera plus habet in abscisione
solaminis, quam in remissione medicaminis, inventa
est causa salubrior, ne per cuncta membra pestilens
irrepat virus, ut compendioso dolore natum decidat
vulnus. Famosi ergo criminis reos, Victorianum Carcabianensem,
Martianum Sullectinum, Beianum Baianensem,
Salvium Ausaphensem, Theodorum Usulensem</hi>, <hi>Donatum Sabratensem, Miggenem Elephantariensem,
Praetextatum Assuritanum, Salvium Membresitanum,
Valerium Melzitanum, Felicianum Mustitanum, et Martialem
Pertusensem, qui funesto opere perditionis vas
sordidum collecta faeculentia glutinarunt; sed et clericos
aliquando Ecclesiae Carthaginis, qui dum facinori intersunt,
illicito incestui lenocinium praebuerunt; Dei praesidentis
arbitrio, universalis concilii ore veridico damnatos
esse cognoscite.</hi> 
 Post istorum damnationem, in
quibus leguntur Praetextatus Assuritanus et Felicianus
Mustitanus, cum quibus, ut ante dixi, proconsulis adversus
eos impetrata jussione concordaverunt; caeteris
in eodem Maximiani schismate constitutis, Primiani
etiam damnatoribus, tantum quia non interfuerant
Maximiani ordinationi, dilationem dederunt
in eodem Bagaiensi concilio certo diei termino definitam,
quae continetur his verbis: <hi>Eos autem,</hi> inquiunt, <hi>quos sacrilegi saeculi non polluere plantaria, hoc est,
qui a Maximiani capite proprias manus verecundo fidei
pudore retraxerunt, ad matrem Ecclesiam redire permisimus.
Quantum enim de reorum morte purgamur,
tanto de innocentium reditu gratulamur. Ac ne angustum
redeuntibus tempus spem salutis arctatae diei pressura
subducat, agnoscentibus quibus licet, manentibus 
 praecedentibus
statutis, universis usque ad diem octavum
calendarum januarii proxime futurarum agnitionis pandimus
januam, ut integri honoris ac fidei regressi habeant
<pb n="0551"/>
fundamenta: quam si quisquam ingredi nequiverit
pigra segnitia, sciat sibi ad omnes veniales aditus sua
voluntate viam esse subductam. Manebit enim circa eos
dicta sententia, et post praestitutum diem redeuntibus
fixa poenitentia.</hi> 
</p>
          <p>CAPUT V.--6. Ex his igitur omnibus quoniam
rediisse aliquos ad communionem vestram nec vos
negatis, et in tam recenti memoria, adhuc etiam viventibus
hominibus de quibus agitur, celeberrima et
clara notitia est, cum et illi quibus dilatio data est
(quandoquidem sicut verba concilii ejusdem satis indicant,
eos ad matrem Ecclesiam redire invitant, et
eorum tanquam de innocentium reditu gratulantur),
et illi quos cum Maximiano nulla interposita dilatione
damnaverunt, extra vestram Ecclesiam toto illo tempore
baptizaverint: sive usque ad diem dilationis
quando cum Maximiano communicabant, et in ejus
erant schismate constituti, sive etiam transacto dilationis
die, quando Titianus advocatus nominatim
Praetextatum et Felicianum pelli de basilicis postulabat,
cum quibus in honore integro Primianus postea
concordavit: quomodo audetis jam dicere unum Baptisma,
nisi in una Ecclesia dari non posse; cum ab
istis datum in sacrilego schismate Baptismum sine
ulla controversia cognoveritis, susceperitis, rescindere
non ausi fueritis? Nec tamen potestis dicere,
nihil vos praestitisse illis, quos in eodem Baptismo
suscepistis. Si ergo quaeram quid praestiteritis; procul
dubio respondebitis: Ne ipso sacrilegio schismatis
perirent; ne Baptismum Christi non ad praemium,
sed ad judicium, non ad salutem, sed ad perniciem,
sicut est militiae character in desertoribus, haberent:
praestitimus pacem, praestitimus unitatem, praestitimus
Ecclesiae societatem, ut eum per quem charitas
diffunditur in cordibus nostris, Spiritum sanctum accipere
mererentur, sine quo nemo pervenit ad regnum
coelorum, etiamsi Sacramentis omnibus legitimis
imbuatur. Haec responderetis veraciter, si veram
Ecclesiam teneretis. Verumtamen ad admonitionem
vestram sufficit, ut hoc vos accepturos intelligatis
in vera Ecclesia, quod eos quos in Maximiani sacrilego
schismate baptizarunt qui cum eis ad vos inde
redierunt, in vestra communione accepisse credidistis:
atque ita vos etiam accepto Baptismo Christi
esse puniendos, si unitatem catholicae Ecclesiae non
tenueritis, sicut in Maximiani schismate baptizatos
procul dubio puniendos non dubitaretis, si vestrae
communioni non copularentur, in quibus ad vos inde
venientibus non rescindendum Baptismum judicastis.
Vides itaque etiam hoc, quod te movebat de Baptismi
sacramento, in causa Maximianensium jam solutum.</p>
<p>CAPUT VI.--7. Jam nunc illa videamus, quibus
epistolam meam te refellere credidisti. Ac primum
quod interrogas, <hi>quare vestros Donatistas appellem,</hi> 
adjungens, <hi>quod Donatus non auctor et institutor Ecclesiae
<pb n="0552"/>
quae ante non fuerat, sed a Christo deductae et
antiquae unus ex episcopis fuerit:</hi> nonne attendis hoc
de se ipso et Maximianum dicere, ex cujus tamen
nomine universam ejus communionem appellatis?
Neque schisma quod fecit, ullo vocabulo a vobis vel
ab aliis sectis discernitis, nisi aut Maximianistas, aut
Maximianenses, aut quodlibet aliud, quod a Maximiani
nomine derivetur, aut certe simplicius et sine timore
grammaticarum ferularum, partem Maximiani nominetis.
Numquid hoc dicturus es, Maximianum a vestra
communione schisma fecisse, hoc autem a communione
catholica non fecisse Donatum? Sed Maximianus
non hoc dicit, qui Primianum potius et vos
omnes affirmat a parte Donati, in qua ipse permansit,
schisma fecisse, et recitat decreta conciliorum: primum,
quod apud Carthaginem a quadraginta et tribus
factum est, quo praedamnatus est Primianus; alterum,
quod Cebarsussi centum vel amplius vestri
tunc episcopi condiderunt, quo perfecte pleniusque
damnatus est. Cui talia documenta proferenti quid
respondebis, nisi majoris esse auctoritatis Bagaiense
concilium, in quo trecenti et decem eumdem Maximianum
et ejus socios damnaverunt, quando Primianus
non apud eos tanquam purgandus dicebat causam,
sed cum eis tanquam judex innocentissimus
considebat, proferebat sententiam contra Maximianum
et duodecim socios ejus quibus praesentibus
ordinatus est, et data dilatione tanquam innocentes
ad pacem propriam revocabat tot caeteros a quibus
ipse damnatus est?</p>
<p>CAPUT VII.--8. In hac vestra conflictione quid
vultis ut nos medii judicemus, quandoquidem nec
Maximiani, nec vestra communione detinemur? Quid,
inquam, hinc vultis judicemus, nisi contra duo concilia
quibus damnatus est Primianus, unum Bagaiense
posterius pro illo valere debere quo damnatus est
Maximianus, eo videlicet firmius id esse arbitrantes,
quo posterius potuit de prioribus judicare? Ecce in
hoc favemus vobis: alia nobis est cum Maximianensibus
causa, si ausi fuerint succensere. Favemus,
inquam, judicio tertio Bagaiensi quod factum est pro
Primiano contra Maximianum ejusque collegas, quo
posteriore potuerunt merito priora deleri. Quanquam
a duobus prioribus judiciis ad tertium nullam Primiani
vocem provocationis vel legimus, vel audimus,
nisi quod absens primo praedamnatus, secundoque
damnatus est. Sed etiam in Maximianum et socios
ejus absentes prolata est disertissima illa Bagaitana
sententia. Et hoc illi quadraginta et tres apud Carthaginem
modestius, cautius, diligentiusque se gessisse
testati sunt, quod ad eumdem Primianum non
semel, sed iterum ac tertio legatos miserunt, ut si ad
eos ipse venire nollet, ipsos ad se venire permitteret:
quo utrumque recusante, sicut scribunt, et eos
qui missi sunt, injuriosa repulsione tractante, necessitatem
sibi incubuisse asserunt, ut jam Ecclesiae
providerent; et sic nondum audentes ultimum praecipitare
<pb n="0553"/>
judicium, sed quodam praejudicio consulentes,
ut ei, si causae suae fideret, sequenti celebriori
concilio respondendi seseque purgandi relinqueretur
locus: quo cum venire noluisset, jam necessario putaverunt
esse damnandum sine ulla suspensione sententiae.
At vero in decreto Bagaiensis concilii, non
solum legatos ullos a Maximiano male tractatos non
legimus, sed nec missos legimus ut veniret: videmus
tamen levatum altare contra altare, et ordinatum
episcopum contra eum episcopum qui in cathedra
ubi fuerat ordinatus, ita sedebat, ut conventu sui populi
non desereretur, nec a caeteris pluribus episcopis
communio ejus dirimeretur, tantam commovisse
indignationem sacrilego schismate perpetrato, ut nec
ipsius Maximiani, nec ordinatorum ejus jam esset
ulterius differenda damnatio.</p>
        </div3>
<div3>
          <head>9.</head>
          <p>
 Haec cum ita sint, non vos tamen pro Caeciliano
talia permovent, contra quem manentem et populo
praesidentem, erecto altari contra altare, ordinatus
est Majorinus. Contra quem non a vobis duo, sicut
contra Primianum a Maximianensibus, sed unum
profertur judicium horrendae temeritatis festinatione
acceleratum. Qui non, sicut Primianus, noluit ad se
venire collegas, sed invitavit potius ut venirent;
quod nec ipsi in sui concilii decreto, quod contra
eum condiderunt, tacere potuerunt. Pro quo non
unum, sicut pro Primiano, sed quatuor posteriora
judicia recitantur. Ejus, non absentes, sicut
Primiani, sed praesentes sunt adversarii confutati,
apud eos judices, in quos judicaturos consenserunt;
apud ipsum etiam imperatorem Constantinum, apud
quem primum Caecilianum accusaverunt, apud quem
postea de judicibus episcopis, a quibus ille ipsam
causam voluit audiri, tanquam non recte judicantibus
questi sunt; ad quem rursus ab altero episcopali
judicio provocarunt, ut ipso etiam post unum et
alterum episcopale judicium inter partes cognoscente
superarentur: quorum non defuit etiam quarta convictio.
Nam cum in Caeciliani propriis criminibus
calumniatores inventi fuissent, et ei de Felicis Aptugnensis
ordinatoris ejus traditione quaestionem intulissent,
Felix etiam ipse purgatus est proconsulari
judicio, eodem ipso Constantino, ut causa ejus discuteretur,
jubente, quem illi assiduis interpellationibus
fatigabant. Haec Maximianenses adversus Primianum
non exercuerunt mala, nec toties victi sunt,
nec praesentes victi sunt, nec apud eos, quos ipsi
clegerunt, judices victi sunt: et tamen, quod manifestum
est, ipsi a vestra communione schisma fecerunt;
et hoc vestros a catholica communione fecisse
non vultis advertere; qua impudentia vanissimae animositatis,
<pb n="0554"/>
prorsus ignoro. Si enim omnia quae dicitis
de Caeciliano et Felice ordinatore ejus ideo vera esse
vultis, quia septuaginta ferme episcopi de hac re
judicaverunt; cur non vultis vera esse quae dicuntur
de Primiano, cum et inde primo quadraginta tres,
postea centum episcopi judicaverint, et prius praejudicium
posteriori judicio confirmaverint? Si autem
propterea illa crimina Primiani falsa esse censetis,
quia pro illo posterius contra inimicos ejus Bagaiense
concilium recitatur: cur non vultis crimina, quae
objecta sunt Caeciliano, falsissima confiteri, pro quo
posteriora tot judicia recitantur? Si Caecilianus, contra
quem semel fuerat ab illis septuaginta judicatum,
non debuit jam locum purgationis ab aliis judicibus
invenire: nec Primianus debuit, quem jam tanto
plures quam septuaginta, prima confirmantes, secunda
cognitione damnaverunt. Si autem bis damnato,
tertium quod jam pro illo factum est judicium sufficientissime
suffragatur: cur semel damnato non sufficere
ad absolutionem secundum, tertium, quartum,
quintumque judicium, nescio qua fronte ferrea,
contenditis? Quod si vos forte numerus movet, ut
ideo contra centum, a quibus damnatus est Primianus,
valere arbitremini Bagaiense concilium, quia
in eo trecenti et decem fuerunt: cur in tanto majori
numero episcoporum orbi terrarum consentire non
vultis?
</p>
          <p>CAPUT VIII.--10. Quod autem objicis Caeciliano
peccatum illud inexpiabile in Spiritum sanctum, de
quo Dominus ait, <hi>Non remittetur neque hic, neque in
futuro saeculo <note>(Matth. XII, 32)</note>
            </hi>: et nos possemus dicere,
Feliciano Mustitano, quem hodie cum Primiano
habetis episcopum, unum ex ordinatoribus Maximiani
damnatoribusque ipsius Primiani, a quo etiam in
sacrilego schismate baptizatos non rebaptizastis, peccatum
vos objecisse quod fit in Spiritum sanctum,
cui sacrilegium schismatis objicitis, sicut in Bagaiensis
concilii sententia declamatum est. Sicut enim vos
ideo putatis illo irremissibili reatu peccasse in Spiritum
sanctum, quos accusatis divinas Scripturas exurendas
persecutoribus tradidisse, quod easdem Scripturas
Spiritu sancto acti locuti sunt homines Dei <note>(II
Petr. I, 21)</note>: ita etiam nos non solum vestris potius
traditoribus quos gesta convincunt, hoc crimen possemus
objicere, sed et Feliciano, ut dixi, hoc vos
objecisse in crimine sacrilegi schismatis doceremus;
quia in Spiritu sancto servatur unitas dilectionis et
pacis, dicente Apostolo, <hi>Sustinentes invicem in dilectione,
studentes servare unitatem spiritus in vinculo
pacis <note>(Ephes. IV, 2, 3)</note>
            </hi>. Quam profecto violat, qui
schisma committit. Sed hunc reatum insolubilis aeternique
peccati, quod in Spiritum sanctum committitur,
nec vobis objicimus, quos correctos cum vivitis
sanari posse non desperamus; nec vestris, qui sanctos
Codices cremandos ignibus tradiderunt, nisi
<pb n="0555"/>
quod usque in finem vitae hujus ab unitate disjuncti,
cor impoenitens habuerunt. Nec Feliciano et Praetextato
hoc vos objecisse ostenditis, cum quibus postea
communicastis, qui in catena sacrilegii cum Maximiano
ad consortium criminis tracti, plenarii concilii
vestri ore veridico leguntur esse damnati, et post
diem dilationis, non quidem illis jam damnatis, sed
aliis tanquam innocentibus prorogatum, probantur
esse suscepti.</p>
<p>CAPUT IX.--11. Quod autem non tibi placet derivatio
nominis, ut a Donato Donatistae appellentur;
et censes latinae regula locutionis potius declinandum;
non aspernor admonitionem tuam: verumtamen
quaere grammaticos judices, apud quos cum
Maximianensibus de hac arte confligas, eosque convincas.
Jam enim nec ipsos volo Maximianistas vocare,
ne offendam tam eruditas aures tuas, qui
certe, quantum existimo, non ut ego, tibi facile
cessuri sunt, ut Claudianenses, vel quid aliud appellent,
quos Claudianistas appellaverunt, cum eos
Primiano in communionem receptos, inter alia,
quibus eum et praedamnaverunt et damnaverunt,
crimina posuerunt. Et simul recognosce hanc declinationis
regulam, non mihi soli, sicut reprehendis,
placuisse: sed fortasse me solum tibi in hac re, quae
ad causam non pertinet, tanta facilitate cessisse.</p>
<p>CAPUT X.--12. Quod vero me putasti vehementius
arguendum, quod cum dixerim, <hi>Donatistarum
haereticorum sacrilegum errorem,</hi> haeresim appellans,
quod tu schisma potius vis putari, eos tamen a sacrilegio
non expiatos in communionem recipiamus: tu
qui nos in hac causa tam graviter arguis, responde
quomodo expiaverint vestri sacrilegium Feliciani et
Praetextati, cum quibus postea communicaverunt,
episcopos eos sibi sicut antea fuerant copulantes atque
reddentes, nec quemquam eorum quos illi in
sacrilegio schismatis baptizaverant, denuo baptizantes.
An forte non erant sacrilegio maculati, sicut
quidam vestrum desipiunt, dicentes non eos in
Deum, sed in hominem peccavisse; sacrilegium vero
tanto est gravius peccatum, quanto committi non
potest nisi in Deum? Unde me disputatione tua non
ob aliud arguendum arbitratus es, quod sic suscipiamus
eos qui a vobis ad nos transeunt, nisi quia <hi>vestrum</hi> 
dixi <hi>sacrilegum errorem.</hi> Lege ergo Bagaiense
concilium. Nempe ista illic prima verba sunt: <hi>Cum
omnipotentis Dei et Christi ejus Salvatoris nostri voluntate
ex universis provinciis Africae venientes, in ecclesia
sancta Bagaiensi concilium gereremus, Gamalius, Primianus,
Pontius, Secundianus Januarius</hi>, <hi>Saturninus,
Felix, Pegasius, Rufinus, Fortunius, Crispinus,
Florentius, Optatus, Donatus, Donatianus, et caeteri
numero trecenti et decem, placuit Spiritui sancto qui in
nobis est, pacem firmare perpetuam, et schismata resecare
<pb n="0556"/>
sacrilega.</hi> Audis, advertis, attendis? <hi>Schismata,</hi> 
inquiunt, <hi>resecare sacrilega.</hi> Ergo non in hominem,
sed in Deum scelerata perversitate in eo schismate
solus Maximianus sacrilegii crimine tenebatur, cum
ista sententia diceretur. Lege paulo post quid dicant
de sociis ejus, inter quos istorum nomina, de quibus
agitur, scripta sunt. <hi>Nec solum hunc,</hi> inquiunt, <hi>sceleris sui mors justa condemnat; trahit etiam ad consortium
criminis plurimos catena sacrilegii.</hi> </p>
<p>CAPUT XI.--13. Quid est, vir disertissime?
quid habes quod dicas mihi? Lege sequentia, vide
inter plurimos quos trahit ad consortium criminis
catena illius sacrilegii, Praetextatum et Felicianum:
lego sacrilegos, video episcopos; quid agis, si non
probaveris expiatos? Nempe urgeris cedere veritati,
qua dicimus expiari vestros cum ad nos veniunt,
ipso vinculo fraternae pacis et charitatis cooperiri
peccata eorum, sicut scriptum est, <hi>Charitas cooperit
multitudinem peccatorum <note>(I Petr. IV, 8)</note>
            </hi>. Quid de
illis, quos a vestra communione separati, et Maximiano
in sacrilega illius catenae societate devincti
baptizaverunt, quos cum eis in eodem Baptismo in
pacem atque concordiam suscepistis? Respondebisne
aliquid, nisi eadem Sacramenta recte vos approbasse
in eis, quae nos quoque approbamus in vobis? Magis
enim tibi constabis, si ista responderis, et verbis
epistolae tuae non reluctaberis. In qua cum conareris
ostendere, non haeresim inter nos et vos, sed schisma
potius commissum esse, dixisti, <hi>nobis et vestris
unam esse religionem, eadem Sacramenta, nihil in
christiana observatione diversum.</hi> Neque enim gravius
quam his verbis repetitionem Baptismatis accusare
potuisti, quando seducti a nobis rebaptizantur a vestris,
in quibus eadem Sacramenta esse et sentis, et
dicis, et scribis. Qua igitur sceleris impudentia non
servatur in eis, quos in sancta unitate baptizat orbis
christianus, quod servatum est in eis, quos in sacrilego
schismate baptizarunt Praetextatus et Felicianus?
Causam itaque nostram, quam vobiscum habemus,
vestro jam judicio terminastis, cum eos qui a vobis
damnatione percussi sunt, qui populos ne ad vos
accederent, instantissime monuerunt, qui post vos
etiam baptizandum esse censuerunt, cum eis quos
extra vestram communionem in sacrilegio schismatis
constituti baptizaverunt, sine ulla degradatione,
sine Baptismi iteratione, in altaris concordiam suscepistis,
et nulla re alia ab illo scelere sacrilegii, nisi
sancto igne charitatis expiatos esse credidistis. Quod
vere fieret, si vos eamdem charitatem in vera unitate
teneretis.</p>
<p>CAPUT XII.--14. Sed tamen videamus etiam de
verbis epistolae Petiliani, quam contra me defendere
voluisti, quomodo te exuas in hac causa Maximianensium,
de qua nunc sola statui agere adversum litteras
<pb n="0557"/>
tuas. Posuit certe ille ista verba sua: <hi>Conscientia,</hi> ait, <hi>sancte dantis attenditur, quae abluat accipientis.</hi> 
 Cui
ego: <hi>Quid si,</hi> inquam, <hi>lateat dantis conscientia, et forte
maculosa sit? quomodo poterit accipientis abluere conscientiam?</hi> 
Hanc tu inevitabilem quaestionem, quia in
verbis Petiliani omnino non solvitur, tuis solvere aggressus
es, et dixisti, non contra me, sed contra illum
quem defendere voluisti. Ille quippe ait, <hi>Conscientia
dantis attenditur, quae abluat accipientis:</hi> tu
vero fassus, latentem conscientiam videri non posse,
sic eam dixisti attendi, ut non videatur ipsa, sed quid
de illa notum sit in publica fama. Unde colligitur,
verum jam non esse quod conscientia dantis abluat
accipientis conscientiam: sed fama ejus abluit secundum
te; quae utique fallit intuentem, cum de pessimo
loquitur bona, de adultero casta, de sacrilego religiosa.
Tunc enim abluit, quando mentitur. Nam si
de occulto scelerato fama verum loquatur, tunc non
abluit, sed maculat eum qui ab illo acceperit Baptismum.
Ac per hoc fama ista, quam patronam tam
malae causae adhibere voluisti, vide qualis sit, quae
mendax abluit, et verax polluit: ut scilicet mirifica
tua disputatione, tunc apud eam non sit aqua mendax,
quando ipsa sit mendax.</p>
<p>CAPUT XIII.--15. Sed quid hinc opus est diutius
loqui, cum Felicianus hodie sedeat inter episcopos
vestros, qui cum ab eis disjunctus esset, et Maximiano
in catena sacrilegii cohaereret, quoscumque
baptizavit, nemo post eum rebaptizavit? Quaero a
Petiliano cujusmodi habuerit tunc ille conscientiam.
Ei lego decretum Bagaiensis concilii, ubi scriptum
est: <hi>Nec solum hunc sceleris sui mors justa condemnat;
trahit etiam ad consortium criminis plurimos catena
sacrilegii, de quibus scriptum est,  « Venenum aspidum
sub labiis eorum, quorum os maledictione et amaritudine
plenum est</hi> »  <note>(Psal. XIII, 3)</note>. Inter hos enim
plurimos etiam Felicianus annumeratur, qui talibus
labiis et tali ore baptizavit: horum aliquem non respuistis,
non rescidistis, non destruxistis; et quia
verbis evangelicis, in nomine Patris et Filii et Spiritus
sancti, per qualemlibet linguam atque conscientiam
consecrata est aqua, non mendacem, sed veracem
agnovistis atque recepistis. A te autem quaero
de isto Feliciano, cujus tam mala, cum in catena sacrilegii
baptizaret, fuerat conscientia, quid erat tunc
in publica fama? Atque ipsum concilium identidem
recito, ubi scriptum est: <hi>Famosi ergo criminis reos
Victorianum Carcabianensem,</hi> et inter caeteros quos
repetere piget, <hi>Praetextatum Assuritanum, et Felicianum
Mustitanum, qui funesto opere perditionis vas sordidum
collecta faeculentia glutinarunt,</hi> paulo post, <hi>plenarii concilii ore veridico damnatos esse cognoscite.</hi> </p>
<p>CAPUT XIV.--16. Quid ad ista respondes? Si
<pb n="0558"/>
non baptizat a vestra communione separatus: lego
baptizasse cum Maximiano ad consortium criminis
tractos. Si non baptizat qui peccat in Deum: lego
baptizasse catena sacrilegii colligatos. Si conscientia
sancte dantis attenditur, quae abluat accipientis:
lego baptizasse morsibus aspidum venenosos. Si
conscientia dantis ut possit abluere, publica fama
ejus attenditur: lego baptizasse famosi criminis reos.
Manet adhuc in corpore Felicianus, cum illo sunt
omnes ab illo in sacrilegio schismatis baptizati, in
communionem autem vestram recepti, nec ab ullo
rebaptizati. Contra Petilianum, baptizavit sacrilega
conscientia maculosus; contra te, baptizavit famosi
criminis reus. Qua ratione vos, quaeso, defenditis,
nisi ut quod et nos dicimus, vestris factis convicti
aliquando dicatis, quod nec conscientia, nec fama
dantis abluat accipientis conscientiam, sed fides accipientis
ipsius, dantis autem Dei gratia, non hominis:
quod si et conscientiae bonae interrogatio in accipiente
non fuerit, fidesque ipsa vel tota, vel ex
parte aliqua vacillaverit, mores hominum esse corrigendos,
non sacramenta destruenda, quae non alia
vel similia, sed tu omnino eadem confiteris: sicut
eorum quos Felicianus et Praetextatus in sacrilego
schismate baptizarunt, vitam et voluntatem corrigendam
existimastis, ne in illo schismate sacrilego
permanerent; non violandum Baptismum, licet indignissimis
per indignissimos ministratum?</p>
<p>CAPUT XV.--17. Frustra igitur ore maledico conscientiam
nostram tanquam publicatam atque damnatam
crimine thurificationis, traditionis, persecutionis,
accusare voluisti, ut ex hoc velut probares nos
Baptismum dare non posse: cum et falsa jactetis; et
quomodocumque se illud habeat, certe Maximianensium
sacrilegii crimine damnata conscientia dare potuit
Baptismum, quem rescindere timuistis, et quem
dari etiam a persecutoribus posse per vos quoque
ipsos docetur, qui eosdem Maximianenses acerrime
persecuti non solum baptizatis, sed vos solos baptizare
debere contenditis.</p>
<p>CAPUT XVI.--18. Dicis in Lege scriptum, <hi>Oleum
peccatoris nolo ungat caput meum <note>(Psal. CXL, 5)</note>
            </hi>. Quod
neque ita scriptum est, nec sicut putas intelligendum.
Sed numquid non est oleum peccatoris oleum sacrilegorum
Praetextati et Feliciani? Dicis item scriptum
esse, <hi>Qui baptizatur a mortuo, quid ei prodest lavatio
ejus <note>(Eccli. XXXIV, 30)</note>
            </hi>? Quod nec diligenter attendis,
nec ex ipsa circumstantia lectionis quid sit intelligis.
Verumtamen intende quid sonet disertissima illa Bagaitana
sententia: <hi>Optata quidem,</hi> inquit, <hi>pacis et
concordiae est juncta germanitas; sicut scriptum est,
 « Justitia et pax osculatae sunt invicem</hi> »  <note>(Psal. LXXXIV,
11)</note>: <hi>sed veridica unda in asperos scopulos nonnullorum
naufraga projecta sunt membra, Aegyptiorum
admodum exemplo pereuntium funeribus plena sunt littora,
<pb n="0559"/>
quibus in ipsa morte major est poena, quod post
extortam aquis ultricibus animam, nec ipsam inveniunt
sepulturam.</hi> Isti ergo non solum mortui, verum etiam,
quod est gravius, insepulti, quomodo baptizare potuerunt?
Quomodo profuit lavatio eis, qui ab his
mortuis baptizati sunt, quos in eodem lavacro susceptos
denuo non lavistis, si ut putas illud intelligendum
est? Nam quod in epistola mea, cui respondere
tibi videris, putas quod idoli cultorem tanquam gravissimi
peccati reum tantummodo exceperim <note>(Lib. 1
contra Litteras Petiliani, n. 10)</note>; et instas vehementer,
ut probes nullum excipi peccatorem in eo quod
scriptum esse dicis, <hi>Oleum peccatoris nolo ungat caput
meum:</hi> Felicianum et Praetextatum respice,
utrum peccatores non fuerint, quando sacrilegii catena
cum Maximiano pertrahi a tam magno concilio
dicebantur. Aude asserere, aude contendere, aude
saltem dicere, peccatores quidem fuisse, sed occultos,
quos ibi lego famosi criminis reos. Quanquam etsi
leviter peccavissent, etsi latuissent; tu hoc testimonio
quod ponis de oleo peccatoris in ista suggestione,
extorquere conaris, nullum excipi peccatorem. Ubi
eritis, si ita est? quo fugietis? in quibus vos latebris,
cum vestris sacrilegis, cum vestris famosi
criminis reis, cum vestris cadaveribus insepultis, abscondere
poteritis?</p>
        </div3>
<div3>
          <head>19.</head>
          <p>
 Dicis, cum objicitur, <hi>qua nobis licentia jus Baptismi
vindicemus, quod non de merito actuum, non de
vitae innocentia tractemus, sed cuicumque licere dicamus,
et quasi praejudicatis criminibus rei</hi>, <hi>dum et peccatoribus
inesse baptizandi facultatem volumus ostendere,
nos aperte peccasse fateamur:</hi> quasi propter merita
nostra contra Deum nobis loquendum sit, ut quam
justi sumus, tam justum Baptismum esse faciamus;
cum et nulli hominum de sua justitia praesumendum
sit; et hinc maxime Baptismum Christi probemus
esse, non hominum, quia non fit varius humanorum
varietate meritorum. Unde uberius disputarem, nisi
a vobis dato compendio magis uterer. Suscepto enim
Baptismo, neque destructo, quem Maximianenses dederunt,
aspides, viperae, parricidae, cadavera Aegyptia,
et quidquid aliud in eos Bagaiensis concilii, ut
nostra causa facillima fieret, ore grandiloquo declamatum
est; satis et ipsi judicastis, non eorum meritis
a quibus ministratur, nec eorum quibus ministratur,
constare Baptismum, sed propria sanctitate atque
veritate, propter eum a quo institutus est, male
utentibus ad perniciem, bene utentibus ad salutem.
</p>
          <p>CAPUT XVII.--20. Miror autem quomodo etiam
tibi persuaderi potuerit, ut in tua disputatione mentionem
faceres Cypriani, cujus litteris etiam ipsis quas
ejus esse dicitis de Baptismo destruendo, qui apud
haereticos vel schismaticos datur, tota causa vestra
subvertitur. Sed hoc adversus Maximianenses, vel
alios qui Baptismum sive apud nos, sive apud vos
datum non suscipiunt, agere debemus: vos autem jam
causam istam mira facilitate finistis, jam Baptismum
in sacrilego schismate Maximiani datum cum Praetextato
<pb n="0560"/>
et Feliciano in eorum populis suscepistis, jam
contra Cypriani quas dicitis litteras, et quibuscumque
aliis hoc visum est, sine ulla dubitatione fecistis. Nam
quod dicis, Orientales ideo vestrorum communione
discretos, quia postea nobis consentiendo, judicium
suum quod habuerunt de Baptismo rescindere maluerunt:
si hoc ab aliquibus paucis Orientalibus factum
est (quod quidem interest utrum possit ostendi),
profecto suum judicium correxerunt; et vos suscepto
Baptismo qui datus est in schismate Maximiani, antiquam
vestram sententiam rescidistis, tamen vobiscum
estis, et cum Orientalibus esse non vultis.</p>
<p>CAPUT XVIII.--21. Sed videlicet invenisse tibi
videris ubi tuam eloquentiam dilatares, cum ad id
quod ego in epistola mea posui, <hi>Sive a fideli, sive a
perfido dispensatore sacramentum Baptismi quisque percipiat,
spes ei omnis in Christo sit <note>(Lib. I contra Litteras
Petiliani, n. 7)</note>
            </hi>: exclamas et dicis, <hi>O praeclarum
sacerdotis imperium! o laudabilia boni patris praecepta
justitiae! Nihil,</hi> inquit, <hi>inter fidelem perfidumque discernas,
idem tibi pius atque impius videatur: nihil prodest
bonis moribus vivere; quia quidquid justo licet,
potest et injustus implere. Quid hoc praecepto dici iniquius
potest: Purificet alium maculosus, abluat sordidus,
emundet immundus, det infidelis fidem, criminosus faciat
innocentem?</hi> Haec certe verba tua sunt, quibus sententiam
meam reprehendis; cum hoc ego omnino non
consenserim, neque scripserim: quoniam et inter
fidelem perfidumque plurimum distat non ad Sacramentum,
si hoc uterque habet, sed ad meritum, quia
hoc alter ad salutem habet, alter ad poenam: nec quidquid
justo licet, potest et injustus implere; quia
et si potest injustus baptizare, non tamen potest in
regnum coelorum injustus intrare: nec purificat vel
abluit vel emundat, nec innocentem facit quemquam
qui ei ministrat Baptismum, sed dantis Dei gratia, et
percipientis bona conscientia. Sed tu aspice utrum nihil
inter Primianum Felicianumque distaret, cum Primianus
inter trecentos decem sedetet, a quibus ille dicebatur, <hi>quod venenum aspidum esset sub labiis ejus, et veloces
haberet pedes ad effundendum sanguinem, et contribulatio
et infelicitas in viis ejus, et viam pacis non agnosceret,
nec esset timor Dei ante oculos ejus 
 <note>(Psal. XIII,
3)</note>
            </hi>: utrum tunc non esset maculosus, immundus, sordidus,
qui <hi>vas sordidum collecta foeculentia glutinavit;</hi> 
non infidelis, <hi>venenum aspidum sub labiis habens;</hi> non
criminosus, <hi>famosi criminis reus.</hi> Et tamen et ipse cum
Primiano nunc vester episcopus sedet: et quos tunc
baptizavit, nusquam postea lotos vobiscum nunc habet.</p>
<p>CAPUT XIX.--22. Et adhuc pugnatis adversus
veritatem, nec conceditis ut <hi>Christus semper det fidem,
Christus sit origo christiani; in Christo radicem christianus
infigat, Christus christiani sit caput <note>(Lib. 1 contra
Litteras Petiliani, n. 6)</note>
            </hi>. Quibus verbis meis in illa
epistola contra Petilianum positis, tua verba subjungis,
et dicis: <hi>Hoc et nos suademus, hoc volumus; sed
quaerimus per quem hoc melius fiat.</hi> Nec attendis hoc
non suadere Petilianum, cui tunc respondi, et cujus
epistolam adversus responsionem meam defendere
<pb n="0561"/>
atque affirmare conaris. Ille quippe dixit aperte: <hi>Conscientia sancte dantis attenditur, quae abluat accipientis;
nam qui fidem a perfido sumpserit, non fidem
percipit, sed reatum.</hi> 
 Dic mihi quem locum Christo
reliquerit ad abluendum conscientiam baptizati; aut
a quo fidem percipiat baptizatus, quando conscientiam
dantis dicis attendi quae abluat, et non fidem
percipere, sed reatum, qui fidem sumit a perfido.
Tu quidem succumbere videris tanto ponderi veritatis,
et dicis hoc te suadere, et hoc velle, ut Christus
det fidem, atque ad ineundam vitam novam Christus
abluat christianum; quaeris autem per quem
melius fiat, quod sine ministro fieri non oportet.
Petilianus tamen non dixit, Conscientia ministrantis
attenditur, per quam Christus abluat accipientis, aut
per quam Christus det fidem: sed ipsa conscientia
dantis, voluit accipientis ablui conscientiam. Nec
dixit, Quisquis fidem per perfidum sumpserit, non
fidem percipit, sed reatum; ut a Christo quamvis per
alium sumere videretur: sed omnino dixit, <hi>A perfido
sumpserit.</hi> Atque ad hoc, quasi probaret, adjunxit, <hi>Omnis enim res origine et radice consistit; et si caput
non habeat aliquid, nihil est:</hi> 
 ipsum scilicet ministrum,
cujus conscientiam dixit attendi, non per quam Christus
abluat, sed quae abluat accipientis, ipsum prorsus
ministrum originem, radicem caputque faciens baptizati.</p>
<p>CAPUT XX.--23. Proinde hoc loco, non Petiliano,
cujus verba non defendisti, sed tibi respondeo,
qui pro tua sententia nescio quid aliud, non quod
ille, dixisti. Tu enim, sicut scribis, hoc vis, hoc
suades, ut non, sicut dixit, conscientia sancte dantis
abluat accipientem, vel accipienti det fidem, neque
ut ipsa sit origo et radix caputque credentis; sed per
ipsam Christus abluat, per ipsam Christus det fidem,
per ipsam Christus sit origo christiani, per ipsam in
Christo radicem christianus infigat, per ipsam Christus
christiani sit caput. Ideo enim quaeris per quem
melius fiat, quod a Christo fieri concedis: ubi et tu,
quantum video, non negas hoc fieri posse etiam per
ministrum malum, sed dicis melius posse per bonum.
Quid est enim aliud quod dicis, <hi>Hoc et nos suademus,
hoc volumus; sed quaerimus per quem melius fiat?</hi> Ac
per hoc abluit Christus et per maculosam non sancte
dantis, sed melius per mundam sancte dantis conscientiam:
dat fidem Christus et per ministrum malum,
sed melius per bonum: fit Christus origo christiani
et per dispensatorem infidelem, sed melius per fidelem:
christianus radicem figit in Christo etiam per
colonum reprobum, sed melius per probum: potest
Christus esse caput christiani et per Felicianum, sed
melius existimas per Primianum.</p>
        </div3>
<div3>
          <head>24.</head>
          <p>
 Parva itaque inter nos in hac re, aut fortasse
nulla dissensio est. Nam et ego dico, melius per
bonum ministrum quam per malum dispensari Sacramenta
divina: verum hoc propter ipsum ministrum
melius est, ut eis rebus quas ministrat, vita et moribus
<pb n="0562"/>
congruat; non propter illum qui etiamsi incurrerit
in ministrum malum dispensantem veritatem,
securitatem accipit a Domino suo monente ac dicente, <hi>Quae dicunt, facite; quae autem faciunt, facere nolite:
dicunt enim, et non faciunt 
 <note>(Matth. XXIII, 3)</note>
            </hi>. Addo
etiam ad hoc esse melius, ut ille cui ministratur,
ministri boni probitatem ac sanctitatem diligendo
facilius imitetur: sed non ideo veriora et sanctiora
sunt quae ministrantur, quia per meliorem ministrantur.
Illa namque per se ipsa vera et sancta sunt
propter Deum verum et sanctum cujus sunt: et ideo
fierit potest ut accedens ad societatem populi Dei,
alium inveniat a quo facile baptizetur, alium eligat
quem salubriter imitetur. Certus est enim sanctum esse
Sacramentum Christi, etiamsi per minus sanctum,
vel non sanctum hominem ministratum est; se autem
ejusdem ipsius Sacramenti sanctitate puniri, si indigne
acceperit, si male usus fuerit, si non ei convenienter
et congrue vixerit.
</p>
          <p>CAPUT XXI.--25. Nam quaero abs te, Si forte
quem Primianus in vestra communione baptizavit,
pessime vivat, quem vero Felicianus in Maximiani
schismate baptizavit, optime vivat, cuinam eorum
patere existimas regnum Dei? utrum ei quem baptizavit
secundum te bonus malum, an ei qui baptizavit
secundum Bagaiense concilium sacrilegus religiosum?
Sed forte dicis, et verum dicis, Non potest esse religiosus
in schismate constitutus. Assentio: verumtamen potest
esse in vestra communione sacrilegus vel occultus,
a Primiano, quem religiosum creditis, baptizatus.
Porro, si ille quem Felicianus in catena sacrilegii
baptizavit, relicto schismatis sacrilegio ecclesiastica
communione corrigeretur; numquid audes dicere
quod melior in illo Baptismus fieret, quamvis negare
non audeas ipsum hominem fieri potuisse meliorem?
Hoc enim et ipso facto judicastis; quandoquidem illos
omnes, quos Felicianus et Praetextatus in damnato
et detestato a vobis sacrilegio schismatis baptizaverunt,
cum illis ad vos redeuntibus sine ulla
destructione vel repetitione Baptismi suscepistis. Si
autem quod dixisti, <hi>sed quaerimus per quem melius
fiat,</hi> comparativum gradum pro positivo posuisti; sic
dicens, <hi>Quaerimus per quem melius fiat;</hi> ac si diceres,
Quaerimus per quem bene fiat, volens intelligi per
malum ministrum male fieri: non te verbo urgeo,
sed admoneo potius te dicere debuisse, Quaerimus per
quem fiat, quam, Quaerimus per quem bene fiat: quasi
posset fieri ut non bene Christus det fidem, non bene
sit Christus origo caputque christiani, non bene radix
figatur in Christo. Aut enim non fit, aut si fit, procul
dubio bene fit.</p>
        </div3>
<div3>
          <head>26.</head>
          <p>
 Verumtamen ista tractamus, ne propter malos
dispensatores, non tamen suorum, sed dominicorum
Sacramentorum, quos necesse est usque ad tempus
ventilationis areae dominicae commisceri, deseratur
ipsa unitas frumentorum. Schisma autem facere ab
unitate Christi, aut in schismate esse, profecto malum
est, et magnum malum: nec omnino fieri potest
ut Christus det schismatico, non fidem, sed sacrilegum
<pb n="0563"/>
errorem; aut in Christo radicem schismaticus
fixerit, aut schismatico Christus sit origo et caput:
et tamen Baptismum Christi si dederit, datum erit;
si acceperit, acceptum erit; non ad vitam aeternam,
sed ad poenam aeternam, si in eo sacrilegio perseverarit;
non in malum convertendo bonum quod habet,
sed malo suo bonum habendo quamdiu malus habet.
</p>
          <p>CAPUT XXII.--27. Quaeris forte ut hoc probem:
quid aliud tibi dicam, nisi quod hoc opere institui?
Bagaiense decretum lege, Felicianum et Praetextatum
intuere: schismatici dederunt, utrique a vobis recepti
et collecti sunt; nec illi degradati, nec illi rebaptizati.
Jam certe non quaeris utrum fiat melius per
justum ministrum, an per injustum: quoniam non
ideo est Baptismus melior quem dedit Primianus secundum
vos justus, quam ille quem dedit Felicianus
injustus. Certe jam intelligere cogeris quomodo Apostolus
dixerit, <hi>Neque qui plantat est aliquid, neque qui
rigat; sed qui incrementum dat Deus <note>(I Cor. III, 7)</note>
            </hi>:
teque frustra dixisse recolis, <hi>Sicut qui plantat et rigat,
nonnisi colonus diligens et fidelis inquiritur; sic etiam
in sacramento Baptismatis nonnisi justissimus operarius
approbatur.</hi> Ecce nec diligens, nec fidelis, nec justissimus,
sed potius salutis suae negligens, et infidelis,
et injustissimus Felicianus fuit, quando Maximiano
sociatus, et sicut trecenti et decem vestri unius ore
disertissimo personant, in catena sacrilegii constitutus,
Baptismum quem non ausi estis rescindere, ministravit.</p>
        </div3>
<div3>
          <head>28.</head>
          <p>
 Certe ad hanc causam cernis non pertinere
testimonium quod ex propheta posuisti: <hi>Dabo vobis
pastores secundum cor meum, et pascent vos, pascentes
cum disciplina <note>(Jerem. III, 15)</note>
            </hi>. Felicianus enim nec
secundum cor Dei sacrilegus erat, nec oves ejus in
sacrilego schismate pascebat cum disciplina; et tamen
baptizabat eos, in quibus receptis cognovistis, non
ipsius, sed Dei fuisse quod dabat. Certe perspicis quomodo
a me de Scriptura sancta commemoratum est, <hi>Bonum esse confidere in Domino, quam confidere in
homine 
 <note>(Psal. CXVII, 8)</note>
            </hi>: teque inaniter, quantum ad
hanc causam pertinet, respondisse, <hi>quod ideo magis ut
justus et fidelis sit per quem hoc sacramentum celebretur
inquiras, quia spem et fiduciam Dei, non hominis
habes; Dei esse autem fidem atque justitiam, quam
semper in ejus ministris attendis.</hi> Ecce in Feliciano,
quando fuit famosi criminis reus, nec justitia, nec
fides erat; et tamen Baptismus erat, et quibus ab eo
datus est, cum a vobis collecti sunt, eis accessisse
justitiam dicitis, Baptismum defuisse non dicitis.
</p>
          <p>CAPUT XXIII.--29. Proinde quod deinceps a me
quaeris, <hi>Si a quocumque et quomodocumque datum
Baptisma rescindi non debet, cur post Joannem Apostoli
baptizaverint:</hi> tu jam solve quaestionem, Si, ut
dicis, post Joannem Apostoli baptizaverunt, cur post
Felicianum, quos in sacrilego schismate baptizaverat,
vestri non baptizaverint. Et hinc saltem disce, quidquid
illud est quod de Joannis baptismo vel legitur, vel
disseritur, ab hac causa esse penitus alienum. Quid
autem tibi visum sit nescio, ut Judaeos quibus ait Petrus,
<pb n="0564"/> <hi>Baptizetur unusquisque vestrum in nomine Domini
Jesu Christi 
 <note>(Act. II, 38)</note>
            </hi>, jam fuisse a Moyse diceres
baptizatos; qui post tot generationes nati fuerunt,
quam ille Dei famulus majores eorum per Rubrum mare
trajecit <note>(Exod. XIV, 22)</note>. Aut si propterea a Moyse baptismum
habebant, quia ex illis propagati sunt, quos
in Moyse baptizatos dicit Apostolus <note>(I Cor. X, 2)</note>: aude
dicere omnes qui nascuntur ex fidelibus Christianis,
christianum jam habere Baptismum. Quod vides, ut
arbitror, quanta vanitate dicatur. Sed quomodo se habeat
illud, etiamsi post Moysen Dei famulum Apostoli
non baptizassent, te urgerem reddere rationem, cur
post Felicianum Maximianensem sacrilegum vestri
non baptizassent.</p>
        </div3>
<div3>
          <head>30.</head>
          <p>
 Jam illud quod posui, <hi>Si errabant illi qui volebant
esse Pauli <note>(Id. I, 12)</note>
            </hi>, <hi>quae tandem spes eorum
est qui volunt esse Donati <note>(Lib. 1 contra Litteras Petiliani,
n. 5)</note>
            </hi>? prioribus partibus epistolae tuae non te refellisse,
puto quod etiam ipse consideras in his quae
superius satis diximus. Non ergo, sicut tibi videris, et
quasi certus exsultas, illa omnia quae a Petiliano vel
quolibet alio dicta sunt, recte dicta concludis. Ipso
quippe ordine, quo a te breviter velut recolendo decursa
sunt, ego potius in hac causa Maximianensium
non ea recte dicta concludo; quia nec conscientia
sancte dantis erat in Feliciano, quando
Maximiano cohaerens catena sacrilegii trahebatur; et
a famosi criminis reo, ac per hoc a manifesto perfido
baptizabantur, qui ab illo baptizabantur: nec origo et
radix et caput ad salutem illis erat homo sacrilegus;
nec arbor bona erat in sacrilegi schismatis societate
damnatus, et adhuc in eodem sacrilegio constitutus;
nec bonus erat qui de bono thesauro cordis sui proferret
bona <note>(Matth. XII, 35)</note>, quando de illo et de aliis
ejus sociis dicebatur, <hi>Quorum os maledictione et amaritudine
plenum est <note>(Psal. XIII, 3)</note>
            </hi>. Et tamen quando
cum illo vestri concordaverunt, Baptismum quem talis
dederat, non ipsius esse, sed Christi aliquando vi
veritatis territi cognoverunt.
</p>
          <p>CAPUT XXIV.--31. Age, jam videamus suo loco
in epistola, tu de Maximianensium causa quomodo te
exuas. Omnes enim qui has litteras legunt, exspectant
procul dubio vel quid hinc a te dictum sit, ubi dictum
sit, vel a me quid responsum. Itaque de Optato Gildoniano
quod objectis meis respondisti, nolo discutere,
nolo in hominis causa, de cujus a vestris damnatione
nil ago, diutius immorari. Facio certe jacturam
hujus objecti, et hoc fortasse apud posteros, cum
illius fuerit obliterata memoria: nunc vero quamdiu
sunt homines qui vitam illius moresque noverunt,
parum me de illo dixisse, quam falsum potius conquerentur.
Neque enim sic legunt litteras nostras, ut
tu, qui ex me quaeris, ille quem tanquam rapidum
fluctum appellaverim, quid absorbuerit, cum illic
<pb n="0565"/>
habeas Praetextatum et Felicianum. Nam verba mea
illic sic se habent: <hi>Ita quidem,</hi> inquam, <hi>isti insultant
schismaticis suis, ut eos et mortuos et insepultos vocent:
sed certe optare debuerunt ut sepelirentur, ne de multitudine
jacentium in littore cadaverum insepultorum,
Gildonianus Optatus incedens cum agmine militari tanquam
rapidus fluctus ultra prosiliens, Felicianum et
Praetextatum introrsus postea resorberet <note>(Lib. 1 contra
Litteras Petiliani, n. 11)</note>
            </hi>. Haec verba mea cum ibi legeris,
cur non omnia posuisti? Cur me veluti arguis,
non dixisse quid rapidus fluctus ille sorbuerit, cum
ibi scriptum videas, <hi>Felicianum et Praetextatum introrsus
postea resorberet?</hi> </p>
<p>CAPUT XXV.--32. Quid enim aliud velut ad magnam
defensionem suam respondere vestri solent,
cum eis objicitur Praetextati et Feliciani talis receptio
damnatorum, nisi, <hi>Optatus hoc voluit, Optatus
hoc fecit?</hi> Quod et ipsae civitates Mustitana et Assuritana
testantur, quae se dicunt ex Optati comminatione
Gildonianum militem formidantes, coegisse episcopos
suos ad communionem redire Primiani. Verum
tu quia hoc ab illo factum, impudenter negari posse
vidisti, hoc a me scriptum negasti, magis fortassis
existimans litteras meas quam illam rem posse nesciri.
Sed licuerit episcopis vestris, nescio quo Donatiano
vel Numidico privilegio, de suo ignorare collega quidquid
tota Africa conclamabat; cum Afris ab Afris objecta
crimina, nunquam probata, toties absoluta,
Orientalibus et Occidentalibus terrae finibus ignota
esse non sinant. Valeat apud vos Baptismus ab
Optato datus, quem sic damnare noluisti, ut tamen
non fueris ausus absolvere; et non valeat datus Baptismus
in Ecclesiis apostolico labore fundatis, Corinthiorum,
Galatarum, Ephesiorum, Colossensium,
Philippensium, Thessalonicensium, caeterarumque in
sanctis Litteris, quas et vos legitis, conscriptarum,
ubi Caeciliani, non dico falsum illud crimen, sed forte
nec verum nomen auditum est. Habuerit conscientiam
sancte dantis Optatus in illa vita, quam tu, sicut
scripta tua indicant, etiamsi propter nos damnare
erubuisti, tamen propter Deum absolvere timuisti,
in illa etiam publica fama ubi latentem tibi visum est
attendi posse conscientiam; et accusetur conscientia
tot tantarumque gentium christianarum, quia remotissimas
lites ignoravit Afrorum. Numquid etiam crimina
istorum, Feliciani scilicet et Praetextati, quos
trecenti et decem plenario concilio damnaverunt, similiter
ignorare potuerunt?</p>
<p>CAPUT XXVI.--33. Et adhuc objicis unitati catholicae
nescio quae facta nostrorum, quae aut falsa
sunt, aut peccata non sunt; aut etiam si vera atque
peccata sunt, bonorum societatem maculare non possunt.
Neque enim boni communicant peccatis alienis,
quibus utique faciendis non consentiunt; quamvis
cum ipsis qui ea faciunt, donec de area dominica
sicut palea ventilabro ultimo separentur <note>(Matth. III,
12)</note>, non eorum peccata, sed Dei sacramenta communicent;
<pb n="0566"/>
et intra eamdem sagenam velut pisces
boni cum malis usque ad separationem, quae in littore,
hoc est, in fine saeculi tanquam in fine maris
futura est <note>(Id. XIII, 47-50)</note>, non ab eis corporum segregatione,
sed vitae ac morum diversitate disjuncti
sunt. Sicut nec undecim Apostoli furtis Judae communicabant;
et tamen cum illo eidem Domino visibiliter
cohaerebant, eumdem Magistrum audiebant,
idem credendum Evangelium percipiebant, eadem
Sacramenta sumebant <note>(Joan. XII, 4-6, et XIII, 26)</note>,
corporali cum illo congregatione permixti, spirituali
dissimilitudine separati. Sicut apostolus Paulus non
communicabat contumaciae et invidiae, hoc est, diabolicis
vitiis eorum qui non caste Christum annuntiabant;
et tamen cum eis eumdem Christum praedicabat,
ejusdem Christi Sacramenta participabat; et
de his dicebat, <hi>Sive occasione, sive veritate, Christus
annuntietur <note>(Philipp. I, 17, 18)</note>
            </hi>. Nam hos martyr Cyprianus
amantissimus unitatis, non aliquo schismate
vel haeresi separatos, sed fratribus corporali congregatione
fuisse commixtos, et intellexit et scripsit
( <hi>Epistola ad Maximum</hi> ): sicut idem etiam ipse Cyprianus
avaritiae, rapinis, fenori collegarum non communicabat,
quos dicebat esurientibus in Ecclesia fratribus
habere argentum largiter velle, fundos insidiosis
fraudibus rapere, usuris multiplicantibus fenus
augere; quod malum etiam idololatriae comparavit
( <hi>Libro de Lapsis</hi> ): quorum tamen corporalem congregationem
non refugiebat, ad eadem altaria consistebat,
eumdem sacratissimum cibum potumque sumebat.
Illi enim non aliis, sed sibi judicium manducabant
et bibebant <note>(I Cor. XI, 29)</note>: ille autem cum
talibus, non eorum peccata, sed mysteria Christi
communicabat, conjunctissimus coetibus, disjunctissimus
moribus. Ad hoc enim et illae similitudines in
Scripturis, et illa exempla praemissa sunt, ut disceremus
frumentum esse, nec aream dominicam propter
paleae commixtionem deserere <note>(Matth. III, 12)</note>; pisces
boni esse, nec propter commixtionem malorum disruptis
retibus foras ire <note>(Id. XIII, 47, 48)</note>; vasa esse
misericordiae in honore facta atque mundata, nec
propter vasa perditionis et contumeliae de domo magna
fugere <note>(II Tim. II, 20, 21)</note>. Nulla enim causa in
utrorumque temporali congregatione atque permixtione
laudabiliter tolerantur mali, nisi ne damnabiliter
deserantur boni. Quod cum et vos in vestris tam
multis et tam manifestis malis eadem necessitate faciatis;
potes facile, si velis, advertere quod nonnisi
animositate sacrilega vos a christianis tot ac tantis
gentibus separatis.</p>
<p>CAPUT XXVII.--34. Itaque non solum Optatus
in illa Gildoniana societate notissimus, sed quilibet
obscurus apud vos te sciente mali aliquid fecerit,
cum eum non potueris a vestra communione separare,
quia vel non tibi creditur accusanti, vel accusare
non audes, ne non valeas comprobare; aut
<pb n="0567"/>
deserenda tibi est pars Donati, aut talis eris qualis
ille, cujus peccatum non ignoras, quamvis dissimiliter
vivas. Hoc non secundum veram, sed secundum
vestram sententiam vobis rectissime dicitur. Quis
enim nescit te alienum esse ab illius malo, si consensione
peccato ejus non communicas? sed hinc agnoscere
cogeris, quanta impietate objiciatis orbi christiano
vel falsa, vel certe ignota crimina Afrorum;
cum tibi objici nolis quod de altero sis, quia hoc eis
non potes persuadere, a quorum non vis societate
discedere. Ita, ne deseras quos putas bonos, ferre
cogeris quos nosti malos. Ac per hoc omnes convincit
veritas malos, qui propter aliena crimina seu vera
seu falsa, caeteris tamen incognita, sibi autem non
obfutura, disrupta unitate tot gentium deseruerunt
bonos. Hoc tam magnum nefas partis Donati ne aliquo
modo excusare possetis, causa vobis Maximianensium
procurata est, in quo velut speculo vestram
pravitatem conspectam, si volueritis, corrigatis: si
autem nolueritis, nolo quidquam gravius dicere,
quando scio te cor habere. Quid enim contra ista
dicturus es?</p>
<p>CAPUT XXVIII.--35. Bene, quia ipse scribis, <hi>cum de Maximianensibus damnatis et receptis legisses
totum quod inserui litteris meis, valde te fuisse permotum.</hi> 
Credo, prorsus video causam quae valde debuerit
permovere. Videamus ergo, tua ista permotio
quanam reddita ratione sedata est. <hi>Statim te</hi> dicis <hi>a
vestris episcopis diligentius inquisisse, atque ipsis docentibus,
et decretum concilii, et sententiam in eos qui
damnati sunt dictam, et rei totius ordinem cognovisse.</hi> 
Deinde etiam me credens adhuc ignorare quid gestum
sit, atque admonens ut quid habeat veritas
discerem, narrasti plane non quid veritas habeat,
sed quid incautis et negligentibus vestri pro veritate
supponant. Dicis enim, <hi>cum quam plurimos episcopos
error sibi Maximiani sociare contenderet, contracto a
vestris concilio in eos omnes qui in ejus schismate perstitissent
prolatam esse sententiam,</hi> quam me quoque
legisse commemoras: <hi>quae cum sententia consensu
omnium firmaretur, placuisse tamen decreto concilii
dilationem temporis dari, intra quod si quis corrigi
voluisset, innocens haberetur. Sic esse factum, ut non
solum illi duo quos memoro</hi>, <hi>sed etiam multi alii
purgati atque innocentes Ecclesiae redderentur. Quorum
ideo putas Baptisma non debuisse rescindi, quia intra diem
praestitutum restituti, peremptoria sententia non tenerentur,
nec cum baptizarent fuissent ab Ecclesia separati,
necdum scilicet transacti temporis meta definita disjuncti.</hi> 
Hic ego in ea ipsa falsitate narrationis tuae,
quandoquidem non solum sententias, verum et ipsa
verba tua posui, miror ingenium tuum, miror animum
ingenio reluctantem. Nunquam uspiam sic apparuit
quantum valeat praejudicium praesumptionis humanae,
vel ad non intuendam manifestissimam veritatem,
vel ad affirmandam impudentissimam falsitatem.
Itane te tam aperte repugnantia posuisse non sentis,
ut vix credibile sit quod unus homo dicere utraque
<pb n="0568"/>
potuerit? Tu nempe dicis, <hi>in eos omnes qui in Maximiani
schismate perstitissent, prolatam esse sententiam,
et placuisse dilationem temporis dari, intra quod si quis
corrigi voluisset, innocens haberetur.</hi> Quomodo ergo tu
ipse item dicis, <hi>non eos extra Ecclesiam baptizasse,
antequam se ab illo schismate correxissent,</hi> si quando
cum Maximiano erant, non erant extra Ecclesiam?
Advertisne quid dicas? Invenis qua exeas, quo confugias,
ubi te abscondas?</p>
<p>CAPUT XXIX.--36. Vides certe dum manifestos
errores defendere conaris alienos, nihil te agere,
nisi subjungere manifestiores tuos. Ecce lege verba
tua: sic a me prorsus commemorantur, ut a te scripta
sunt. <hi>Cum quam plurimos,</hi> inquis, <hi>episcopos error
sibi Maximiani sociare contenderet, contracto a nostris
concilio, in eos omnes qui in ejus schismate perstitissent,
prolata sententia est, quam tu quoque te legisse testaris.
Quae cum sententia consensu omnium firmaretur, placuit
tamen decreto concilii dilationem temporis dari,
intra quod si quis corrigi voluisset, innocens haberetur.</hi> 
Haec dicens, siccine contra te ipsum sensus claudis,
ut non advertas quod hi omnes qui propterea contra
se ferri sententiam concilii meruerunt, quia Maximiano
sociabantur, antequam se intra dilationis tempus
corrigerent, in eodem schismate consistebant?
Ibi ergo etiam baptizabant. Obsecro te, quid inanem
caliginem perspicuis rebus aspergis, quam rursus
tuorum verborum non minore perspicuitate dispergis?
Dico enim Praetextatum et Felicianum Maximiani
ordinatores, in eo quod commiserunt, sacrilego
schismate baptizasse, et ab eis baptizatos cum
eis esse susceptos, non rescisso Baptismate quod in
schismate dederant, quod sacrilegi ministraverant,
quod ore maledictione pleno, quod labiis cum veneno
aspidum consecraverant. Talia quippe in eos dicuntur,
eaque sententia quam in eos omnes prolatam
esse non negas.</p>
<p>CAPUT XXX.--37. Hic tu respondes, <hi>quod non
solum duo isti quos memoro, sed etiam multi alii purgati
atque innocentes intra diem dilationis se Ecclesiae
reddiderunt.</hi> Quo verbo me adjuvas, quo verbo mecum
asseris veritatem, caliginemque illam quam conabaris
offundere, discutis. Cum enim dicis eos se
Ecclesiae reddidisse, procul dubio fateris eos extra
Ecclesiam fuisse. Ubi ergo antequam se Ecclesiae
redderent, fuerunt, ibi baptizaverunt: ergo extra
Ecclesiam Baptisma dederunt. Ab hoc inexplicabili
implicamento dum te conaris evolvere, rursus involveris.
Dicis enim <hi>ideo eorum Baptisma non debuisse
rescindi, quia intra diem praestitutum restituti, peremptoria
sententia non tenerentur.</hi> Quomodo ergo dicis,
ante diem restitutionis non fuisse ab Ecclesia separatos,
quos ante diem dilationis confiteris Ecclesiae
restitutos? Si homines sumus, si qualemcumque
rationem, si sensum habemus humanum, si non pecora
pecoribus, si non ligna et lapides lignis et lapidibus
loquimur, non meis tantum, sed etiam ipsis
<pb n="0569"/>
tuis verbis eminet, apparet, elucet, in Maximiani
sacrilego schismate Baptismum datum vestros ausos
non fuisse rescindere, qui homines baptizatos in
Ecclesiis quas in gratia Domini proprio labore Apostoli
propagaverunt, non dubitant christianos negare,
exsufflare, rebaptizare. Tu dicis, tu scribis; ecce
te ipsum audi, lege te ipsum. Tu, inquam, dicis, tu
scribis, <hi>in eos omnes qui in Maximiani schismate perstitissent,
contracto a vestris concilio prolatam esse sententiam.</hi> 
Tu dicis, tu scribis, <hi>hac sententia consensu
omnium confirmata, placuisse tamen dilationem temporis
dari, intra quod si quis corrigi voluisset, innocens
haberetur.</hi> Tu dicis, tu scribis, <hi>non solum duos inde
quos memoro, sed multos alios purgatos atque innocentes
se vestrae Ecclesiae reddidisse.</hi> Tu dicis, tu scribis, <hi>ideo eorum Baptisma non debuisse rescindi, quia intra
diem praestitutum restituti, peremptoria sententia non
tenerentur.</hi> </p>
<p>CAPUT XXXI.--38. Quid tantum praevalet ingenio
tam bono causa tam mala, homo cordate, homo
litterate? Isti in quos propterea est illa prolata sententia,
quia sicut ipse dicis, in Maximiani schismate
persistebant, antequam sicut dicis restituerentur, ubi
erant, ibi Sacramenta celebrabant, ibi baptizabant.
Et ut verbis illis plenarii concilii magis utar, Ibi <hi>viperei
seminis noxios partus tardo calore vaporabant:</hi> 
ibi <hi>publici facinoris et parricidii sui feta scelerum vota
gignebant:</hi> ibi <hi>parturiebant injustitiam, concipiebant
laborem, et pariebant iniquitatem:</hi> ibi <hi>jam non confusa
criminum silva, nomina eorum designabantur ad
poenam:</hi> ibi <hi>eis indulgentiae funis dum clementiae dimitteretur
linea, jam causa quos puniret invenerat;
illuc eorum tanquam in asperos scopulos veridica unda
naufraga membra projecerat; eorum pereuntium ibi
erant littora Aegyptiorum exemplo funeribus plena,
nec ipsam invenientium sepulturam <note>(Exod. XIV, 31)</note>
            </hi>:
ibi <hi>non solum Maximianum fidei aemulum, veritatis
adulterum, Ecclesiae matris inimicum, Dathae, Chore
et Abiron ministrum, de pacis gremio sententiae fulmen
excusserat, nec solum mors justa sui sceleris condemnabat;
sed etiam trahebat ad consortium criminis plurimos
catena sacrilegii:</hi> ibi <hi>erat venenum aspidum sub
labiis eorum:</hi> ibi <hi>eorum os maledictione et amaritudine
plenum:</hi> ibi <hi>veloces eorum pedes ad effundendum
sanguinem:</hi> ibi <hi>contritio et infelicitas in viis eorum, et
viam pacis non cognoscebant; nec erat timor Dei ante
oculos eorum <note>(Psal. XIII, 3)</note>
            </hi>, ibi <hi>jacebant membra abscisa,
quae pestifera putredo ita corruperat, ut plus
haberet in abscisione solaminis, quam in remissione medicaminis:</hi> 
ibi erant <hi>famosi criminis rei Victorianus
Carcabianensis,</hi> et caeteri cum isto duodecim, inter
quos Praetextatus Assuritanus, et Felicianus Mustitanus,
de quibus receptis agimus, qui eumdem Maximianum
praesentes ordinaverant; hoc est, <hi>funesto
opere perditionis vas sordidum collecta faeculentia glutinaverant,</hi> 
ubi <hi>tanto facinori tanquam illicito incestui
<pb n="0570"/>
clerici Carthaginis elnocinium praebuerunt.</hi> Tales ministri
Sacramentorum nondum correcti, nondum vobis
redditi ac restituti, in schismate Maximiani baptizaverant:
post tales ministros Sacramentorum
correctos, redditos, restitutos, vestri non rebaptizaverunt.</p>
<p>CAPUT XXXII.--39. Quid sola in vobis praevalet
animositas? Aliquando attendatur, aliquando audiatur
et veritas. Quid injiciuntur inanissimae nebulae
dilationis datae? Non ipsis data est, de quibus dictum
est, <hi>Damnatos esse cognoscite;</hi> de quibus etiam
praedictum est quales fuerint, quid fecerint, cur eos
oportuerit jam sine dilatione damnari, quod scilicet
Maximianum impositis manibus praesentes ordinaverunt.
Hoc est enim quod significarunt dicendo, <hi>quod
funesto opere perditionis vas sordidum collecta faeculentia
glutinaverint.</hi> Illis autem data est dilatio, qui
ordinationi Maximiani non interfuerunt, quamvis in
ejus societate atque schismate constituti; tantum
quia manus ei, quod absentes fuerant, non imposuerunt,
a damnatis ordinatoribus eadem concilii
sententia distinguuntur. Nam cum dixissent illos, quorum
et nomina conscripserunt, <hi>damnatos esse cognoscite:
Eos autem,</hi> inquiunt, <hi>quos sacrilegi surculi non
polluere plantaria, hoc est, qui a Maximiani capite
proprias manus verecundo fidei pudore retraxerunt, ad
matrem Ecclesiam redire permissimus.</hi> Quid planius?
quid distinctius? quid apertius? Illos dicunt, <hi>framosi
criminis reos, qui funesto opere perditionis vas sordidum
collecta faeculentia glutinarunt, damnatos esse cognoscite.</hi> 
Hos autem dicunt, <hi>quos sacrilegi surculi non
polluere plantaria, hoc est, qui a Maximiani capite proprias
manus verecundo fidei pudore retraxerunt, ad
matrem Ecclesiam permisimus redire:</hi> et quia ex illis
damnatis duo postea salvo honore suscepti sunt, non
invenitur hoc quemadmodum defendatur, nisi ut
omnibus dicatur dilatio fuisse concessa.</p>
<p>CAPUT XXXIII.--40. Sed concessa sit omnibus:
nempe quotquot ad vos ab illo schismate redierunt,
antequam redirent, illic fuerunt, illic baptizaverunt:
inde ad vos sine destructione sui honoris et Baptismi
redeuntes, si frons adsit, ora vestra clauserunt.
Cum enim quaerimus, antequam se, sicut ipse dixisti,
Ecclesiae reddidissent, et ante diem praestitutum restituti
fuissent, ubi erant; quid aliud vos res ipsa
respondere compellit, nisi, In schismate Maximiani,
propter quod illa in omnes est prolata sententia? Ibi
ergo baptizaverunt eos, in quibus ad vos simul inde
venientibus Baptismum Christi non ausi estis rescindere,
quia coacti estis agnoscere. Unde ipso facto
vestro, opere vestro, judicio vestro adversus vos, merito
recteque concluditur, agnoscendum esse Baptismum
Christi, etiamsi extra Ecclesiam datus fuerit;
et ideo nos hoc pie cognoscere in vestris, vos impie
rescindere in nostris.</p>
<p>CAPUT XXXIV.--41. Sed forte poenitet talia te
verba posuisse, quae hanc veritatem nimis urgerent,
<pb n="0571"/>
quoniam dixisti, <hi>Factum est ut se Ecclesiae reddidissent,
et ante diem praestitutum restituti, peremptoria
sententia non tenerentur:</hi> ut responderetur tibi, Quomodo
se Ecclesiae reddiderunt, quomodo eidem restituti
sunt, si ab ea non erant separati? aut si separati
erant, quomodo baptizabant? Sed quid aliud diceres,
nisi quod ab eis audieras, quos consuluisti,
cum ex hac causa litteris meis valde permovereris?
et tamen fortassis te arguant, te reprehendant, quod
talia verba incaute posueris. Est quod te adversus
eos maxime muniat, ac tuam tristitiam consoletur. Nam
et ipsi in ejusdem concilii decreto talia posuerunt.
Unde, si nobis lecto isto opusculo nostro ita respondere
voluerint, quod eis non praejudicent verba laici
sui, verba ipsorum continuo recitabimus. <hi>Eos autem,</hi> 
inquiunt, <hi>quos sacrilegi surculi non polluere plantaria,
hoc est, qui a Maximiani capite proprias manus verecundo
fidei pudore retraxerunt, ad matrem Ecclesiam
redire permisimus.</hi> Cum enim eis dicitur, Isti quos ad
matrem Ecclesiam redire permisistis, antequam redirent,
ubi erant? similiter urgentur, ac tu paulo
ante verbis a te positis urgebaris. Ubi enim eos fuisse
respondebunt, nisi in schismate Maximiani? Sed ubi
volunt eos fuisse contendant; certe qui ad Ecclesiam
redire permissi sunt, in Ecclesia non fuerunt.
Ergo extra Ecclesiam baptizaverunt: et simul baptizatores
et baptizati ad Ecclesiam redeuntes, nec illi
honores quos extra gesserant, nec illi Baptisma quod
extra acceperant, amiserunt.</p>
<p>CAPUT XXXV.--42. Et tu quidem, quantum
potuisti in causa mala, caute locutus es, ut diceres, <hi>Placuit tamen decreto concilii dilationem temporis dari,
intra quod si quis corrigi voluisset, innocens haberetur.</hi> 
Illi autem nec corrigendos eos fuisse dixerunt, quibus
data est illa dilatio; sed tanquam omnino impolluti
atque innocentes in Maximiani societate fuerint,
sic de illis loquuntur, cum ipsam prorogant dilationem.
Quid est enim aliud quod dicunt: <hi>Eos autem
quos sacrilegi surculi non polluere plantaria, ad
matrem Ecclesiam redire permisimus</hi>? Ac ne parum
sit, vide quid adjungant: <hi>Quanto enim de reorum,</hi> 
inquiunt, <hi>morte purgamur, tanto de innocentium reditu
gratulamur.</hi> Cur itaque tu dicis, <hi>placuisse dilationem
temporis dari, intra quod si quis corrigi vellet,
innocens haberetur;</hi> cum eam videas impollutis atque
innocentibus datam? Sed videlicet tu timuisti ne
tibi diceretur, Quare dabatur dilatio eis quos non
polluerat Maximianus? ideo dilatione illa corrigendos
esse censuisti. Illi timuerunt ne sibi diceretur,
Quare in suis honoribus pollutos suscipere voluistis?
ideo se impollutis dilationem dedisse dixerunt.</p>
<p>CAPUT XXXVI.--43. Proinde singula timuistis,
sed alterutrum oppugnatur ex altero. Nam tibi dicitur,
Quomodo existimas corrigendos, quos tui praedicant
impollutos? Illis autem dicitur, Quomodo asseritis
impollutos, etsi non manum imponendo capiti
Maximiani, tamen schismatis ejus communione maculatos?
<pb n="0572"/>
Cujus autem animus, cujus vires, cujus lingua
sufficiat proloqui tam intolerandum dolorem? ut
pars Donati discissa resarciatur, nec socios Afros
in Africa polluit Maximianus; ne ad ipsam radicem
unitatis rami fracti regredi permittantur, tot remotissimas
gentes polluit ex Africa Caecilianus!</p>
<p>CAPUT XXXVII.--44. Ex die concilii Bagaiensis,
hoc est, ab octavo calendarum maii, usque ad
diem datae dilationis illius, hoc est, octavum calendarum
januarii, octo menses numerantur. In hoc tam
longo temporis intervallo, illi quibus dilatio data est,
maculabantur societate damnati Maximiani, an non
maculabantur? Si maculabantur, quomodo dicitur, <hi>Eos autem quos sacrilegi surculi non polluere plantaria,
ad matrem Ecclesiam redire permisimus?</hi> 
 Si non maculabantur,
quomodo nos atque omnes quae ubique
sunt christianas gentes potuit ignotorum, non dicam
falsorum, maculare alienorum contagio peccatorum? <hi>Sed ideo,</hi> 
 inquit, <hi>dilatio data est, quae si transisset,
illis non redeuntibus tunc macularentur, et in poenam
damnationis incurrerent.</hi> Non ergo eos peccatum illius
societatis, sed diei constitutio maculabat: si ergo
nullus dies constitueretur, immaculati utique permanerent.
Quid de vobis male meruit orbis terrarum?
Cur enim maculatum perhibetis peccatis alienis, cui
nullum tempus dilationis constituistis; cum tanta sit
vestra potentia, ut homines quando volunt, peccatoribus
socientur, et quando volueritis, inquinentur?
Innocentes et impolluti erant, quibus in parte Maximiani
dabatur dilatio, intra cujus diem si remearent
ad vos, haberent integri honoris ac fidei fundamenta:
si autem ille dies eis non redeuntibus praeteriret,
tunc polluti, tunc scelerati, tunc perditi supplicium
damnationis incurrerent, tunc humiliarentur per poenitentiam.
Degradatio mira praedicentium hominum,
non jam, ut vetus proverbium fertur, <hi>Quod volumus
sanctum est;</hi> sed etiam, Quando volumus, et
quamdiu volumus! Contingat alicui vestrum in navi
orare nobiscum, jam pollutus, jam traditor appellatur.
Communicant altaria damnatores Primiani cum
Maximiano veritatis adultero, Ecclesiae matris inimico,
Dathae, Chore et Abiron ministro, et per octo menses
innocentes impollutique persistunt. Proinde si
qui ex his nono calendarum januarii se vestrae communioni
reddiderunt, de innocentium estis reditu
gratulati, eorum scilicet, quos sacrilegi surculi non
polluere plantaria. Quid vos promeruerunt tot dies
octo mensium, a die octavo calendarum maiarum
usque ad diem octavum calendarum januarii, quos
ita sanctificastis, ut per eos quicumque communioni
sacrilegi atque damnati Maximiani cohaererent,
non polluerentur, nec efficerentur nocentes? Et quid
<pb n="0573"/>
vos offendit tam sanctus dies natalis ipsius Domini
nostri, ut solus adventu et transitu suo pollueret innocentes;
atque in eis qui in illo schismate baptizaverunt,
per omnes illos dies sanctus maneret Baptismus
Christi, et immundus fieret per natalem
Christi?</p>
<p>CAPUT XXXVIII.--45. Quid non audeat humana
temeritas, cum in sententiam nefandi praecipitatur
erroris, quam relinquere propter vanitatem pudet, et
defendere contra veritatem non pudet? Sed quid hinc
plura, ubi quilibet obstinatissimus, qui contra omnes
voces rationis obduruit, necesse est fateatur, de quibus
dicitur, <hi>Si se Ecclesiae reddidissent, et ante diem
praestitutum restituti essent;</hi> quae verba ipse posuisti:
eos denique de quibus dicitur, <hi>Ad matrem Ecclesiam
redire permisimus. De innocentium reditu gratulamur.
Ac ne angustum redeuntibus tempus spem salutis arctatae
diei pressura subducat, usque in illum diem agnitionis
pandimus januam, ut integri honoris ac fidei regressi
habeant fundamenta; quam quisquam si ingredi nequiverit
pigra segnitia, sciat sibi ad omnes veniales aditus
viam esse subductam. Et post praestitutum diem redeuntibus
fixa poenitentia</hi>; quae verba trecenti et decem
in sententia sua toties inculcarunt: necesse est, inquam,
quilibet adversarius fateatur, eosdem quibus
ista dicuntur, antequam se vobis redderent, antequam
vobis restituerentur, antequam ad vos redirent,
antequam regressi januam dilationis ingrederentur,
non fuisse vobiscum; extra vestram communionem,
in eo schismate, quo se a vobis separaverant, baptizasse:
inde vobis redditi ac restituti, ubi a vobis alienati
erant, inde ad vos redeuntes et regredientes, quo
a vobis foris erant, et tenuerunt non diminutos honores
suos, et secum introduxerunt non rebaptizandos
baptizatos suos?</p>
<p>CAPUT XXXIX.--46. Quid adhuc pessimae causae
patrocinium pertinacissimum praebes? Acquiesce
tandem, non mihi, sed ipsi qua convincimini veritati.
Vide quam verum dixerim, quod frustra labefactare
conatus es, quanta sint pro pace toleranda. Atque ut
eisdem identidem verbis utar, quibus in illis litteris
usus sum, <hi>pro pace Christi redite ad Ecclesiam quae non
damnavit incognita, si pro pace Donati placuit revocare
damnata <note>(Lib. 1 contra Litteras Petiliani, n. 14)</note>
            </hi>.
Si enim ex his duodecim quos cum Maximiano
sine dilatione damnaverant, Felicianum et Praetextatum
postea receperunt, quomodo falsum est eos
revocasse damnata? Si autem et ipsis dilatio data est,
quos dixerunt, <hi>damnatos esse cognoscite;</hi> etiamsi nullus
eorum postea remearet, placuit tamen revocare
damnata, quando post sententiam qua dictum est, <hi>damnatos esse cognoscite,</hi> 
 data est dilatio, qua eis liceret
evacuata damnatione remeare. Haec dicta sufficerent,
etiamsi verum esset quod te dicis, cum hac
causa Maximianensium valde permotus esses, a tuis
episcopis cognovisse: quid autem agis, quia et falsum
est? Quaere, aut si habes, inspice diem gestorum proconsularium,
<pb n="0574"/>
quo postulatio dicta est a Titiano adversus
Felicianum et Praetextatum, ut pellerentur
locis, et vide quanto post diem dilationis illius hoc
factum est. Nam dies est concilii Bagaiensis consulatu
Augustorum Arcadii III et Honorii iterum octavo calendarum
maii, dies autem dilationis hinc usque ad
octavum calendarum januarii: postulatio vero ista
Titiani dicta est post illum consulatum die sexto nonas
martii.</p>
<p>CAPUT XL.--47. Proinde apparet tertium ferme
agi mensem, cum a proconsule petitur, ut Felicianus
et Praetextatus sedibus propulsentur tanquam collegae
Maximiani, quos sibi consociaverat ad furorem. Nam
cum memoratus advocatus de Maximiano quod sufficere
videbatur, in eadem postulatione dixisset: <hi>Eos
quoque,</hi> inquit, <hi>quos alienae praesumptionis error attraxerat,
portu primo proposito poenitendi, si reverti
cuperent, intra tempus ad religionis tramitem destitutum</hi>,
 <hi>pari vigoris admonitione compescuit. Sed suis institutis,</hi> 
inquit, <hi>iniquitas delectatur, et semetipsam non
deserit, cum semel praecipitata corruerit. Idem namque
Maximianus coeptam nutrit audaciam, et alios sibimet
consociat ad furorem. Inter quos etiam Felicianus quidam,
qui primo recta sectatus depravationis hujus attaminatione
fuscatur, in Mustitana positus civitate, Deo
omnipotenti parietes consecratos, ecclesiam venerandam
quasi quadam obsessione credidit retinendam. Hunc
etiam Praetextatus in Assuritanis partibus imitatur.</hi> Audisne
advocati verba praeclarissima et manifestissima,
quibus dicit istos de quibus agimus, quia portum propositum
poenitendi, dum suis institutis iniquitas delectatur,
cum semel praecipitata corruerit, contempserunt,
locis ecclesiasticis expellendos? Ubi si dies
posset latere gestorum, cuivis obtusissimo satis eluceret,
quod contra eos non ita proconsularis potestas
adiretur, nisi aut illo concilio fuissent, sicut illic magis
apparet, sine ulla impertita dilatione damnati,
aut intra diem dilationis, si omnibus data est, vobis
restitui noluissent. Cum vero etiam dies gestorum
cujuslibet obstinati oculos auresque sic feriat, usque
adeo illos etiam post transactum dilationis diem in
vestra communione non fuisse, et Maximiano cohaesisse,
ut ob hoc adversus eos tam terribilis judiciariae
jussionis impetraretur auctoritas; quid ad haec dicitur?
Quid adhuc contra tam perspicuam veritatem
mira impudentiae caecitate contenditur? Quid adhuc
ab eis, qui cum unitate partis Donati etiam concordiam
sacrilegorum damnatorum tenere voluerunt,
contra unitatem Christi tanta insania rebellatur? Quid
adhuc Baptismus Christi, etiam in sacrilego schismate
veneratione debita cognitus, in tot catholicis gentibus
impia praesumptione respuitur, sacrilega repetitione
violatur?</p>
<p>CAPUT XLI.--48. Nolo quaerere quanto post
hujus postulationis diem, qua Felicianus et Praetextatus
<pb n="0575"/>
Titiani advocati verbis tam graviter accusantur,
in vestram communionem recepti sunt. Sufficit quod
eadem postulatio tanto post finem praestitutae illius
dilationis, eos a vestra communione separatos, in
Maximiani schismate fuisse convincit, quos postea
recepistis, quorum honores nulla ex parte minuistis,
a quibus datum quamvis in sacrilego schismate Baptismum,
sicut revera timendum fuit, rescindere timuistis.
Numquid jam in hac causa se contra nos lingua
cujuslibet pertinacissimi commoveret, si se moveri in
hominis ore, et sub hominis fronte sentiret? Erravi
plane, fateor, eo quod in illis litteris posui de illa
Bagaiensis concilii sententia, quoniam dixi: <hi>Cum
apud eos decernenda recitata est, ore latissimo acclamaverunt;
nunc autem cum a nobis recitata fuerit, obmutescunt <note>(Lib. 1 contra Litteras Petiliani, n. 11)</note>
            </hi>.
Verum
est quod dixisti, <hi>Ecce non obmutescunt:</hi> verecundia
quippe in rebus tam manifestis, vel etiam ipsa impudentia
obmutescere potest, insania non potest. Neque
hoc dictum de te accipias: qui tuis episcopis mentientibus
credidisti, nec de illis omnibus; neque enim
omnes de hac re permotus consulere potuisti: sed
de iis qui cum scirent quanta et quando contra Praetextatum
et Felicianum apud judices gesta sunt, hoc
quod tuis inseruisti litteris, tibi ausi sunt dicere,
quod ante diem praestitutae dilationis Felicianus et
Praetextatus vestrae communioni restituti, peremptoria
sententia non tenerentur obstricti. Aut si et ipsi
forte ista nescierunt, nunc saltem cum haec legitis,
taceat verecundia, taceat et ipsa qualiscumque hominis
est impudentia: sola certe quae contra tam evidentem
veritatem clamat, insania relinquatur; et illa
erit fortassis sanabilis, si compescatur a sanis.</p>
<p>CAPUT XLII.--49. Nunc vide quemadmodum de
me dixeris, <hi>Testis mendax non erit impunitus:</hi> cum
putares me in hac Maximianensium causa fuisse mentitum.
Ego tibi hoc non repono: quippe forte locutus
es quod incauta amicitia credidisti, non quod fallaci
corde finxisti. Homines sumus: qua tandem vigilantia
efficere possumus, ut vel putando, vel loquendo
in aliquo non labamur? Sed contra medicinam correctionis
obsurdescere non debemus.</p>
<p>CAPUT XLIII.--50. Nunc attende quantam mihi
etiam in caeteris partibus epistolae tuae causa ista Maximianensium
praebeat respondendi facilitatem. Quidquid
de traditoribus velut nostris dicendum putasti,
quanquam vestri potius hoc fecisse doceantur, quod et
in illo trium voluminum opere satis superque monstravi:
vide tamen, et responde, si potes, utrum hoc crimen,
quorumlibet fuerit, polluere potuerit in unitate
tot gentium Christianos, vel longe remotissimos, vel
longe posteros; si crimen sacrilegi surculi Maximiani
maculare non potuit vel socios Afros, quibus dantes
dilationem trecenti et decem episcopi vestri dixerunt, <hi>Quos sacrilegi surculi non polluere plantaria,</hi> 
 vel vos
ipsos, qui non solum istos quos innocentes dixistis,
verum etiam in illo sacrilegio jam damnatos, tanta
concordia suscepistis.</p>
        </div3>
<div3>
          <head>51.</head>
          <p>
 Dicis, Orientalibus nota fuisse crimina traditorum,
<pb n="0576"/>
quando tibi Afro Maximianensium schisma in
Africae capite commissum, antequam meas litteras
legens valde permotus consuleres episcopos vestros,
incognitum fuit, et cum consuluisses, verum ab eis
audire minime potuisti! Quos certe si defendis, ne
dicas mentitos, concedis ignaros: et tamen nec nos
nec Orientis et Occidentis tot tantosque populos saltem
nescire permittis causam Caeciliani; cum isti
nesciant Praetextati et Feliciani, quos trecenti et decem,
hoc est, aut omnes, aut prope omnes episcopi
partis Donati Afri Afros in Africa damnaverunt, Afri
Afros in Africa susceperunt!
</p>
          <p>CAPUT XLIV.--52. Inseris principium Sardicensis
concilii, unde probare conaris quod Orientales
episcopi cognito crimine traditorum, parti Donati
communicaverint; hoc uno magno scilicet documento,
quod inter episcopos quibus scribunt, Donati nomen
inventum est. Nec tamen ibi aliquid legitur eos de
Afris traditoribus cognovisse. Quod quidem concilium,
ne te lateat, Arianorum est, quos jam tu inter alios
haereticos nominasti: nec additis civitatum nominibus
legi solet, quia nec ipse mos est ecclesiasticus,
quando episcopi episcopis scribunt epistolam. Unde
nescio quis iste Donatus, miror si non in vestris litteris
Carthaginensis factus est: quanquam potuerint
illi tam longinquis terris ab Africa separati, eo ipso
tempore quo scribere volebant, requirere quisnam
episcopus esset Carthaginis. Omitto enim dicere, quod
fortasse Orientales haereticis aliquo modo se sociare
tentaverant. Sed tu, homo prudens, cum velles solvere
quaestionem, cum tibi dici posset, Si haec ita
sunt, ut Orientales scriberent ad Donatum vestrum,
quemadmodum a communione vestrorum Orientales
postea disgregati sunt? respondisti et dixisti, <hi>Quia in
recipiendis iterum vestris damnatae causae non potuerunt
servare constantiam. Et scriptum est,  « Qui jungitur
fornicariae, unum corpus est <note>(I Cor. VI, 16)</note>
            </hi>. Ubi vestros
nunc atrociter accusasti, si in causa Maximianensium
non potuerunt servare constantiam, exsecrabiliter
damnando sacrilegos, honorabiliter suscipiendo
damnatos. Illud enim de Orientalibus omnino
non probas; hoc de vestris audis et legis, et cernis,
et judicas.</p>
<p>CAPUT XLV.--53. Jubes me relinquere Ecclesiam
traditorum, quos nec vos apud nos, nec majores
vestri apud majores nostros, convincere ac demonstrare
potuerunt: quos nunc si demonstrasses, eorum
facinus crimenque damnarem; non propter eos tot
gentium, quibus ignoti sunt, catholicam societatem
desererem. Sed vide qua consideratione nolis in communione
nostra eorum mortuorum memoriam fieri,
quorum facta non novimus, quorum etiam bonam inter
suos famam posteritatis successione didicimus:
cum in vestra communione sine ulla degradatione
vivant, quorum mala sensistis, quorum sacrilegia
condemnastis.</p>
        </div3>
<div3>
          <head>54.</head>
          <p>
 Audes mihi dicere, homo prudens, <hi>Ille qui tradidit,
<pb n="0577"/>
te creavit;</hi> nesciens illum esse creatorem nostrum
in eo quod christiani sumus, qui est creator
noster in eo quod homines sumus: quamvis nec illum
quem putas creatorem meum, de traditione conviceris.
Ego autem non rependo tibi hanc injuriam; nec
tuum, nec filiorum, vel nepotum, aut pronepotum
tuorum, si in parte Donati fuerint, Felicianum dico
creatorem. Tantum, quia permittis, admoneo ne
creator tuus post nomen hominis impia vanitate currentem
 te inveniat desertorem. Deinde plausibiliter
tibi videris adjungere: <hi>A fonte deducitur rivus, et caput
membra sequuntur: sano capite omne sanum est
corpus; et si quid in hoc morbi vel vitii est, omnia membra
debilitantur: originem suam respicit, quidquid in
stirpe processit: non potest innocens esse, qui sectam
non sequitur innocentis; cum praesertim scriptum sit,
 « In legalibus patrum vestrorum ne ambulaveritis <note>(Ezech.
XX, 18)</note>
            </hi>. In his omnibus verbis tuis omitto quia non
est simile quod de humano corpore comparasti. Fieri
enim potest ut et pes doleat capite sano, et pede sano
caput. Omitto etiam, quod tibi exciderit, quid paulo
ante dixeris, <hi>Hoc et nos volumus, hoc suademus, ut
Christus christiani sit caput:</hi> qui nunc nescio quem
traditorem vis caput esse ignotarum gentium christianarum,
ubi datum et acceptum Christi Baptismum
non vultis agnoscere, tanquam baptizati nonnisi ab
illo traditore creati sint. Omitto et illud quantum me
adjuvet, quod de Scriptura testimonium ipse posuisti,
dictum esse Judaeis, <hi>In legalibus patrum vestrorum ne
ambulaveritis:</hi> cum hoc utique praeceptum quicumque
tunc observare voluerunt, sicut prophetae sancti et
septem millia virorum, qui non curvaverunt genua
ante Baal, a populo tamen suo et a communibus sacramentis
non se diviserunt. Hoc dico, hoc velis nolis
repetendo, quamlibet tibi videar molestus, inculco:
Noli Caecilianum toties absolutum caput facere posteris
nobis; cum ego et Primianum a Feliciano, et
Felicianum a Primiano damnatum, non tamen faciam
caput posteris vestris.
</p>
          <p>CAPUT XLVI.--55. Jam vero de persecutionis
invidia, quam a terrenis potestatibus vos pro parte
Donati perpeti gloriamini, quamvis in illo trium librorum
opere satis tibi abundeque responderim, neque
nunc tibi tacebo, quod ex hac causa Maximianensium
breviter responderi potest: nam quasi propterea vos
imperitis atque imprudentibus populis commendatis.
Sic enim se Maximianus ipse, sic ejus socii, qui nec
persecutionibus vestrorum ut ad eorum communionem
redirent, cedere potuerunt, vanis imperitisque
commendant. Sed qui sobrie cogitant, eorum qui aliquam
molestiam patiuntur, non poenas considerari
oportere, sed causas; intelligunt eos pro crimine sacrilegi
schismatis, in quo a vobis merito justeque
damnati sunt, commotiones etiam judiciorum saecularium
merito justeque perpessos. Neque enim illud
<pb n="0578"/>
commemoro, quod in tua epistola posuisti, <hi>quod Maximiani
non basilicam, sed speluncam, non Optatus, sed
populus evertit.</hi> Quanquam etiam illic, etsi incertum
est vestros fecisse, certum est tamem illum passum
fuisse persecutionem; nec tamen justum esse, sed
impium. Unde jam cogeris confiteri, non debere quid
quisque patiatur, sed quare patiatur attendi.</p>
        </div3>
<div3>
          <head>56.</head>
          <p>
 Sed mihi parum est, hoc Maximiani exemplo
interim demonstrare, non continuo justum esse qui
obtento atque adumbrato Christi nomine patitur persecutionem,
quando et Maximianus sacrilegus passus
est; nisi te cogam fateri, quod et religiosi sacrilegos,
et justi impios persequuntur, non sane nocendi studio,
sed necessitate potius consulendi. Nec de Vetere
Testamento profero exempla: quamvis te etiam propheticis
exemplis doceri velle dixisti. Illa, inquam,
nimis antiqua non profero: fuerunt enim alterius dispensationis
et temporis. Jam post revelatam et opportuno
tempore commendatam mansuetudinem,
episcopi vestri, quod quidem nos non dicimus justum,
sed quamdiu ibi es, et talem causam defendis, tu dicere
cogeris; episcopi, inquam, vestri vestros schismaticos persecuti sunt.
</p>
          <p>CAPUT XLVII.--57. Jam itaque non dico, Persecutionem
passus est Maximianus, fecit Optatus:
quoniam hoc vos ignorare respondes, et ita fecit ut
hinc nulla possim gesta recitare; quanquam in tam
recenti memoria civitates ipsae si interrogentur, negare
non possunt. Hoc ergo non dico: sed dico,
Persecutionem passus est Maximianus, fecit Primianus.
Et recito gesta quibus ostendam domum, quam
Maximianus propriam defendebat, Primianum procuratione
mandata, exorcisterii ecclesiastici nomine,
favente sibi sacerdote legato, quod ipsa gesta indicant,
abstulisse. Sed justitiae non gratiae fuerit judex,
non abnuo, non refello. Cur ergo Primianus apud
acta magistratus Carthaginensis inter alia quae de nobis
contumeliose prosequenda mandavit, <hi>Illi,</hi> inquit, <hi>auferunt aliena, nos intermittimus ablata;</hi> 
 cum
ipse abstulisset aliena, si Maximiani erat domus; si
autem Maximianus eam potius usurpaverat, non intermisisset
ablata? Sed si neque hoc ad persecutionem
vis pertinere; dico episcopos vestros et clericos
vestros Maximianensibus, in eis sedibus manentibus
in quibus antiquitus fuerant ordinati, fecisse persecutiones,
apud proconsules accusasse, impetrasse jussiones,
eisdemque jussionibus exsequendis Officiorum
instantiam, et civitatum auxilia meruisse, ut illi qui
jam fuerant Bagaiensis sententiae severitate damnati,
et a vestrae communionis corpore, ne per cuncta
membra pestilens virus irreperet, compendioso dolore
praecisi, et nullum jam vobis facientes suae communionis
morbida contagione periculum, cum praecisis
pariter plebibus suis propria conventicula frequentabant,
loca et basilicas quas non invaserant, cum populis
sibi cohaerentibus perpetua possessione retinebant,
<pb n="0579"/>
terrerentur, proturbarentur, expellerentur,
retinentes exhiberentur.</p>
<p>CAPUT XLVIII.--58. Lege quae de illis vel in
illos advocatis prosequentibus dicta sunt, quae objecta
crimina sacrilegii, quo impetu accusationis concitatae
sunt potestates. Quaere quae facta sint Salvio
Membresitano, quia ei non potuit illius persecutionis
exagitationibus extorqueri, ut rediret ad consortium
criminis; maluitque se committere examini, et persecutoribus
suis in proconsulari judicio respondere; ea
credo fiducia, quod sciret adversarios suos legibus
contra haereticos promulgatis uti non posse apud judicem,
nisi etiam se ipsos ei pariter irretirent. Sed
fefellit eum ista cogitatio: apud Seranum enim tunc
pronconsulem vel gratia plus valuit, vel magis forte
Bagaiense concilium, quod illic etiam contra eumdem
Salvium recitatum est. Quadam sane interlocutione
quid per se ageretur ostendit, id est, ut Salvium aut
choro episcoporum communionis Primiani redderet,
aut fugaret a sedibus; ut Restitutus, quem contra
eum Primianus ordinaverat, loca omnia quae a Salvio
tenebantur, sine adversario possideret: et tamen in
eadem interlocutione, quod persecutionem Salvius
pateretur, expressit. Sic enim in eisdem gestis legitur: <hi>Seranus proconsul dixit: Lis episcoporum secundum
legem ab episcopis audienda est: episcopi judicaverunt.
Quare non aut sub satisfactione ad chorum
reverteris vetustatis; aut, ut habes scriptum, terga persecutoribus
prodis?</hi> 
 Quid hic tibi videtur? Placetne
istum Salvium appellare justum, cui proconsul apud
quem a Restituto episcopo vestro contra stante accusabatur,
etiam de sancta Scriptura dat consilium, ut
terga persecutoribus prodat; quoniam scriptum est
in Evangelio, <hi>Si vos persecuti fuerint, fugite <note>(Matth. X,
23)</note>
            </hi>? Vides certe quam speciem Salvius apud suos vel
martyris vel confessoris ostendat, qui persequente
Restituto haec meruit a proconsule audire: et tamen
non solum secundum nos, verum etiam secundum vos
impius et sacrilegus judicatur.</p>
<p>CAPUT XLIX.--59. Jam vero posteaquam sententiam
proconsulis Abitinensibus allegata est; per
quam civitatem vicinam judicatum implere vestri
meruerant, eo quod pene omnes Membresitani Salvium
diligebant; quae fecerint iidem Abitinenses homini
aetate gravissimo, piget dicere: quia ea non apud acta
fecerunt, sed tam recenti memoria cum omnibus documentis
sit clarior ipsa testificatio civitatum, breviter
attingam, quod illic, cum iter agerem, comperi.
Nam quia eis, pro defendendis ex quantacumque
parte sedibus suis etiam post proconsulis judicatum,
turbae sibi faventis fiducia Salvius repugnare tentaverat,
victus aliquando comprehensus est, non jam ducendus
ad judicem, ubi inter partes fuerat prolata
sententia, sed pompa miserabili triumphandus. Capto
enim seni, mortuos canes alligaverunt in collo, et sic
cum illo quantum libuit saltaverunt. Hoc si vellem
exaggerare dicendo, nonne fortasse hanc poenam vix
<pb n="0580"/>
tormentis regum Etruscorum, quibus mortua vivis
corpora conjungebant, comparandam esse monstrarem?
Nonne homo senex, et qui haberi volebat
episcopus, omnium judicio de societate vivorum atque
mortuorum exterminandus esset, si duobus sibi suppliciis
unde unum subeundum esset propositis, non
potius haereret cadaveribus humanis, quam saltare
eligeret cum caninis?</p>
<p>CAPUT L.--60. Nunc aspice illa mea verba, quae
te refellisse arbitratus es; imo jam non ipsa, sed pro
ipsis ista quae dicam. Ecce enim non dico, Si persecutionem
facere non licet, fecit Optatus; sed dico, Si
persecutionem facere non licet, fecit Restitutus. Nec
dico, Si persecutionem qui patitur, habendus est innocens,
passus est Maximianus; sed dico, Si persecutionem
qui patitur, habendus est innocens, passus
est Salvius. Gesta recito, verba quae non vis repeto:
Fecit Restitutus, passus est Salvius. Quem mihi ex
his duobus christianum, nisi Restitutum; quem sacrilegum,
nisi Salvium respondebis? Jaceat igitur oportet,
improbatumque respuatur, et quod dixisti, <hi>nullam
esse justam persecutionem;</hi> et quod dixisti, <hi>Quis
non vult testamento consentire prolato? qui persecutionem
patitur, an qui facit?</hi> quia et justa persecutio
est quam pertulit Salvius, et Restitutus fecit: passus
est Salvius, et tibi est Restitutus laudabilis,
damnabilis Salvius. Neque enim occulte factum esse
dicturus es: aut posset hoc latere Primianum, quod
in ea civitate factum est, ubi ipse episcopus praesidebat,
et in tanta civitate, apud tantum judicem, ut ex
hoc aliis etiam civitatibus occultum esse non posset.
Aut si et hoc inter occulta deputandum est: cur non
vis ignorare orbem terrae si quid mali fecit (quod quidem
absit ut fecerit) persecutionis tempore Caecilianus;
si persecutionem quam passus est Salvius ab illo
quem ipse contra eum ordinavit, et in ea civitate ubi
super collegas principatum gerit, potuit nescire Primianus?
Fateberis ergo, velis nolis, ne Restitutum,
ne Primianum, ne partem Donati damnare cogaris,
non solum et injustos pati, verum etiam et justos facere
posse persecutionem. Aut si eam quae juste fit
non esse appellandam persecutionem putas: nec vos
a nobis, nec vestros a nostris persecutionem poteris
probare perpessos; magisque nos demonstrabimus
eam nos perpeti a clericis et Circumcellionibus vestris,
qui corde duro et insulso, nec intelligentes nec
ferentes quod eis consulimus ad salutem, tanto in nos
furore saeviunt, ut ea quae nobis faciunt, nec numerare,
nec commemorare, nec digne verbis explicare
sufficiam.</p>
<p>CAPUT LI.--61. Proinde, cum phreneticus medicum
vexat, et medicus phreneticum ligat, aut ambo
invicem persequuntur, aut si persecutio, nisi quae male
fit, non est, non utique persequitur medicus phreneticum,
sed phreneticus medicum. Saevitia igitur
vestra et violentissima audacia per Circumcelliones
<pb n="0581"/>
vestros clericorum vestrorum satellites omnibus nota,
comprimenda fuit legibus, quae contra vos latae sunt,
et quodam modo colliganda: simul ut in quo essetis
errore, et quo sacrilegio contra unitatem pacemque
Christi videremini, saltem ipso terrore commoniti
cogitare atque emendare velletis: sicut terroribus vestris
per potestatum saecularium jussiones exagitati
Felicianus et Praetextatus (quod corde nimium duro
et perversissimo Salvius noluit), schisma quod a vobis
fecerant, correxerunt, et ad vestram communionem
societatemque redierunt. Totum autem corrigeretur,
si ad radicem catholicam a vobis omnibus
rediretur. Quidquid vero factum est adversus vos,
quod temperamentum christianae dilectionis excederet,
tam non est imputandum catholicae Ecclesiae,
quam nec illud quod Salvio fecerunt Abitinenses,
Primiano vel Restituto imputaverim.</p>
<p>CAPUT LII.--62. Quod vero post exaggeratas persecutiones,
quas partem Donati perpessam fuisse dixisti,
et totum tacens quod praecessit a vestris, et multa
dicens quae non probantur in nostris, de Psalmis testimonium
subjecisti et dixisti, <hi>Nonne de iis qui talia
faciunt dictum est,  « Veloces pedes eorum ad effundendum
sanguinem, et viam pacis non cognoverunt</hi> » <note>(Psal. XIII, 3)</note>?
haec ipsa et alia multo longeque graviora,
illo Bagaiensi concilio episcopi vestri in Felicianum
Praetextatumque dixerunt. Et certe illi nullius
carnis sanguinem fuderant, nullum in vos violentiae
corporalis impetum fecerant: sed qui haec in
eos dicebant, multo sceleratius eos sacrilegio schismatis
sanguinem spiritualem fundere judicabant.
Unde, si cum illis post tam gravia quae in eos dicta
sunt, pacem sine honoris eorum decoloratione, sine
Baptismi rescissione fecistis; non desperandum est
quin et nobiscum concordare possitis. Multo enim
vos magis delectare debet ad pacem faciendam totus
orbis christianus, quam Praetextatus et Felicianus:
quoniam si non vos inquinaverunt quos tanta criminationis
atrocitate damnastis; multo minus vos inquinat
unitas tot gentium christianarum, cui nescio
quorum Afrorum crimina demonstrastis: et multum
vos inquinat scelus quo vestram societatem ab ejus
Ecclesiae, pro qua tot ac tanta divina testimonia recitantur,
societate separastis: quibus divinis testimoniis
humana temeritate ausus es contradicere, cum
et tu ipse nescio quomodo eadem vi veritatis fateri
coactus sis, quod in christianum nomen totus quotidie
vertitur mundus.</p>
<p>CAPUT LIII.--63. Ausus es, inquam, testamento
Dei reluctari, cum dicat Apostolus, <hi>Hominis testamentum
confirmatum nemo irritum facit, aut superordinat:
Abrahae dictae sunt promissiones et semini ejus <note>(Galat. III, 15)</note>
            </hi>.
Hoc testamentum irritum facere,
huic testamento partem Donati superordinare minime
timuisti: ut cum Deus in eodem testamento dicat ad
<pb n="0582"/>
Abraham, <hi>Sic erit semen tuum sicut stellae coeli, et sicut
arena maris <note>(Gen. XXII, 17)</note>
            </hi>; hoc tu irritum faciens,
et partem Donati pro qua nullum testimonium
recitas superordinans, <hi>In paucis,</hi> inquis, <hi>frequenter est
veritas; errare multorum est:</hi> non intelligens quomodo
a Domino dictum sit, paucos intrare per angustam
portam <note>(Matth. VII, 14)</note>; cum et multos dixerit ab
oriente et occidente recubituros cum Abraham, Isaac,
et Jacob <note>(Id. VIII, 11)</note>: sed et in Apocalypsi de
monstrentur ex omni gente et tribu et lingua millia
candidatorum, quae nemo numerare possit <note>(Apoc. VII,
9)</note>. Qui profecto et multi sunt per se ipsos, et iidem
ipsi pauci sunt in comparatione longe plurium qui
cum diabolo puniendi sunt. Quae tamen frumenta divinis
in aeternum horreis destinata, per totum mundum
dilectionis unitate sociata vel ab scandalis et
violentiis haereticorum, sive ab interiore tanquam
palea sua multis non recte viventibus, aestus et trituram
hujus saeculi tolerant, ultima ventilatione purganda.
Sed tibi ad omnia nihil facilius quam Maximianensium
causa respondet. Si enim in paucis
frequenter est veritas, et errare multorum est, permitte
ut Maximianenses, quanto vobis sunt impares
paucitate, tanto vos superent veritate. Non facis
certe. Noli ergo in comparatione multitudinis gentium
catholicarum de vestra paucitate gloriari, sicut
non vis ut Maximianenses in comparatione multitudinis
vestrae de sua paucitate glorientur.</p>
<p>CAPUT LIV.--64. Quod autem de Afris traditoribus
narras, ita nescis, aut qualiscumque hominis
corde non sentis, in conflictu quo veritas quaeritur,
cum probatio non sequitur, quam sit vana et inepta
narratio? In qua refellenda operam non consumerem,
nec si non haberem in causa Maximianensium tam
facile sine ulla ambage compendium. Sacrae sunt Litterae: <hi>Deus deorum Dominus locutus est, et vocavit
terram a solis ortu usque ad occasum; ex Sion species
decoris ejus 
 <note>(Psal. XLIX, 1, 2)</note>
            </hi>. Huic prophetico testimonio
concinit Evangelium, ubi de se ipso idem Dominus
dicit: <hi>Oportebat Christum pati, et resurgere a
mortuis tertia die, et praedicari in nomine ejus poenitentiam
et remissionem peccatorum per omnes gentes, incipientibus
ab Jerusalem <note>(Luc. XXIV, 46, 47)</note>
            </hi>. Quod enim
illic dictum est, <hi>Vocavit terram a solis ortu usque ad
occasum;</hi> hoc dictum est hic, <hi>Per omnes gentes.</hi> Et
quod ibi dictum est, <hi>Ex Sion species decoris ejus,</hi> hoc
dictum est hic, <hi>Incipientibus ab Jerusalem.</hi> Non enim
tantummodo ibi passus est Christus, sed etiam ibi
resurrexit, inde ascendit in coelum, ibi centum viginti
homines congregatos die Pentecostes misso de
coelo Spiritu sancto implevit: ibi uno die tria, alio
quinque millia credentium in suum corpus conversa
suscepit; inde in totam Judaeam et Samariam, et in
orbis terrarum caeteras gentes se fructificando diffudit
et diffundit Ecclesia. Quod discipulis praedicens,
et jam ascensurus in coelum: <hi>Eritis,</hi> inquit, <hi>mihi
testes in Jerusalem, et totam Judaeam, et Samariam,
et usque in fines terrae <note>(Act. I, 8)</note>
            </hi>. Haec igitur Ecclesia,
incipiens ab Jerusalem, seque per omnes gentes
<pb n="0583"/>
tam evidenti fecunditate diffundens, ut te ipsum confiteri
cogat, quod in christianum nomen providentia
Dei quotidie totus vertitur mundus: haec, inquam,
Ecclesia, quae Domino Deo deorum loquente, a solis
ortu usque ad occasum vocatur, nullo modo ab Afris
traditoribus pollui potuit, quos omnino nescivit; si
Maximiani sacrilegi surculi non polluere plantaria tot
collegas ejus, tantum quia ordinando manus ei non
imposuerunt; quamvis eum a Primiano damnatum
laudaverint, Primianumque damnaverint; quamvis
in ejus schismate constituti, dilationem qua reverterentur
acceperint.</p>
<p>CAPUT LV.--65. Quin etiam quia dixi, <hi>traditionem
multo probabilius nos vobis objicimus <note>(Lib. 1 contra
Litteras Petiliani, n. 23)</note>
            </hi>; respondes me hoc modo
fuisse confessum, quod eam vos nobis probabiliter
objicitis; docens etiam regulam locutionis, <hi>qua comparativus
gradus quod ante positum est auget, non
quod ante factum est improbat,</hi> et adjungens, <hi>Sicut
bene et melius, male et pejus, horribiliter et horribilius,
ita esse probabiliter et probabilius.</hi> Unde tibi colligere
videris, et dicis, <hi>Si vos probabilius, nos ergo probabiliter.</hi> 
Hinc ego in illo prolixiore trium librorum opere
suo loco tibi satis aut plus quam satis fortasse respondi,
et ostendi ex illis litteris ubi verba didicimus,
quomodo comparativus gradus non semper augeat
quod comparat, aliquando improbet cui comparatur.
Inde est, <hi>Dii meliora piis <note>(Virgil., Georg.
lib. 3, vers. 513)</note>
            </hi>. Inde est, <hi>Melioribus opto auspiciis <note>(Id., Aeneid. lib. 3, vers. 498, 499)</note>
            </hi>.
Lege diligenter,
plura ipse reperies, sed nonne miraris, obsecro te,
in hac causa Maximianensium, ex qua tibi ad omnia
nunc statui respondere, nec hujus mihi defuisse locutionis
exemplum? In illa quippe luculentissima et
facundissima sententia Bagaiensis concilii: <hi>Inventa
est,</hi> inquiunt, <hi>causa salubrior, ne per cuncta membra
pestilens irrepat virus, ut compendioso dolore natum
decidat vulnus.</hi> Certe secundum regulam tuam Salubris,
non <hi>salubrior</hi> dicere debuerunt. Neque enim
illud salubre, sed perniciosum erat, ut per cuncta
membra pestilens virus irreperet. Salubrior ergo erat
causa, ut compendioso dolore natum decideret vulnus,
quamvis non esset salubris, sed contra exitiabilis,
ut per cuncta membra pestilens irreperet virus.
Sic traditionem probabilius nos vobis objicimus,
quamvis eam vos nobis non probabiliter objiciatis.</p>
<p>CAPUT LVI.--66. Jam illud, quod Silvanum Cirtensem
episcopum vestrum dixi fuisse traditorem,
municipalia gesta testantur, ibidem apud Cirtam a
curatore reipublicae Munatio Felice confecta. Nam
sicut ibi scriptum legimus, <hi>Posteaquam perventum est
ad bibliothecam</hi>, <hi>inventa sunt ibi armaria inania: ibi
protulit Silvanus capitulatam argenteam et lucernam
argenteam, quod diceret se post arcam eas invenisse.
Cui Victor Aufidii dixit: Mortuus fueras, si non eas
invenisses. Felix autem curator cum ei dixisset, Inquire
<pb n="0584"/>
diligentius, ne quid hic remanserit; Silvanus dixit, Nihil
hic remansit, totum hoc ejecimus.</hi> Quae gesta cum
apud acta Zenophili consularis recitarentur, eisque
insererentur, inter alia testium multa documenta,
quaesivit Consularis: <hi>Quid administrabat tunc Silvanus
in clericatu? Victor respondit: Sub Paulo episcopo
orta persecutio est, Silvanus subdiaconus fuit.</hi> 
Huic tu publicorum gestorum evidentissimo documento,
quo minus credatur, magnum aliquid tibi
videris opponere, quia commemoras sententiam quam
dixit in Caecilianum velut puniens traditores; ac argumentaris,
fieri non potuisse ut traditor fuerit, qui
traditionis tam severus ultor exstiterit: quasi aliquid
severius videatur illis nequissimis senioribus,
quando in occidendam Susannam tanta instantia saeviebant,
cum eorum conscientia ipso flagitio foderetur,
quod se in illa punire velle fingebant <note>(Dan. XIII)</note>.
Sed omittamus talia: quid Felicianus? numquid non
cum Primiano nunc damnat quod cum Maximiano ipse
commisit, sed plane meliore sententia correctior,
non impudentior? Quod Silvanus si facere voluisset,
non in Caeciliano falsam, sed in se ipso veram traditionem
salubri emendatione damnasset, et ad Caeciliani
innocentiam, etiamsi non episcopus, tamen
correcta pravitate transisset: sicut Felicianus ad
Primianum, quem similiter ut ille Caecilianum damnaverat
innocentem, potuit tamen sine macula Primiani
vel sua cum episcopali etiam honore transire.</p>
        </div3>
<div3>
          <head>67.</head>
          <p>
 Nec illud quod dixi, <hi>nescio quos traditores,
quos vestri majores arguebant, si veraciter arguebant,
debuisse convincere;</hi> sic acceperis, tanquam hoc apud
se ipsos facere debuerint. Sic enim respondes, <hi>quod
fecerint, et ideo nostros perdidisse Baptismum judicaverint.</hi> 
Lege prius diligenter contra quod scribis; et
aut intellige quae dicuntur, aut noli quod intelligis
vertere in aliud. Ego dixi, non apud vestros, sed
apud Ecclesias transmarinas, quibus innocentes illi
videbantur qui arguebantur, a vestris eos debuisse
convinci. Nam et Maximianenses convictum sibi videntur
damnasse Primianum, sed non apud eos qui longius
positi, et a gratia vel invidia remotiores tale
de illo possent ferre judicium, quod universae
parti Donati facile probaretur. Nunc vero damnaverunt
eum centum, et amplius quam trecentis absolvendum
reliquerunt, apud quos ipsi periculum damnationis
incurrerent. Eis quippe tam pluribus suam debuerunt
persuadere sententiam, ut ipsi cum eis intus
essent, Primianus autem foris, si damnatus poenitentiam
respuisset. Si autem hoc tam majori numero
 collegarum, et tot suae communionis Ecclesiis
per totam Africam diffusis persuadere non possent;
aut sententiam suam consilio saniore rescinderent, in
qua falli sicut homines de homine potuerunt; aut
si vera ejus crimina sine ulla dubitatione didicerant,
quae tamen persuadere tanto pluribus caeteris non
<pb n="0585"/>
valebant, nocentem scientes tolerarent prudentius
et patientius, quam se a tot innocentibus qui ista
nescirent, impio schismate separarent. Tenerent
enim illam beati Cypriani plenissimam charitatis pietatisque
sententiam, qua dicit: <hi>Nam etsi videntur in
Ecclesia esse zizania, non tamen impediri debet fides
aut charitas nostra; ut quoniam zizania esse in Ecclesia
cernimus, ipsi de Ecclesia recedamus (Epistola ad Maximinum</hi> ).
Quod quidem illis tunc prodesset, si in Ecclesiae
catholicae gremio purgati purgamenta tolerarent,
quae ante tempus separare non possent. Sed quod eos
dicimus in hac erroris vestri societate, quam veram
Ecclesiam esse arbitramini, facere debuisse,
hoc majores vestri in illa perspicue vera, in cujus
unitate fuerunt, ne ab illa separarentur, facere debuerunt.
Sicut enim quilibet partis vestrae homo
causam Primiani prorsus ignorans, tamen quamvis a
centum Maximianensibus damnatum, simpliciter innocentem
credit eum, qui tanto pluribus se probavit:
ita etiam in communione catholica, quem causa Caeciliani
latet, non immerito sibi innocentem fuisse
persuadet eum, qui non solum per Africam, verum
etiam per tot gentium christianarum terras, tanto
pluribus episcopis caeteris vel innotescere innocens
potuit vel occultari nocens: apud quos aut ab agnoscente
meruit absolvi, aut non meruit ab ignorante
damnari, aut corrupto judice contra quam meruerat,
absolutus, non potuit aliis qui non judicaverunt demonstrari.
Vos igitur sacrilega separatione ab unitate
populorum innocentium tot tantorumque separamini,
qui cum in hac causa judices esse non possent,
aut nullos hinc fuisse judices, aut utrum hinc aliquid
vel quid judicatum sit nescierunt, aut electis judicibus
potius quam victis litigatoribus crediderunt.
</p>
          <p>CAPUT LVII.--68. Hinc docetur, in eo etiam
quod ex illa mea quadripartita distributione ultimum
tibi (neque enim aliud poteras) elegisti, quam facile
superemini. Dixi enim quod si documenta criminum
traditionis fuerint ex utraque parte prolata, aut utraque
sunt vera, aut utraque falsa; aut nostra vera,
et vestra falsa; aut nostra falsa, et vestra vera. Et
cum in tribus superioribus facillimam nostram victoriam
demonstrassem <note>(Lib. 1 contra Litteras Petiliani,
n. 23)</note>, in quarto quoque vos vinci, aut minus intellexisti,
aut quod magis credo, ne ab aliis intelligeretur,
nescio quibus umbraculis id conatus obtegere, de
argumentationis genere disputandum putasti: unde
etiam alias, si opus fuerit, fortasse tractabimus,
ne tempus nunc rebus non necessariis insumamus.</p>
<p>CAPUT LVIII.--69. Proinde attende, utrum valeam
in illo perspicuo speculo vestro, hoc est, in causa
Maximianensium etiam hoc demonstrare. Namque
mortuis omnibus et apud quos haec gesta sunt, fieri
aliquando poterit ut inter vestros et illorum posteros
quaestio communionis agitetur: dicturi sunt illi a
majoribus suis ferme centum vel amplius episcopis
<pb n="0586"/>
damnatum esse Primianum, et illam primo quae apud
Carthaginem, deinde aliam quae apud Cebarsussi contra
eum conscripta est sententiam prolaturi; contra
vestri concilium Bagaiense recitabunt. Flagitabunt
illi, ut diluta esse doceantur crimina Primiani, quae
suorum majorum sententia continentur. Nonne multo
justius dicent vestri: Haec crimina quae objicitis etiam
mortuo, si vera sint, hoc probate, quod ad majores
nostros ea detuleritis, quod eis haec vera ostenderitis
esse: quod si facere conati estis, nec implere potuistis;
majores ipsos nostros inquinare non poterant
aliena crimina, quamvis vera, quae illis non fuerant
demonstrata? quanto minus si ea nec conati estis
ostendere? Unde igitur ad nos causae illius reatus
transire potuit, qui nec ipsos qui cum Primiano tunc
vivebant ignoratus et probatus involvit? Vos itaque
schismatis reos perspicua veritate convincimus, quos
a nobis fratribus vestris propter aliena crimina, quae
tunc majoribus nostris demonstrata non sunt, quando
fuerant demonstranda, separatos videmus. Si hoc justissime
dicturae sunt plebes, et clerici eorum locorum
ex quibus erant trecenti et decem, qui contra Maximianenses
Bagaiense concilium condiderunt: si hoc,
inquam, recte dicturi sunt Afri Afris, Numidae et
Mauri quam plurimi paucis Byzacenis et Provincialibus;
quanto justius de criminibus, etiamsi vera
essent, nescio quorum in Africa traditorum, haec
dicit Afris orbis terrarum, cum praesertim et in Africa
ipsa Ecclesia catholica tanta sit, caeteris gentibus
unitatis vinculo sociata? Quae nihilominus documenta
etiam criminum alienorum, quae mihi nunc conaris
ostendere, non faciunt reos populos gentium; quibus
quando debuerunt non demonstrata sunt, vel quia
non curastis: a quibus populis in hac causa innocentibus,
si me dissociavero, pro criminibus alienis innocens
esse non potero a sacrilego crimine schismatis.
Proinde, ut plurimum valeatis, et nunc mihi haec
vera esse doceatis, damnamus mortuos traditores,
vivos non deserimus innocentes.</p>
        </div3>
<div3>
          <head>70.</head>
          <p>
 Cum ergo dixerim, <hi>Sed si qua vera essent vestra
documenta, Ecclesiae, hoc est, catholicae vos ea
probare debuisse, ut vos intus essetis, illi autem quos
convinceretis pellerentur foras <note>(Lib. 1 contra Litteras
Petiliani, n. 24)</note>
            </hi>: quid est quod respondere voluisti, <hi>ideo separationem factam quod nos foras essemus propulsi,
vestri autem in Ecclesia plenaria et catholica
remanserunt?</hi> 
 Hoc si totidem verbis vobis Maximianenses
dicant, quid respondebis, nisi nec refelli dignos,
sed tantum rideri, qui Ecclesiam plenariam
cum episcopis jam minus quam centum, contra tantam
numerositatem ac multitudinem, cui amplius
quam trecenti praesident, audeant affirmare: cum
per omnes Africae regiones ubi Maximianenses sunt,
non desit etiam communio Primiani: per alias autem
<pb n="0587"/>
multo plures latioresque Africae partes unum Maximianensem
nemo reperiat, nisi vix forte peregrinantem?
Quo igitur ore contra Ecclesiam a solis ortu
usque ad occasum promissam voce Veritatis et redditam,
audes Ecclesiam plenariam dicere partem Donati;
cum ipsa non sit nisi Africae, illa vero cum
tot gentibus sit et Africae? Sed videlicet ista illam
misit foras? Ne, quaeso, tu istam vocem mittas foras:
in facie est frons hominis, non sub humero. Ergone
ista illam misit foras? Non vides, si illa mittitur foras,
de qua dicit Dominus ad Abraham, <hi>In semine tuo benedicentur
omnes gentes <note>(Gen. XXII, 18)</note>
            </hi>; de qua praedictum
legitur, quod <hi>erit in novissimis diebus manifestus
mons Domini, et venient ad eum universae gentes <note>(Isai. II, 2)</note>
            </hi>;
de qua praedictum canitur, <hi>Commemorabuntur
et convertentur ad Dominum universi fines terrae,
et adorabunt in conspectu ejus universae patriae gentium <note>(Psal. XXI, 28)</note>
            </hi>;
de qua praedicatur quod in toto mundo
fructificet et crescat <note>(Coloss. I, 6)</note>; quam ipse Dominus
dicit dilatari per omnes gentes, incipientibus
ab Jerusalem <note>(Luc. XXIV, 47)</note>: non, inquam, vides,
si haec mittitur foras, eam cum lege Dei, cum Prophetis,
cum Psalmis, cum Apostolis, cum ipso Evangelio,
cum toto denique Testamento et cum ipso
haerede mitti foras?
</p>
          <p>CAPUT LIX.--Quod nefas si attendis, si perhorrescis,
si contremiscis; vide ubi sitis, et redite intro:
quoniam non misistis, sed vos potius existis foras.
Vide quid faciat animosa caecitas. Dicitur quod
Maximianus Primianum miserit foras, et ridetur: dicitur
quod pars Donati labores Apostolorum per universum
mundum fructificantes et crescentes misit
foras, et non exhorretur!</p>
        </div3>
<div3>
          <head>71.</head>
          <p>
 Ne quid sane fallaris aut fallas, quoniam id
quod tam crebro commemoravi, non advertens vel te
advertisse dissimulans, dixisse me affirmas, <hi>non esse
frumenta dominica, quam ego Ecclesiam catholicam sic
asserui, quomodo eam nunc asserit Scriptura divina.</hi> 
Frumenta sola in horreo recondentur, nunc Ecclesia
tanquam area cum palea trituratur. Hoc est quod vos
urget ac premit, et nisi corrigamini exstinguit: quia
hujus areae paleam, quod vos esse monstrastis, non
vos posse tolerare dixistis, purgatum frumentum impudenter
vos esse finxistis: ac sic ex ipsa area vanis
calumniis turbulentis, tanquam levissimus triturae
pulvis per inane sublatus, ante novissimum ventilationis
tempus existis. Vox denique arrogantissima
atque falsissima vestra est illa, non nostra, <hi>Quid
paleae cum frumento <note>(Jerem. XXIII, 28)</note>
            </hi>? quod de somniis
vanorum et revelationibus prophetarum Jeremias
ait: et tanquam de nobis et vobis dictum sit,
Parmenianus hoc scribit. Quaere quoque a Maximiano:
nihil aliud de se dicit. Non est enim alius impiae superbiae
tumor apud omnes qui se a Christi unitate
<pb n="0588"/>
discindunt, quam se solos Christianos esse jactare, et
damnare caeteros, non solum quibus eorum Iis nota est,
verum etiam quibus eorum nec nomen auditum est.
</p>
          <p>CAPUT LX.--72. Nam illud quam eleganter tibi visus
es dicere, quod cum ego de Testamento Dei
dixissem, <hi>Nunc undecumque prolatum est recitetur
(Lib. 1 contra Litteras Petiliani, n.</hi> 25: respondendum
putasti, <hi>quod jam hoc confessionem criminis habeat, et
ideo dixerim, A quocumque prolatum est recitetur, quia
apud me constat, et a nostris exustum, et a vobis servatum
atque prolatum.</hi> Ita vero si veritate confisus, a
Maximiano velis proferri codicem Legis, unde recites
Dathan, Chore, et Abiron, qui vivi terra dehiscente
submersi sunt <note>(Num. XVI, 31)</note>, quibus istum Bagaiensis
sententia comparavit, non eo firmius contra illum
recitabitur, quia in ejus codice reperitur. Quod ergo
dixi, <hi>Testamentum undecumque prolatum est recitetur;</hi> 
non est confessio criminis, sed fiducia veritatis. Quid
enim commodius, quid praeclarius, quam ut, si fieri
potest, quod adversus te legatur, a te proferatur? Non
quia ego non habeo pro me: sed facilior est certiorque
convictio, ut tu habeas contra te, quod pro te, si
corrigaris, fiat.</p>
        </div3>
<div3>
          <head>73.</head>
          <p>
 Contra universitatem vero Ecclesiae quia te
inania repetere libuit, etiam hic tibi respondeo: Sicut
in Africa pars Donati vos estis, a quibus apparet
partem Maximiani schisma fecisse, quoniam non est
per Africam qua vos estis, vos autem et in regionibus
in quibus illa est non deestis; nam et alia schismata
facta sunt ex vobis, sicut Rogatenses in Mauritania
Caesareensi, Urbanenses in quadam Numidiae
particula, et alia nonnulla: sed ubi praecisa sunt, ibi
remanserunt. Et hinc enim apparet eos a vobis exiisse,
non vos ab ipsis, quia vos etiam in his terris estis
ubi ipsi sunt: illi autem quaquaversus vos estis, non
nisi forte peregrinantes inveniuntur. Sic Ecclesia catholica,
quae, sicut ait Cyprianus, <hi>ramos suos per universam
terram copia ubertatis extendit</hi> <note>(Lib. de Simplicitate
Praelatorum, seu de Unitate Ecclesiae)</note>, ubique
sustinet scandala eorum qui ab illa vitio maxime superbiae
praeciduntur, aliorum hic, aliorum alibi atque
alibi; qui partes suas ostentantes dicunt, <hi>Ecce hic est
Christus, ecce illic:</hi> quibus ne credatur ipse praemonuit <note>(Matth. XXIV, 23)</note>.
Non enim ostendunt viam de
qua prophetatum est in Psalmis, <hi>Ut cognoscamus in
terra viam tuam, in omnibus gentibus salutare tuum <note>(Psal. LXVI, 3)</note>
            </hi>:
sed suae communionis quisque regiones, <hi>Ecce hic, ecce illic.</hi> 
 Ubi enim cadunt ibi remanent,
et ubi separantur ibi arescunt; unde ipsa de
qua praeciduntur, etiam in eas terras extenditur, ubi
jacent illa quaeque in sua regione fragmenta: in illa
vero singula quacumque ipsa distenditur non sunt,
quamvis aliquando vix rarissima folia ex eorum ariditate
ventus elationis in peregrina dispergat.
</p>
          <p>CAPUT LXI.--74. Haec igitur Ecclesia, quae, ut
ejusdem, identidem verbis utar, <hi>ramos suos per universam
terram copia ubertatis extendit,</hi> ad multas etiam
<pb n="0589"/>
barbaras gentes extra orbem Romanum crescendo
perventura est. Quod et te inquisisse et comperisse
arbitror, ut diceres, <hi>Omitto gentium barbararum proprias
regiones, Persarum ritus, sidera Chaldaeorum,
Aegyptiorum superstitiones, deos Magorum; ut omnia
ista non sint, quia providentia Dei in christianum nomen
totus quotidie vertitur mundus.</hi> Haec tu vera dixisti:
et sic impletur promissio quae dicta est Abraham, <hi>In semine tuo benedicentur omnes gentes 
 <note>(Gen. XXII,
18)</note>
            </hi>. <hi>Omnes,</hi> inquit, <hi>gentes;</hi> non dixit, Omnium gentium
omnes homines. Unde necesse est non solum
fecunditate crescentis Ecclesiae, verum etiam permixta
multitudine inimicorum ejus, per quos pietas
ejus exerceri et probari possit, usque in finem judiciariae
separationis totus orbis impleatur. Sic commemoratum
est hoc testamentum et ad filium ejus
Isaac, Domino dicente, <hi>Et statuam juramentum meum
quod juravi Abraham patri tuo; et ampliabo semen
tuum tanquam stellas coeli, et dabo tibi et semini tuo
omnem terram, et benedicentur in semine tuo omnes
gentes terrae <note>(Id. XXVI, 3, 4)</note>
            </hi>. Sic et ad nepotem ejus
Jacob, <hi>Et erit semen tuum sicut arena terrae, et dilatabitur
supra mare, et in Africum, et in Aquilonem, et ad
Orientem, et benedicentur in te omnes tribus terrae <note>(Id.
XXVIII, 14)</note>
            </hi>. Supra mare autem plerumque Scriptura
cum dicit, Occidentalem partem solere significari,
novit qui legit. Huic tu testamento si prolato consentire
voluisses, non in solo Africo remansisses.</p>
        </div3>
<div3>
          <head>75.</head>
          <p>
 Non ergo nobis communicant, sicut dicis, <hi>Novatiani,
Ariani, Patripassiani, Valentiniani, Patriciani,
Apellitae</hi>, <hi>Marcionitae, Ophitae, caeteraque,</hi> ut verbis
tuis utar, <hi>nefariarum pestium, non sectarum, sacrilega
nomina.</hi> Verumtamen ubicumque sunt isti, illic Catholica,
sicut in Africa ubi et vos: non autem ubicumque
Catholica est, aut vos estis, aut haeresis quaelibet
illarum. Unde apparet quae sit arbor ramos suos
per universam terram copia ubertatis extendens, et
qui sint rami fracti non habentes vitam radicis, atque
in suis quique jacentes et arescentes locis <hi>Sed
si non permanserint in infidelitate,</hi> sicut de Israelitis
dicit Apostolus, <hi>inserentur. Potens est enim Deus iterum
inserere illos <note>(Rom. XI, 23)</note>
            </hi>: non ut iterum accipiant
sacramentum Baptismatis, quod jam tractum ex
arbore non mutarunt; sed ut reviviscant ex radice
charitatis et unitatis, a qua separati sterilitate animositatis
arescunt: sicut rursus inserendos putastis
Praetextatum et Felicianum, quos secum praeciderat
Maximianus, nec praecisorum Baptismum reprobastis.
Quibus vere aliquid praestaretis, si non eos fragmento
vestro, sed et vos et illos radici catholicae
redderetis.
</p>
          <p>CAPUT LXII.--76. Jam vero ad illud quid respondeam,
<pb n="0590"/>
quod tibi visus sum dixsse pro vobis; quoniam
dixi <hi>non prodesse Baptismum eis qui ab unitate discedunt,
inesse illis tamen hinc probari, quod redeuntibus
non restituitur?</hi> Firmasti enim et vos hoc dicere, <hi>quod majoribus nostris ad Ecclesiam non 
 redeuntibus,
Baptismus quem ibi acceperant non profuerit.</hi> Hoc si
diceretis, nihil inter nos aliud quaereretur, nisi quae
sit Ecclesia ubi Baptismus prosit. Sed vos non dicitis
in nobis Baptismum esse, ac non prodesse: sed dicitis
omnino non esse, quod ab eis acceperimus, qui
eum discedendo perdiderant. Unde nec potuisti respondere,
nec poteris, ad illud quod a me positum
est, <hi>inesse Baptismum discedentibus hinc probari, quia
redeuntibus non restituitur.</hi> Si enim Baptismum Felicianus
a vobis recedendo perdiderat, cur non denuo
rediens baptizatus est, ut ei quod perdiderat redderetur?
Ipse denique Maximianus si ad vos redeat, non
baptizatur: quod deberet utique, si perdiderat Baptismum.
Tua quippe verba sunt, <hi>quod in ejus schismate
sententia damnationis retenti, simul et Baptisma
et Ecclesiam perdiderunt.</hi> Sicut ergo eis redeuntibus
redditur Ecclesia, reddatur Baptismus. Baptizentur,
inquam, redeuntes, si Baptismum amiserunt abscedentes.
Hoc quia non facitis, etiam vos fatemini ab
Ecclesia recedentibus inesse Baptismum, nec prodesse.
Dant ergo sicut habent, id est, ut et ipsis qui ab
eis extra Ecclesiam sumunt, insit Baptismus, nec tamen
prosit. Unde sicut illis redeuntibus non redditur
quod non amiserunt: ita et illis non dandum est
quod acceperant, sed agendum cum eis, ut per Ecclesiam
prosit utrisque, quod extra Ecclesiam inesse
potuit, non prodesse. Ac per hoc nec pro vestro
errore aliquid dixi, et ei quod dixi non respondidisti.</p>
<p>CAPUT LXIII.--77. Adjungis etiam de horto
concluso et fonte signato, quod omnino unde dictum
sit non intelligis. <hi>Si conclusus est,</hi> inquit, <hi>hortus et
fons signatus; quomodo qui extra foris est positus, et
ab horto, id est, Ecclesia, et fonte ejus, id est, Baptismate
separatus, potest dare quod non habet?</hi> Interroga
Felicianum, utrum in horto concluso fuerat, quando
illi reditus quasi ad eumdem hortum conclusum dilationis
janua pandebatur. An forte exinde furatus
est fontem, ubi laicos suos in Maximiani schismate
baptizaret? Quod si ita est, ubi tunc vestri vos abluebant?
An eos pariter illa dilatione distulerunt, donec
fures illi ad hortum cum fonte remearent? Tunc
non erant isti pseudoprophetae, quando de Primiani
criminibus mentiendo, deceptos ad suum sacrilegium
traducebant? lupi rapaces, quando seductos de grege
Primiani ad suae concisionis particulas pertrahebant?
Negas eas quas dixi tyrannicas vestrorum in fundis
alienis dominationes et bacchationes ebrietatum <note>(Lib. 1 contra Litteras Petiliani, n. 26)</note>.
Nega quantum
potes: non vereor, ne propterea nobiscum vos pigeat
concordare. Non in vos tale aliquid dixi, qualia Maximianenses
<pb n="0591"/>
damnati a vobis audire meruerunt. Negas
furorem Circumcellionum, et praecipitatorum ultro
cadaverum cultus sacrilegos et profanos: non tamen
negas, <hi>cum Aegyptiorum admodum exemplo pereuntium
funeribus plena essent littora, quibus in ipsa morte
major est poena, quod nec ipsam invenerunt sepulturam,</hi> 
his vos insepultis cadaveribus inhaesisse. Ibi enim
jacebant Praetextatus et Felicianus: aut si apud vos
revixerunt, quid de Baptismo agitis, quem tunc mortui
tradiderunt?</p>
<p>CAPUT LXIV.--78. Dicis me non servasse pacem ac
lenitatem, quam principio litterarum mearum promiseram,
quod satanam Petilianum appellaverim. Ego non
Petilianum nec quemquam hominem in parte Donati,
sed ipsum errorem partis Donati, satanae comparavi:
ex cujus laqueis homines, quos diligo, cupio liberari.
Nam lege consideratius, invenies. Quanquam et si
aliquid durius dixi, lege quae ipsi, non in errorem
Maximianensium, sed in ipsos homines dixeritis. Felicianum
ergo Petilianus imitetur, et mihi pacem desideranti
non irascatur.</p>
        </div3>
<div3>
          <head>79.</head>
          <p>
 Tibi certe ipse non succenseo, quod mihi ex
obliquo Manichaeos objiciendos putaveris, propter
errorem adolescentiae meae. Unde non tam doleo,
confidens de perpetua gloria Liberatoris mei, quam
si placet admoneo, ut quaeras et legas quae et quanta
et quomodo adversus Manichaeorum pestilentissimam
haeresim scripserim. Ibi videbis qua fide contra eos
Christianam defenderim veritatem, eorumque fallacias
quanta perspicuitate destruxerim: et noli esse
adversus me incredulus, cum Felicianum credas Primiano
fideliter inhaesisse, qui pro Maximiano tanta
crimina in eum sententia damnatoria dixerit; contra
eumdem vero Maximianum et ab eo dissociatus aliquid
forsitan scripserit, in quem non sicut ego in illos
adolescens, laicus, catechumenus inciderat, sed senex
senem ei cui nunc adjunctus est, adversarium
episcopus episcopum fecerat. Unde cum ego epistolam
primatis nostri, de qua fecisti sub eadem urbana
obliquitate mentionem, quam de me ille scripsit iratus,
cum in episcoporum concilio probare quod intenderat
urgeretur, ejus ipsius sententia se corrigentis,
et de hac re veniam postulantis, legam esse damnatam:
tu quaere utrum possis legere, ubi correctus
damnaverit Felicianus, quae non accusans, sed damnans
dixit in Primianum; vel saltem ipse Primianus
evacuaverit, quae damnans dixit in Felicianum. Quod
si inveneris, nec sic par erit causa: quia ille accusationem
instituerat, quam falsam esse pervidens, cum
veniae postulatione damnavit, non aspernans emendationis
humilitatem dignitate primatus, sed potius recolens
prudens quod scriptum est, <hi>Quanto magnus es,
<pb n="0592"/>
tanto humilia te in omnibus, et coram Deo invenies gratiam <note>(Eccli. III, 20)</note>
            </hi>:
isti autem non invicem apud
alios accusaverant, sed adversus invicem judices sederant;
proinde invicem damnaverunt, damnati concordaverunt.
Non invidemus in parte Donati pacem
damnatorum, si et Christi pacem non respuant in
orbe terrarum.
</p>
          <p>CAPUT LXV.--80. Cernis jam, ut arbitror, quam
inaniter dixeris, quod videaris tibi ad omnia respondisse,
quae mea epistola continentur. Si enim propterea
respondisti, quia tacere noluisti; non
quidem ad omnia, sed tamen respondisti. Si autem
ad hoc respondisti, ut ea quae a me dicta
sunt evacuares; video te quidem ad multa respondisse,
sed nihil te video refellisse. Consideratis
autem omnibus quae a me dicta sunt, puto quod facillime
intelligas, non devitandae contentionis causa,
quae nulla est cum veritas vel quaeritur, vel non pro
vana gloria litigatur, sed causae malae diffidentia vos
nobiscum nolle conferre. Ut enim hanc solam Maximianensium
causam in medium proferamus, nihil
contradici posse, nunc saltem fortasse jam agnoscis.
Unde non mihi arrogans, sicut credis aut calumniaris,
velut invictam eloquentiam, sic eam volui commendare:
sed magis ut intuerentur qui legerent, talem
esse causam, pro qua asserenda vel potius demonstranda
nullius sit facundiae patrocinium requirendum.</p>
        </div3>
<div3>
          <head>81.</head>
          <p>
 Ecce jam non dico <hi>tricipitem bestiam,</hi> errorem
vestrum, quia suavissimus verborum emendator es;
sed dico calumniam tripartitam. Nec dico nos ei tanquam <hi>tridenti telo</hi> 
 ex hac Maximianensium causa debere
resistere; sed dico, tripartita defensione. Nec
dico, <hi>In eorum fronte configite;</hi> aut, <hi>In ora coarctate <note>(Lib. 1 contra Litteras Petiliani, n. 29)</note>
            </hi>:
sed dico,
Eorum impudentiam cohibete, sermonemque reprimite.
Numquid quoniam verba mutata sunt, et ex
translatis facta sunt propria, ideo Maximianensium
causa mutata est, cujus compendio sic superamini, ut
nihil vobis restet, si aliquando sapiatis, nisi finita
pervicaci animositate pacari?
</p>
          <p>CAPUT LXVI.--82. Si de communione agitur,
non peccatorum alienorum, sed divinorum Sacramentorum;
communicatum est cum damnatis, et dictum
est de aliis sacrilegis, qui cum damnato Maximiano
communicabant, quod eos sacrilegi surculi non
polluere plantaria. Si de persecutione agitur; damnatos
persecuti estis, animosos persecutionibus correxistis.
Si de Baptismo agitur, in sacrilego schismate
datum Baptismum suscepistis. Quid adhuc inaniter,
ne veritas cognoscatur, errorque fugiatur, divina non
intellecta testimonia proferuntur? <hi>Scriptum est, Si
quis putat se contentiosum esse, nos talem consuetudinem
non habemus <note>(I Cor. XII, 16)</note>
            </hi>. Sed nec Restitutus,
qui cum Salvio Membresitano propter cellulas et agellos,
<pb n="0593"/>
ut eum locis expelleret, forensi strepitu controversiaque
conflixit, contentiosus habitus est a vobis:
quanto minus debet contentiosus putari, qui non pro
usurpanda vel auferenda, sed pro communicanda haereditate
coelestium eis qui aliter sapiunt, fideliter
disputat? <hi>Scriptum est,</hi> inquis, <hi>In aures imprudentis
noli quidquam dicere, ne irrideat sensatos sermones
tuos <note>(Prov. XXIII, 9)</note>
            </hi>. Nolite nobis in aures quasi secretum
dicere, si non prudentes putatis: sicut nec
Christus in aures Pharisaeorum dicebat, quod tamen
ad eos refellendos ipsis audientibus proferebat. Palam
nobis ostendite, ut si non corrigimur, convincamur,
quomodo vos si ad unitatem veneritis, maculet orbis
christianus, quos damnatus non maculat Felicianus. <hi>Est scriptum,  « Noli respondere imprudenti secundum imprudentiam
ejus, ne similis fias illi.</hi> 
 »  Nonne ibi sequitur,
 « <hi>Sed responde illi contra imprudentiam ejus, ne sibi sapiens
videatur</hi> »  <note>(Id. XXVI, 4, 5)</note>? Hoc et vos facite; nolite
responsione vestra nostrae quam putatis imprudentiae
consentire, sed unde possit redargui, respondete.
Respondete, inquam, quomodo Baptismum
quod Maximianenses in sacrilego schismate ministrarunt,
sine aliqua destructione susceperitis, et in Ecclesiis
quas Christus per Apostolos propagavit, datum
Baptismum destruatis.</p>
        </div3>
<div3>
          <head>83.</head>
          <p>
 Proinde, quod in fine epistolae tuae omnia quae
supra latius abs te dicta sunt, breviter percurrenda
arbitratus es, quo lectoris memoriam recreares,
eodem ordine accipe, quam nec te nec alios fallere
debeas. Nam et arrogantiae non est, vel quaerere vel
asserere veritatem. Et quod nunquam putas potuisse
definiri, non solum a prudentibus et Deum timentibus
definitum est, sed etiam vos totum quod sine fine putabatis,
Maximianenses suscipiendo finistis. Et vos,
non ad contentionem, sed ad collationem vocamus,
<pb n="0594"/>
qui Maximianenses etiam forensibus litibus perculistis.
Et in eis qui in Maximiani schismate baptizati sunt,
quamvis nequaquam illic baptizari debuerint, tamen
Christi Baptismum cognovistis. Et Ecclesiae fontem
aliter debere intelligi, ad quem nisi bonus nullus accedit,
acceptato Baptismo quem sacrilegi extra dederant,
declarastis. Et majores nostros vel sanctam
Ecclesiam quam tenemus, alienis criminibus thurificationis
et traditionis, quamvis a vobis nunquam probata
sint, tamen pollui non potuisse cogemini confiteri;
qui dixistis quod socios Maximiani, quibus ad
redeundum dilationem dabatis, ejusdem Maximiani
sacrilegi surculi non polluere plantaria: unde nos
tanto post nati, multo minus possumus ad eamdem
traditorum et thurificatorum originem pertinere, si
tunc pariter viventium societatem majorum nostrorum
maculare non potuit. Et persecutiones quamvis contra
veritatem saevissimas nobis facere soleatis, tamen
ex aliqua parte Maximianenses persecutionibus correxistis:
et eos, quamvis non ipsis jam damnatis data
fuerit, tamen post illius dilationis terminum suscepistis:
et Baptismum quem foris a vestra communione
dederant, quibus dilatione redeundi januam pandebatis,
etiam post eamdem dilationem cognitum et approbatum
non rescidistis. Quare, cum videas nihil a te
dici potuisse, quod non haec una Maximianensium
causa refellat atque convincat, da veniam, si quo
fortasse verbo durius emisso te offendi; et si Afer in
Africa tam magnam Maximianensium causam in capite
Africae exortam, meis admonitus litteris tam sero
requisisti, nec requisitam, falsa narrantibus vestris,
sicut jam cernis, invenire potuisti; timete Deum:
tot christianas gentes tam lata per mundum christiana
unitate porrectas, ignotorum Afrorum ignotisque criminibus
nolite perfundere; et pro pace Christi redite
ad Ecclesiam quae non damnavit incognitos, si pro
pace Donati placuit revocare damnatos.
</p>
          <p>
            <emph>
              <pb n="0593"/>Subjungenda hoc loco erant, si reperiri potuissent, tria haec opuscula; Probationum et Testimoniorum
contra Donatistas liber, cujus meminit Augustinus in lib. 2 Retract. cap. 27; Contra nescio quem Donatistam
liber, de quo in lib. 2 Retract. cap. 28; Admonitio Donatistarum de Maximianistis, liber unus, qui recensetur
in lib. 2 Retract. cap. 29.</emph>
</p>
</div3>
      </div1>
</body>
  </text>
</TEI>