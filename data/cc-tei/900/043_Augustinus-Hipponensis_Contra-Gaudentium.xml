<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Contra Gaudentium</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 43</title>
           <idno>AugHip.ConGau</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> In quo Gaudentii duae ad Dulcitium Epistolae refutantur.</head>
<p>CAPUT PRIMUM.--1. Gaudentius Donatistarum
Thamugadensis episcopus, cum se ipsum in ecclesia
quibusdam sibi adjunctis perditis incendere minaretur;
viro spectabili tribuno et notario Dulcitio, cui
piissimus Imperator leges suas exsequendas cura perficiendae
unitatis injunxit, agenti, ut oportebat, cum
furentibus mansuete, et prius ad eumdem Gaudentium
litteras pacificas danti, duas rescripsit epistolas:
unam breviorem, et perlatoribus, sicut indicat, festinantibus
festinatam; alteram prolixiorem, in qua
secundum Scripturas se respondisse diligentius arbitratur.
Ita ergo scripta ejus opitulante Domino institui
refutare, ut etiam qui sunt ingenio tardiores, ad
omnia me respondisse non dubitent. Nam prius verba
ejus ponam, deinde nostra subjungam: non sic quemadmodum
feci, cum Petiliani litteris responderem.
Ibi enim per loca singula, quando verba ipsius inseruntur,
positum est, <hi>Petilianus dixit:</hi> quando mea
redduntur, <hi>Augustinus respondit.</hi> Unde mihi, tanquam
mentitus fuerim, calumniatus est, dicens <hi>quod
nunquam mecum cominus disputaverit:</hi> quasi propterea
non dixerit quod scripsit, quia hoc non in verbis
ejus audivi, sed in litteris legi; aut ego ideo non responderim,
quia non eo praesente locutus sum, sed
scriptis ejus vicissim scribendo respondi. Quid faciamus
hominibus qui tale cor habent, aut eos quibus
scripta sua innotescere cupiunt, tale cor habere opinantur?
Sed etiam talibus sic satisfaciamus: et
quando ponimus verba Gaudentii, non dicamus, <hi>Gaudentius
dixit;</hi> sed, <hi>Verba Epistolae:</hi> et quando respondemus,
non dicamus, <hi>Augustinus respondit;</hi> sed, <hi>Ad
haec responsio.</hi> Sic ergo incipiamus refellere Gaudentii
epistolam priorem ac breviorem.</p>
<div3>
          <head>2.</head>
          <p>
 Verba Epistolae: <hi>Honorabili, ac nimium nobis, si
sic volueris, desiderando Dulcitio tribuno et notario,
Gaudentius episcopus.</hi> Ad haec responsio: Non debemus
etiam ista discutere, ne propemodum in superfluis
immoremur, cum sint loca necessaria, quae nos
aliquanto diutius loqui cogant.
</p>
          <p>CAPUT II.--3. Verba Epistolae: <hi>Religionis tuae
scripta percepi per eos, quos et moribus et instituto suo
<pb n="0708"/>
cunctis charos esse manifestum est.</hi> Ad haec responsio:
Neque hoc discutiam quomodo dixeris, <hi>Religionis
tuae,</hi> homini quem potius irreligiosum putas. Reddidisti
quippe honorificentiam, sicut reddendam existimasti:
quia ille te honorificentius tractavit in
litteris quas ad te dedit, quam catholicus haereticum
debuit, putans tuam mentem tali fieri sermocinatione
sanabilem.</p>
<p>CAPUT III.--4. Verba Epistolae: <hi>In quibus tam
multa,</hi> inquit, <hi>a tua Dignatione dicta sunt, quae nunc
interim conticesco; sed quoniam ingenii tui acumen
minus advertit, quod nos in eodem scripto nec innocentes
plene, nec reos asserere potuisti.</hi> Ad haec responsio:
Quomodo non asseruit reos, quos dixit male congregatos?
Quomodo non asseruit reum, cum dixerit,
quod te duce miserorum animae nefando exitu periturae
sint; adjiciens te intelligere debere, quanta te et
in hoc mundo invidia, et in illo ultimo judicio desperatio
poterit manere? Quomodo non asseruit
reum, quem sicut potuit exhortatus est, ut imitandum
aliorum secutus exemplum, dimisso errore prioris
haereseos, te ad unam et veram Dei conferas fidem?
Verumtamen non Tribuni verba defendere, sed haeretici
refutare suscepimus. Si quid ergo iste noster
tanquam laicus militaris dixit incautius, quis ei non
ignoscat? quis Ecclesiae catholicae de verbis ejus praejudicandum
esse contendat? Tu perpensius considera
quid loquaris, quem pars Donati in nostra Collatione
quae apud Carthaginem facta est, sex aliis adjunctum,
etiam defensorem suae divisionis edidit.</p>
<p>CAPUT IV.--5. Verba Epistolae: <hi>Quod si criminosos,</hi> 
inquit, <hi>existimas, fugienda est vobis damnanda
societas.</hi> Ad haec responsio: Plane fugienda est societas
criminosorum, sed non est respuenda correctorum.
Illud ergo salubriter ita devitamus, ut hoc misericorditer
velimus, optemus, instemus.</p>
<p>CAPUT V.--6. Verba Epistolae: <hi>Si vero innocentes
nos putas,</hi> inquit, <hi>quod etiam ipse dixisti, persecutores
in fide Christi constituti sustinere gaudemus.</hi> Ad
<pb n="0709"/>
haec responsio: Consideravi litteras Tribuni ad te
datas, et nusquam in eis legi quod te dixerit innocentem;
sed ab aliis audisse, vel cognovisse prudentem.
Sic autem in Scripturis sanctis, non solum boni, verum
etiam mali vocari solent. Nam hoc ibi nomen
etiam serpens hominis deceptor accepit. Quod enim
quidam interpretati sunt, sapientissimum omnium bestiarum <note>(Gen. III, 1)</note>;
prudentissimum potius graeci
codices habent; unde in latinam linguam scriptura
illa translata est. Sed si eos putandum est innocentes
a Tribuno esse dictos, quos a te ad exitium
teneri dixit invitos; quid mirum si et illic fieri credidit,
quod in aliis locis factum esse cognovit? Non
est ergo unde gaudeas te pati persecutionem, cum
invenire non possis quomodo te asseras innocentem.
Absit autem ut ista persecutio dicenda sit hominum,
cum sit potius pro hominibus liberandis persecutio
vitiorum, qualem facit aegris etiam diligentia medicorum.
Quamvis etsi essetis innocentes, hinc efficeremini
nocentes, quia occidere cupitis innocentes. Qui
enim se innocentes conantur asserere, et tamen vitae
suae nolunt parcere, quid aliud quam innocentes convincuntur
occidere?</p>
<p>CAPUT VI.--7. Verba Epistolae: <hi>In hac autem
ecclesia,</hi> inquit, <hi>in qua nomen Dei et Christi ejus, ut
etiam ipse dixisti, in veritate semper est frequentatum,
nos aut vivi quamdiu Deo placuerit permanemus, aut
ut dignum est Dei familia, intra dominica castra vitae
exitum terminamus: sub ea scilicet conditione, quia si
vis fuerit operata, tunc id poterit evenire. Nemo enim
tam demens est, ut nullo impellente festinet ad mortem.</hi> 
Ad haec responsio: Neque hoc in Tribuni litteris legitur,
a te invocatum in veritate nomen Dei, quamvis
dixerit invocatum. Quanquam etiamsi dixisset, posset
hoc intelligi, non ad vestram gloriam, sed ad poenam.
Nam et de gentibus impiis Apostolus dixit, <hi>Qui
veritatem in iniquitate detinent <note>(Rom. I, 18)</note>
            </hi>: ut et vos
facitis, qui veritatem Baptismi divini in iniquitate
detinetis erroris humani. Unde nos cum vestram corrigimus
iniquitatem, non utique debemus illius Sacramenti
rescindere veritatem. Profiteris sane,
innocens homo, aliis quidem verbis, cum ecclesia te
ac tuos interituros. Cum enim dicis, <hi>in ecclesia,</hi> quid
aliud vis intelligi, nisi cum ecclesia; quando quidem
id agere ignibus praeparas? Haec est innocentia partis
Donati, ut hoc faciatis adjunctis mortibus vestris,
quod etiam apud Carthaginem in invidiam nostram de
basilicis quae vestrae fuerunt, sicut potuistis, et cum
quibus potuistis, fecisse asseveramini sine mortibus
vestris. Quis enim vos non credat zelando, fecisse
quod facere etiam moriendo disponitis? Si autem illud
vos non fecistis, hoc certe furiosius est quod vos
facere praeparatis. Sed dixisti, <hi>si vis fuerit operata:</hi> 
et adjunxisti, <hi>Nemo est enim tam demens, qui nullo
impellente festinet ad mortem.</hi> Quanto est ergo dementior,
qui cum impellatur ad vitam, festinet ad
mortem?</p>
<p>
            <pb n="0710"/>CAPUT VII.--8. Verba Epistolae: <hi>Eos autem qui
nobiscum sunt,</hi> inquit, <hi>testem Deum facio, ejusque
omnia Sacramenta, quod exhortatus sum, et impensissime
persuasi, ut qui haberet voluntatem egredi, securus
publice fateretur: nec nos enim invitos retinere
possumus, qui didicimus ad Dei fidem nullum esse cogendum.</hi> 
Ad haec responsio: Cur autem non te etiam,
si non invitorum retentorem, tamen ad bonum opus
exhortatorem apertissime profiteris, si quod facturus
es bonum est? An forte quam malum sit et ipse intelligis,
atque id facturum te magis ut terreas, quam
ut impleas comminaris, aut mentiendo infidelis, aut
verum dicendo crudelis?</p>
<p>CAPUT VIII.--9. Verba Epistolae: ET ALIA MANU: <hi>Opto te incolumem in reipublicae actibus florentem, et a
Christianorum inquietudine recedentem.</hi> 
 Ad haec responsio:
Possumus eum et nos optare incolumem, et
in reipublicae actibus florentem, sed non ab haereticorum
correctione quiescentem.</p>
<p>CAPUT IX.--10. Verba Epistolae secundae: <hi>Honorabili et omni affectu desiderando Dulcitio, Gaudentius
episcopus.</hi> 
 Ad haec responsio: Si omni affectu
desideras hominem, quare cum illo tenere Christi respuis
unitatem? An reddendo malum quasi pro malo,
quem tuum persecutorem putas, rebaptizare desideras?</p>
<p>CAPUT X.--11. Verba Epistolae: <hi>Solent sibi,</hi> inquit, <hi>sola fama noti, cupere, aut incerto 
 invicem aspectu
verba miscere, aut incogniti saltem non horrere praesentiam:
tua vero censura, quod absentem me inveneris,
gratulatum te; quod autem redierim, contristatum,
litteris intimasti.</hi> Ad haec responsio: Non omnes qui
sibi sola fama noti sunt, videre invicem volunt, sed
quos bene ipsa fama commendat. Mirum est autem
revera quod tibi accidit, ut tu eum desiderandum dicas,
a quo te persecutionem perpeti quereris: ille
autem qui te persequitur, absentem te malit esse, et
nolit eum quem persequitur, invenire. Sed hoc unde,
nisi quia te potius eorum persecutorem voluit intelligi,
quorum in Christo salutem tua praesentia credidit
impediri?</p>
<p>CAPUT XI.--12. Verba Epistolae: <hi>Sed quoniam
praeterita die,</hi> inquit, <hi>ne in epistolari responso siluissem
propter moram portantium, certa quaeque strictim
atque breviter intimavi: nunc mihi Dignationis tuae
scriptis sacrosanctae legis divinae verbis est respondendum.
Dominus dixit:  « Innocentem et justum non occides;
purgatione non purgabis reum »  <note>(Exod. XXIII, 7)</note>
            </hi>. <hi>Certum est igitur, in Dei judicio pari crimine parique
reatu esse devinctos, qui reum absolverit, et qui occiderit
innocentem. Si ante communionem rei erant, a te
nominatus Gabinus</hi>,
 <hi>vel caeteri fidefragi, in malo illi
lapsu consortes secundum Dei voces absolvi minime debuerunt.
Si autem tanquam innocentes vel sancti recepti
sunt, quare in ea fide permanentes, unde velut sanctos
accipitis, occiditis innocentes?</hi> Ad haec responsio: Invidiose
et mendaciter loqueris. Ille quippe ad quem
<pb n="0711"/>
loqueris, non tale praeceptum accepit ut occidamini,
sed ut corrigamini; quod si nolueritis, ne correctionem
impediatis aliorum, in exsilium mittemini. Quod
si a justis fieri non debet injustis, cur etiam falso
voluistis de Caeciliani exsilio in nostra Collatione
gloriari, quo eum missum vestris majoribus instantibus
a Constantino imperatore dixistis? Iste autem
tribunus ad quem scribis, cui legum pro unitate latarum
 cura mandata est, usque adeo vult ut vivas,
ut timeat ne ipse te occidas. Ecce constitui tibi
ante oculos ipsum, et te ipsum. Ipse te in Christi
pace vult vivere; tu in parte Donati te quaeris occidere:
quis vestrum sit tuus persecutor, agnosce.</p>
<p>CAPUT XII.--13. Gabinus autem jam noster, qui
fuit aliquando vester, et alii quam plurimi, qui ex
vobis ad nos considerata catholica veritate transierunt,
non ideo tibi videantur a vestra contagione non
fuisse purgati, quia non sunt a nobis rebaptizati. Hi
enim qui nondum baptizati sunt, a peccatis omnibus
in catholica Ecclesia lavacro regenerationis abluuntur:
in eis autem qui hoc Sacramentum, non ad
auxilium, sed ad judicium foris accipiunt, quia nec
in desertore violamus characterem regium, fit illud
quod scripum est, <hi>Charitas cooperit multitudinem peccatorum <note>(I Petr. IV, 8)</note>
            </hi>.
Ecce quemadmodum possunt,
quos non oportet baptizari, ipsa catholicae unitatis
charitate mundari, ut non incipiat eis intus inesse
quod et foris inerat, sed incipiat eis prodesse intus
quod foris oberat. Non itaque a vobis accipimus velut
sanctos; ad nos enim transeundo sanctificantur;
qui manendo apud vos sancti esse omnino non possunt:
nec vos innocentes occidimus, quos etiam reos
vivere volumus.</p>
<p>CAPUT XIII.--14. Sed tu qui testimonium divinae
vocis bene recolis, et nobis objicis Deum dixisse, <hi>Innocentem
et justum non occides:</hi> si innocens es et
justus, quare te occidis? Nos te innocentem et
justum non dicimus, et tamen nolumus ut occidaris:
tu te innocentem et justum arbitraris, et innocenti et
justo non parcis. <hi>Certum est igitur,</hi> ipse dixisti, <hi>in
Dei judicio pari crimine parique reatu esse devinctos,
qui reum absolverit, et qui innocentem occiderit.</hi> Quare
ergo absolvisti Felicianum maximianistam reum?
Quare innocentem occidis et te ipsum? Nos autem
nec reum absolvimus, sed ut mereatur absolvi, prius
corrigi cupimus: nec te innocentem, sive tibi parcas,
sive te occidas, si in parte Donati remanseris, judicamus.
Nam de quantalibet innocentia glorieris, te
ipsum innocentem occidendo, innocens esse non poteris:
nisi forte mihi respondeas et dicas, Cum me
occido, non innocentem utique occido, quia ipsa voluntate
qua me occidere statuo, reus efficior animo,
priusquam corpus occidero. Hoc si dicis, verum dicis,
et miris modis te accusando defendis. Cum enim
te ostendis in te occidendo prius ipso proposito fieri
nocentem, procul dubio facinore perpetrato, nemo te
<pb n="0712"/>
convincet quod occideris innocentem. Hac itaque ratione
colligitur, quod cum multi innocentes ab aliis
occidantur, a se ipso nullus innocens occidatur. Ea
quippe cogitatione qua occidere se ipse molitur, innocentia
prius exspoliatur, ut cum se occidit, non
innocens moriatur. Hoc tibi contingeret, si antequam
te occidere praeparares, innocens esses: nunc vero
quia et antea jam haereticus innocens non eras, non
erit, si te occideris, tuae iniquitatis initium, sed
augmentum.</p>
<p>CAPUT XIV.--15. Verba Epistolae: <hi>Nam de
sancto Emerito,</hi> inquit, <hi>Caesareensi falsa ad vos pro
certo fama pervenit. Quod si esset, apud Apostolum dicentem,
 « Si exciderunt a fide quidam illorum, numquid
infidelitas illorum fidem Dei evacuavit? Absit »  <note>(Rom. III, 3)</note>
            </hi>.
Ad haec responsio: Dicendum est de
Emerito Caesareensi, quod dicere tu timuisti. Falsa
quidem de illo fama jactata est, quod catholicus factus
sit: sed quemadmodum hoc audistis; ita totum quod
factum est, nosse potuistis. Cur ergo laudes coepiscopi
tui, cujus tibi pro exemplo nomen objectum
est, tacere voluisti? Profecto si fecit aliquid laude
dignum in tanto articulo, non abs te fuit utique reticendum.
Sed quia ejus laudibus non vis ut te invidere
potuisse credamus, quare ergo tacuisti, nisi quia
de illo erubescere timuisti? Venit ergo Emeritus Caesaream,
illic positis et praesentibus nobis. Venit autem
non apprehensus cujusquam sagacitate, non adductus
alterius potestate; sed excitatus propria
voluntate videre nos voluit. Vidimus eum, ad ecclesiam
catholicam pariter venimus, adfuit maxima
multitudo: nihil pro sua seu vestra defensione dicere
potuit; communicare noluit, dilatus perseveravit,
convictus obmutuit, illaesus abscessit. Quid fieri potuit
pro nostra mansetudine lenius, quid pro veritate
catholica invictius; quid pro vestra, si sapitis, correctione
salubrius? Cum enim sponte ad nos nisi pro
vobis contra nos dicturus aliquid non venisset, profecto
dixisset; si quod diceret, invenisset. Quaecumque
enim ut veniret praeparaverat dicere, adjuvante misericordia
Domini ante sunt nostra praeventione refutata,
quam illius circumventione prolata. Et certe si
putas eum potuisse, sed noluisse respondere; lege
quod cum illo actum est, et ipse responde. Si in pacem
catholicam transisset Emeritus, diceretis eum
non divina miseratione consensisse lumini veritatis,
sed ponderi persecutionis humana infirmitate cessisse.
Si denique captus adduceretur invitus, non inopia
respondendi, sed evadendi consilio tacuisse pro
vestro arbitrio jactaretis. Nunc vero quando quidem
ultro venit, profecto quod tacuit, non lingua, sed
causa defecit: quod autem transire in unitatem catholicam
noluit, animam superbam confusio pertinacissimam
fecit. Sed hoc quantum ad ipsius exitium
atque supplicium, tantum ad aliorum confirmationem
salutemque profecit. Si enim viderent Emeritum nobis
<pb n="0713"/>
communicantem, suspicarentur hominem formidantem:
cum autem viderunt et in parte Donati permanentem,
et tamen adversus Catholicam reticentem,
magis illis apparuit contra suos silendo clamare. An
vero cum voce atque ore sano et libero staret, non
erat pro vestra causa contra nos testis idoneus Emeritus
ille, ille Emeritus, inquam, et inimicus et
mutus?</p>
<p>CAPUT XV.--16. Sed bene tibi visus es vestros
auctoritate videlicet apostolica consolari: non propter
Emeritum, qui non potuit plus facere pro vobis,
quam quod non inveniens quid loqueretur pro vobis,
non tamen abscessit a vobis; sed propter alios, qui
vestro errore derelicto in societatem catholicam mutati,
in melius aggregantur, commemorasti propterea
dixisse Apostolum, <hi>Si quidam illorum exciderunt a
fide, numquid infidelitas illorum fidem Dei evacuavit?
Absit.</hi> Revera hoc restat, ut excidisse dicantur a fide
qui Deo crediderunt, et fidem tenere qui hominibus
credunt. <hi>In semine tuo benedicentur omnes gentes,</hi> 
dixit Deus <note>(Gen. XXII, 18)</note>. Ecce cui credunt, qui ex
vobis ad nos transeunt. Caeciliani peccato periisse
transmarinas gentes homines dixerunt. Ecce quibus
credunt, qui in vestra societate persistunt. Et dicis
eos excidisse a fide qui fidem Dei secuti sunt, et eos
fidem habere Dei qui in verbis hominum remanserunt.
Ubi est ergo quod huic sententiae abs te commemoratae
continuo subjungit Apostolus, <hi>Est autem
Deus verax, omnis autem homo mendax <note>(Rom. III, 3,
4)</note>
            </hi>; si a fide exciderunt qui credunt quod dixit Deus
verax, et in fide persistunt qui credunt quod dixit
homo mendax?</p>
<p>CAPUT XVI.--17. Verba Epistolae: <hi>Fugam mihi,</hi> 
inquit, <hi>quasi ex lege persuades: sed factor legis tantum
debet audiri; quia Paulus apostolus dicit,  « Non auditores
legis justi sunt apud Deum, sed factores legis
justificabuntur »  <note>(Id. II, 13)</note>
            </hi>. <hi>Nam audi et Dominum
dicentem,  « Quia bonus pastor animam suam ponit pro
ovibus suis: mercenarius autem, cujus non sunt oves
propriae, videt lupum venientem, et fugit; et lupus rapit
eas et dispergit »  <note>(Joan. X, 11, 12)</note>
            </hi>. Ad haec responsio:
Ecce quomodo intelligit Evangelium pars Donati.
Itane Apostolus, non pastor, sed mercenarius
erat, quando per murum in sporta submissus, fugit
manus ejus qui eum comprehendere cupiebat <note>(Act.
IX, 25)</note>; et tu es pastor, qui eas quas dominicas
oves, ut errore in animo pereant, furore corpus
interimant, etiam tecum vis perdere, tecum quaeris
occidere, nec audis pastorem pastorumque principem
dicentem, <hi>Fur non venit nisi ut occidat et perdat <note>(Joan.
X, 10)</note>
            </hi>? Ad hoc venisti, qui abscesseras? ad hoc redisti,
qui fugeras? Hoc opus furis est et latronis, non
pastoris atque custodis. Verumtamen etiam nobis non
te cogentibus, vide quia omnes collegas tuos qui fugerunt,
non pastores, sed mercenarios intelligi voluisti.
Sed si essent apud te dominicae oves, aut
tecum venirent, ut etiam te correctum possent habere
<pb n="0714"/>
pastorem, aut te dimisso fugerent ad pastorem.
Mercenarius autem quem significat Dominus, viso
lupo, non corpore, sed animo fugit, quando deserit
timore justitiam. Sicut fugit Secundus vester Tigisitanus
quando Purpurium Limatensem de homicidio
confessum, magisque terribilem, ne primatum perderet
vel episcopatum, timuit. Corpore autem etiam
boni illi pastores Apostoli in persecutione fugerunt,
nec ideo tamen oves Christi cura et animo reliquerunt.
Si ergo et tu pastor esses, prius in lupi parte
non esses; deinde imperium Domini tui, qui servos
suos fugere in persecutionibus jussit, per os cujuslibet
etiam peccatoris obedienter audisses, nec contra
Dominum tuum argumentareris et diceres, <hi>Factor
legis tantum debet audiri, quia Paulus apostolus dicit,
 « Non auditores legis justi sunt apud Deum, sed factores
legis justificabuntur. » </hi> </p>
<p>CAPUT XVII.--18. Quid in aliam sententiam
verba manifesta convertitis? Auditores legis et non
factores apud Deum justos negavit; ab hominibus,
quando verum dicunt, audiri non prohibuit; ne, sicut
tu, loqueretur contra Dominum suum dicentem de
quibusdam, <hi>Quae dicunt, facite; quae autem faciunt,
nolite facere: dicunt enim, et non faciunt <note>(Matth. XXIII,
3)</note>
            </hi>. Vides quemadmodum Christus et per homines
auditores et praedicatores legis et non factores, alios
eam tamen audire praecepit, et ejus esse factores: et
tu dicis, <hi>Factor legis tantum debet audiri;</hi> et volens
redarguere quasi persecutorem tuum, loqueris adversus
Creatorem tuum. Peccatori quidem dicit Deus, <hi>Utquid tu enarras justitias meas, et assumis testamentum
meum per os tuum 
 <note>(Psal. XLIX, 16)</note>
            </hi>? Sed ideo,
quia illi nihil prodest, qui dicit, et quod dicit non
facit. Prodest autem illi qui etiam per malum bonum
audit, et quod audit facit. <hi>Non est</hi> quidem <hi>speciosa
laus in ore peccatoris <note>(Eccli. XV, 9)</note>
            </hi>: sed speciosa est
in vita moribusque factoris, etiamsi hanc audierit ex
ore peccatoris. Quantumlibet ergo existima Tribunum
esse peccatorem, et legis non esse factorem: obedienter
tamen audi, non istum, sed illum etiam per
istum qui dicit, <hi>Si vos persecuti fuerint in una civitate,
fugite in aliam <note>(Matth. X, 23)</note>
            </hi>. Quid statis? audite et
fugite; Christus hoc imperat, non Tribunus. Nisi
forte respondes et dicis, Ait quidem Christus, <hi>Si vos
persecuti fuerint in ista civitate, fugite in aliam:</hi> sed
quare de ista civitate discedam, quando nec iste meus
est persecutor, nec ego Christi sum auditor? Ac per
hoc si manseris, lupus es saeviens; si fugeris, lupus
es timens. Et quoniam sponsus dicit, <hi>Nisi cognoveris
temetipsam, o pulchra in mulieribus, exi tu in vestigiis
gregum tuorum, et pasce haedos tuos in tabernaculis
pastorum <note>(Cant. I, 7)</note>
            </hi>: etiamsi te pastorem esse gloriaris,
tamen quia de ovili dominico existi, haedos
tuos pascis; non oves Christi.</p>
<p>CAPUT XVIII.--19. Verba Epistolae: <hi>Deinde,</hi> 
inquit, <hi>quae loca erunt, quae in hac persecutionis procella,
<pb n="0715"/>
undique perturbata tranquillitate</hi>, <hi>servandos
tanquam in portum recipiant sacerdotes, quando Dominus
dixerit,  « Cum vos persequi coeperint in hac
civitate, fugite in aliam? »  Tute tunc fugiebant Apostoli,
quia neminem pro eis proscribi jusserat Imperator.
Nunc vero Christianorum receptores proscriptionibus
territi</hi>, <hi>pericula formidantes, non solum non
recipiunt, verum etiam videre timent quos tacite venerantur.</hi> 
Ad haec responsio: Hoc plane laudo, quod
agnoscitis vos; sed quod non vos corrigitis, doleo.
Quid enim hac tua professione manifestius, qua declaras
satis, non vos ad eorum pertinere consortium,
quibus Dominus ait, <hi>Si vos persecuti fuerint in una
civitate, fugite in aliam?</hi> Nempe hoc est quod paulo
ante dixi, posse te mihi verissime respondere si dicas,
Nec iste meus est persecutor, nec ego auditor
sum Christi. Ecce hoc apertissime dicis. Quomodo
enim es auditor Christi, cum ille suis auditoribus,
hoc est, sectatoribus promittat, usque in finem saeculi
non defuturas ad quas confugiant civitates, quandocumque
persecutionem passi fuerint, dicens, <hi>Cum
autem persequentur vos in civitate ista, fugite in aliam:
amen dico vobis, non consummabilis civitates Israel
donec veniat Filius hominis?</hi> Tu autem in hac persecutione,
quam vos querimini perpeti, jam deesse
vobis dicis loca, quo fugere, et ubi tanquam in portu
possitis ab hac tempestate requiescere; loquens
contra promissionem Christi, qui dicit non defuturas
civitates quo fugiant sui qui persecutionem patiuntur,
donec veniat, id est, usque ad consummationem saeculi.
Quia ergo ille hoc promisit suis, quod vos non
invenitis; profecto ille mentitur, si vos ejus estis:
sed quia ille non mentitur, vos ejus non estis. Ac
per hoc nec Tribunus cui rescribis, persecutor est
vester; sed persecutor persecutoris vestri, hoc est
erroris vestri, quo compulsi talia facitis, ut de illorum
genere sitis, de quibus scriptum est, quod persecutionem
passi sint ab ipsis factis suis <note>(Sap. XI, 21)</note>.
Proinde si intelligatis quid in vobis qui vos diligunt,
persequantur; ipsa sine dubio, a quibus persecutionem
patimini, facta mala vestra fugietis, et conjungemini
eis qui ut vos liberent, persequuntur vestros
persecutores: non enim nisi vestros persequuntur
errores.</p>
<p>CAPUT XIX.--20. Verba Epistolae: <hi>Per opificem,</hi> 
inquit, <hi>rerum omnium Dominum Christum omnipotens
Deus fabricatum hominem ut Deo similem, libero
dimisit arbitrio. Scriptum est enim,  « Fecit Deus hominem,
et dimisit eum in manu arbitrii sui »  <note>(Eccli. XV,
14)</note>
            </hi>. <hi>Quid mihi nunc humano imperio eripitur, quod
largitus est Deus? Adverte, vir summe, quanta in Deum
sacrilegia perpetrentur, ut quod ille tribuit, auferat humana
praesumptio, et pro Deo se id facere inaniter
jactet. Magna Dei injuria, si ab hominibus defendatur.
Quid de Deo aestimat, qui eum violentia vult defendere,
nisi quia non valet suas ipse injurias vindicare?</hi> Ad
<pb n="0716"/>
haec responsio: Secundum istas vestras fallacissimas
vanissimasque rationes, habenis laxatis atque dimissis
humanae licentiae impunita peccata omnia relinquantur,
nullis oppositis repagulis legum nocendi
audacia et lasciviendi libido bacchetur; non rex suum
regnum, non dux militem, non provincialem judex,
non dominus servum, non maritus uxorem, nec pater
filium a libertate et suavitate peccandi minis ullis
poenisve compescat. Auferte quod sana doctrina pro
sanitate orbis terrarum sapienter per Apostolum dicit,
et ut confirmetis in arbitrio tanto pejore, quanto
liberiore, filios perditionis, delete quod ait Vas electionis: <hi>Omnis anima potestatibus sublimioribus subdita
sit; non est enim potestas nisi a Deo. Quae autem
a Deo sunt, ordinata sunt. Quapropter, qui resistit potestati,
Dei ordinationi resistit. Qui autem resistunt,
ipsi sibi judicium acquirunt. Principes enim non sunt
timori boni operis, sed mali. Vis autem non timere potestatem?
Bonum fac, et habebis laudem ex illa. Dei
enim minister est, vindex in iram ei qui male agit 
 <note>(Rom.
XIII, 1-4)</note>
            </hi>. Delete ista, si potestis; aut ista, sicut facitis,
si non potestis delere, contemnite. Habete de
his omnibus pessimum arbitrium, ne perdatis liberum
arbitrium. Aut certe, quia sicut homines hominibus
erubescitis, clamate, si audetis: Puniantur homicidia,
puniantur adulteria, puniantur caetera quantalibet
sceleris sive libidinis facinora seu flagitia; sola
sacrilegia volumus a regnantium legibus impunita.
An vero aliud dicitis, cum dicitis; <hi>Magna Dei injuria,
si ab hominibus defendatur. Quid de Deo aestimat, qui
eum violentia vult defendere, nisi quia non valet suas
ipse injurias vindicare?</hi> Haec dicentes, quid aliud dicitis,
nisi, Nulla hominis potestas contradicat atque
obstrepat nostro libero arbitrio, quando injuriam facimus
Deo? O dolor! Fraudata sunt tali magisterio
tempora antiqua, quoniam nondum eras natus, quando
sanctus Moyses injurias suas lenissime pertulit,
Dei vero severissime vindicavit. Tu autem doctor
haeretica praesumptione invidiosissime clamas, <hi> « Fecit
Deus hominem, et dimisit eum in manu arbitrii sui. » 
Quid mihi nunc humano imperio eripitur, quod largitus
est Deus?</hi> Hoc videlicet flagitans, ut ad faciendas
injurias Deo, qui cum libero arbitrio fecit hominem,
liberum arbitrium tibi relinquatur ab homine. Sed
illi etiam qui decreto Nabuchodonosor regis, proposita
poena interitus sui et dispersionis domorum suarum,
a blasphemando Deo Sidrach, Misach, et Abdenago,
terribiliter prohibebantur, et acriter si contemnerent
plecterentur <note>(Dan. III, 96)</note>, dicere potuerunt
quod ipse dixisti: <hi>Magna Dei injuria, si ab hominibus
defendatur. Quid de Deo aestimat, qui eum violentia
vult defendere, nisi quia non valet suas ipse injurias
vindicare?</hi> Haec verba tua prorsus etiam illi dicere
potuerunt, et fortasse dixerunt; et si non eadem
libertate, non dissimili vanitate.</p>
        </div3>
<div3>
          <head>21.</head>
          <p>
 Datum est ergo homini quando creatus est, liberum
arbitrium; sed ut, si esset malefaciens, fieret
<pb n="0717"/>
patiens. Denique illi primi homines cum peccassent,
morte damnati sunt; et priusquam mors eis extrema
etiam corporis suppleretur, in exsilium de paradiso
missi sunt. Mitiora in vos constituit Imperator, propter
mansuetudinem christianam; exsilium vobis voluit
inferre, non mortem: sed vos homines docti
considerantes quid debeatur merito, et quid minus
sit in supplicio, non de judicio illius, sed de vestro
additis mortem. Nolite perire in aeternum, dum vobis
hoc tempore ad offendendum Deum concedi ab hominibus
vultis liberum arbitrium. Audi Apostolum, et
nabebis magnum compendium, quo tibi regia potestas
nocere non possit: <hi>Bonum fac, et habebis laudem
ex illa.</hi> Ex illa et ante nos justi habuerunt laudem,
non solum qui regibus religiosis fideliter paruerunt,
verum etiam qui reges impios pro Dei veritate adversarios
pertulerunt: illi laudem obauditionis, utrique
tamen ex illa, sed bonum faciendo, non potestatibus
resistendo. Quod autem vos facitis, non solum bonum
non est, sed grande malum est, unitatem Christi pacemque
conscindere, contra promissa evangelica rebellare,
et adversus eum de quo dictum est, <hi>Dominabitur
a mari usque ad mare, et a flumine usque ad
terminos orbis terrae <note>(Psal. LXXI, 8)</note>
          </hi>; hoc est, adversus
verum et summum regem Christianorum, tanquam
civili bello christiana signa portare. Sufficiat ergo
vobis ad occasionem correctionis, quod pro tam magnis
malis vestris longe mitiora et minora recepistis,
si non vobis ultro quod non Imperator constituit ingeratis:
et nolite ad impunitatem licentiosam liberum
arbitrium vobis ab hominibus velle concedi, ne in
ipsius Dei manus infelicius incidatis. Nam et majores
vestri judicaverunt in hujusmodi injuriis Dei liberum
hominis arbitrium non relinquendum a regibus impunitum;
quia licet haberent causam malam, Caecilianum
tamen episcopum persequendo usque ad imperatoris
Constantini judicium perduxerunt.
</p>
          <p>CAPUT XX.--22. Verba Epistolae: <hi>Nostram vero
fidem,</hi> inquit, <hi>quam Dominus Christus Apostolis dereliquit,
solae nobis istae persecutiones gravissimam reddunt,
 « Felices,</hi> inquit, <hi>eritis, cum vos persecuti
fuerint homines, et maledixerint, et dixerint adversus
vos omne nequam propter Filium hominis: gaudete,
et exsultate, quia merces vestra multa est in coelis. Sic
enim persecuti sunt et Prophetas qui ante vos fuerunt,
patres eorum »  <note>(Matth. V, 11, 12)</note>
            </hi>. <hi>Si tantum solis
Apostolis dictum est, usque ad ipsos fides habuit praemia;
et quid proderat postea credituris? Unde constat omnibus
dictum. Deinde dicit apostolus Paulus:  « Qui volunt
in Christo sancte vivere, persecutionem patiantur necesse
est »  <note>(II Tim. III, 12)</note>
            </hi>. <hi>Hoc autem in Evangelio
Dominus dixit:  « Veniet hora ut omnis qui interficit
vos, putet se victimam dare Deo; sed haec facient,
quia non cognoverunt Patrem neque me »  <note>(Joan. XVI,
2, 3)</note>
            </hi>. Ad haec responsio: Recte ista dicerentur a
vobis quaerentibus martyrum gloriam, si haberetis
martyrum causam. Non enim felices ait Dominus qui
mala ista patiuntur, sed qui propter Filium hominis
<pb n="0718"/>
patiuntur, qui est Christus Jesus. Vos autem non propter
ipsum patimini, sed contra ipsum. Patimini
quippe ideo, quia non ei creditis; et toleratis ideo,
ne credatis. Quomodo ergo vos eam fidem tenere jactatis,
quam Dominus Christus Apostolis dereliquit?
An usque adeo caecos et surdos vultis esse homines,
ut non legant, non audiant Evangelium, ubi noverint
quam fidem de sua Ecclesia Dominus Christus Apostolis
dereliquit: ex qua divisi atque separati, nihil
aliud facitis quam contra verba capitis et corporis rebellatis;
et tamen propter Filium hominis ac fidem
quam reliquit Apostolis, vos persecutionem sustinere
jactatis? Omittamus alia, et novissima verba ejus in
terris audiamus, ubi videamus quam fidem de Ecclesia
reliquit Apostolis, quale testamentum quodam
modo fecerit, non vitam finiturus, sed sine fine victurus;
non mittendus in sepulcrum, sed ascensurus in
coelum. Surgens enim a mortuis posteaquam apparuit
discipulis suis intuendus oculis manibusque tractandus: <hi>Oportebat,</hi> 
 inquit, <hi>impleri quae scripta sunt in
Lege, et Prophetis, et Psalmis de me. Tunc aperuit illis
sensum ut intelligerent Scripturas et dixit eis: Quoniam
sic scriptum est, et sic oportebat pati Christum, et resurgere
tertio die, et praedicari in nomine ejus poenitentiam
et remissionem peccatorum per omnes gentes, incipientibus
ab Jerusalem <note>(Luc. XXIV, 44-47)</note>
            </hi>. Itemque
in monte Oliveti, postquam nihil ulterius in terris
positus dixit, sed quod maxime fuerat necessarium,
hoc commendavit extremum. Multi quippe erant futuri
per universas partes terrae, vindicaturi sibi nomen
Ecclesiae, et contra universam domum quae per
universam terram cantat canticum novum, de quo
scriptum est, <hi>Cantate Domino canticum novum; cantate
Domino, omnis terra <note>(Psal. XCV, 1)</note>
            </hi>; de suarum quisque
ruinarum angulis latraturi. Aliud namque Apostoli
audire cupiebant, et quod illis maxime fuerat
necessarium, non quaerebant. <hi>Dic nobis,</hi> inquiunt, <hi>si
in tempore hoc praesentaberis, et quando regnum Israel?</hi> 
At ille: <hi>Non est,</hi> inquit, <hi>vestrum nosse tempora vel momenta,
quae Pater posuit in sua potestate; sed accipietis
virtutem supervenientis Spiritus sancti in vos, et eritis
mihi testes in Jerusalem, et in totam Judaeam et Samariam,
et usque ad terminos terrae.</hi> His dictis nubes suscepit
eum <note>(Act. I, 6-9)</note>. Nihil ulterius verbis addidit:
hoc tanto tenacius, quanto posterius, audientium
mentibus fixit. Hanc sponsam suis amicis sponsus
abiens commendavit. Hanc ergo de sancta Ecclesia
discipulis dereliquit. Huic fidei, Donatistae, resistitis,
et pro fide quam Dominus Christus reliquit Apostolis,
vos persecutionem ferre contenditis. Huic hominis
Filio, qui Ecclesiam suam incipientem ab Jerusalem,
et per omnes gentes fructificantem atque
crescentem, tanta diligentia commendavit, mira caecitatis
impudentia contradicitis, et propter Filium hominis
vos mala sustinere clamatis. An hoc fortassis
ideo dicitis, quia vobis alium filium hominis invenistis,
cujus nomine vocitemini, de cujus parte dicamini?
<pb n="0719"/>
Erratis, non est ipse: quando propter Filium
hominis pati persecutionem felicitatis esse dicebat,
se ipsum ille sponsus, non adulterum praedicabat.</p>
        </div3>
<div3>
          <head>23.</head>
          <p>
 Et nos confitemur, ut dicitis, non solis Apostolis
esse dictum, <hi>Beati eritis, cum vos persecuti fuerint homines.</hi> 
Ad omnes enim hoc pertinet, non qui post
illos quamlibet persecutionem passi sunt, sive patiuntur,
sive qui passuri sunt; sed qui propter justitiam,
sicut et ipsi. Nam hoc paulo superius dixerat: <hi>Beati qui persecutionem patiuntur propter justitiam,
quia ipsorum est regnum coelorum 
 <note>(Matth. V, 11, 10)</note>
          </hi>.
Deinde ista subjunxit, quae commemorare et frustra
vobis usurpare voluistis. Frustra enim beatitudinem
istam pertinere ad vos putatis, quando in vobis justitiam
cui praemium debeatur, non demonstratis: quin
imo e contrario etiam pro iniquitate patimini, minus
ab aliis, plus a vobis, ut ante Dei judicium quod futurum
est, etiam, ipsi vobis quod meremini ex aliqua
parte reddatis. Unde quia tu ipse dixisti, non hoc
solis Apostolis, sed omnibus dictum, ne usque ad
illos fides praemia habuisse videretur: sicut hoc ergo
non solis Apostolis, sed omnibus dictum est, qui
etiam post illos propter justitiam fuerant mala quaecumque
passuri; sic etiam omnibus illud dictum est, <hi>Si vos persecuti fuerint in ista civitate, fugite in aliam <note>(Matth. X, 23)</note>
          </hi>.
Quare hoc non facitis, si ad eorum
societatem quibus haec dicta sunt pertinetis? Quod
quidem et si feceritis, non ideo pertinebitis: quia et
latrones hoc facere possunt, quos inquiri leges publicae
jusserunt. Verumtamen quia hoc facere non
vultis, de compendio vos ad istos quibus haec dicta
sunt, non pertinere monstratis. Et ut vos multo manifestius
ipsa excusatio vestra ab illo numero verorum
Christianorum ostendat alienos, loca quo confugiatis,
quae ille usque in finem saeculi non defutura
promisit, vobis deesse jam dicitis; nullo modo illum
quod falsa promiserit convincentes, sed vos ad eorum
consortium quibus hoc promisit non pertinere monstrantes,
et ideo non veraces martyres, sed haereticos
vos esse fallaces. Quid vobis ulterius dicamus, quando
lingua vestra vos vincit?
</p>
          <p>CAPUT XXI.--24. Nam et illud quod addidisti
dixisse Apostolum, <hi>Omnes qui in Christo pie vivere
volunt, persecutiones patiantur necesse est:</hi> non quidem
ille dixit, <hi>necesse est;</hi> sed, <hi>Omnes,</hi> ait, <hi>qui volunt in
Christo pie vivere, persecutionem patientur <note>(II Tim. V,
12)</note>
            </hi>. Sed vos ad istos non pertinere quis dubitat? Si
enim et vos estis, de quibus hoc dixit Apostolus,
quare non facitis quod ipse fecit Apostolus? Nam si
portae adversus vos clauderentur, per murum submitti
debuistis, ut manus persequentium fugeretis.
Patent portae, et exire non vultis. Quam persecutionem
patimini, nisi a vobis? Diligit vos persecutor
vester, et persequitur vos furor vester. Ille ut fugiatis
cupit, iste ut pereatis impellit. Sic autem intelligitis
quod ait Apostolus, <hi>Omnes qui volunt in Christo
pie vivere, persecutionem patientur,</hi> ut majores vestros
sub apostata imperatore Juliano non pie vixisse
vobis necesse sit confiteri. Nam quisquis illo tempore
<pb n="0720"/>
donatista factus est, donec adversus vestrum rursus
errorem pia christianorum Imperatorum cura consurgeret,
si ante defunctus est, non pie vixit, quia
non est passus persecutionem. Si autem hoc propterea
dixit Apostolus, quia sicut alibi scriptum est, <hi>Tentatio est vita hominis super terram 
 <note>(Job VII, 1)</note>
            </hi>;
nec cessat pios verosque Christianos non solum adversitatis
infestatione, verum etiam prosperitatis se
ductione tentare, ut animus humanus aut afflictione
succumbat, aut elatione vanescat: profecto quamdiu
hic vivitur, <hi>omnes qui volunt in Christo pie vivere, persecutionem
patientur,</hi> ut aut victi comprehendantur a
diabolo, aut probati diabolum vincant: quos autem
comprehensos captivosque jam possidet, non ut obtineat
persequitur, sed quia obtinet utitur.</p>
        </div3>
<div3>
          <head>25.</head>
          <p>
 Porro, si persequi tantummodo ille dicendus
est, qui dolore aliquo excruciat, seu vult tenere ut
excruciet; non tibi videatur excruciator cordis levior
esse quam corporis, et considera qualem persecutionem
patiebatur, qui dicebat in Psalmo, <hi>Vidi insensatos,
et tabescebam <note>(Psal. CXVIII, 158)</note>
          </hi>. Hanc persecutionem
Lot justus patiebatur in Sodomis, etiam
priusquam in domo ejus angeli hospites ejus, cum
homines putarentur, a Sodomitis appeterentur ad
stuprum <note>(Gen. XIX)</note>. Justus enim eos tam publice
turpes, et ante suae domus injuriam sine magno cordis
cruciatu videre non poterat.
</p>
          <p>CAPUT XXII.--Unde inter suas persecutiones
etiam talia commemorat apostolus Paulus, dicens: <hi>Quis infirmatur, et ego non infirmor? quis scandalizatur,
et ego non uror 
 <note>(II Cor. XI, 29)</note>
            </hi>? Proinde, quanto major
est in nobis charitas Christi, tanto majore cum
dolore animi vos videmus habere Sacramenta Christi,
et separari a membris Christi, et rebellare contra
pacem Christi. Sed quamdiu in hoc corpore vivitis,
spes nobis aliqua de vobis datur: cum vero jam in
illa dissensione morimini, multo amarius vos dolemus.
Jam porro quando vos ipsos necatis, vel irruendo
armis alienis, vel praecipitiis et submersionibus
et ignibus vestris, satis dici non potest quanto
nos moerore crucietis. Plus quippe impius Absalon
patrem sanctum David exstinctus, quam rebellis afflixit <note>(II Reg. XVIII)</note>.
Vivum namque eum comprehendi
cupiebat, ut qui malitia grassabatur, poenitentia
sanaretur. Erat ergo ille persecutor patris, non
solum populum Dei dividendo, nec solum contra Dei
legem et contra legitimum patris regnum arma portando
atque bellando: sed multo amplius persecutus
est cor paternum, in illa impietate moriendo. Denique
illum pater optimus pessimum filium, quem non
desperando non defleverat vivum, spe finita flevit
occisum. Discit ergo quid sit quod Apostolus ait, <hi>Omnes qui volunt in Christo pie vivere, persecutionem
patientur.</hi> 
 Si Catholicorum domus Donatistae non diripuissent,
si catholicas ecclesias non incendissent,
si Catholicorum codices sanctos in ipsa incendia non
misissent, si Catholicorum corpora non immanissimis
caedibus afflixissent, si Catholicorum membra
<pb n="0721"/>
non praecidissent, si oculos non exstinxissent, si denique
Catholicos non crudeliter occidissent: hanc
solam nos a vobis gravissimam persecutionem perpeti
verissime diceremus, quia videmus vos insensatos,
et tabescimus; quia infirmatos, et infirmamur;
quia scandalizatos, et urimur; quia perditos, et lugemus.
Haec mala vestra, quae vos in aeternum interitum
mittunt, amarius nos persequuntur, quam illa
quae a vobis nostris corporibus, vel rebus, vel domibus
aut basilicis inferuntur. Minus persequimini,
cum in nos saevitis, quam cum vos peritis. Denique
in illa persecutione qua in nos saevitis, cum laude
gaudemus: in hac autem qua vos peritis, si gavisi
fuerimus, vobiscum perimus. Sed quamdiu in hac
carne vivitis, de vobis desperare non possumus:
cum vero in hac impietate morimini, maxime cum
vos ipsos horrenda caecitate furoris occiditis, amarissimam
tristitiam nostram illud tantummodo consolatur,
quod consolatum est sanctum David, in
unitate scilicet Dei populus congregatus, qui fuit
scelerati filii tyrannide divisus. Tolerabilius enim
longe pauciores pertinacissimi vestri suis praecipitiis
vel submersionibus vel ignibus pereunt quam innumerabiles
populi illis eorum salutem impedientibus,
incendio cum illis aeterni ignis ardebunt. Nunquam
igitur Ecclesiae Christi defuit aut deerit, unde, secundum
Apostolum, qui volunt in Christo pie vivere,
persecutionem patiantur, aut impiorum malitiam sustinendo,
cum innoxie vivunt; aut eos dolendo,
cum pereunt.</p>
<p>CAPUT XXIII.--26. Nolite itaque falli, quod vobis
dictum sit, <hi>Veniet hora quando quis vos occiderint,
putent se officium facere Deo:</hi> aut sicut tu hic testimonium
posuisti, <hi>putent se victimam dare Deo.</hi> Non quidem
hoc esse dictum de persecutionibus quas Gentes
Ecclesiae fecerunt, manifestum est. Diis enim suis
plurimis, qui utique non sunt, deputaverunt se Gentiles
officium facere, cum hoc facerent uni Deo. Unde
hoc idem quod Dominus praedixit suis, aut per Judaeos
impletum est, qui sanctum Stephanum et multos
alios occiderunt, dum putabant se officium Deo
facere, quoniam unum verum Deum colere videbantur:
aut etiam nobis, id est Catholicis dictum est de diversis
haereticis usquequaque furentibus, qui ubi possunt, et
quando possunt, et quomodo possunt, occidendo Catholicos,
putant se officium Deo facere; maximeque de
vobis, qui praecipuum vobis nomen fecistis in Africa
de talibus victimis. Nam si vobis dictum esset, non
utique vos ipsi occideretis, sed exspectaretis a nobis
potius occidi, qui putamus nos, ut dicitis, cum id
facitis, officium Deo facere. Nunc vero cum festinatis
ad mortem, ne a nostris teneamini; vivere metuimus,
non occidi; quia erubescitis corrigi, aut de
vestro convinci. An forte vos estis ad quos utrumque
pertineat, quia cum occidimini et vos a vobis,
putatis vos officium Deo facere, et has ei victimas de
vobis dare? Ad vos ergo pertinet quod sequitur, atque
<pb n="0722"/>
abs te commemoratum est. Mox enim Dominus
adjunxit, et ait, <hi>Sed haec facient vobis, quia non
cognoverunt Patrem neque me <note>(Joan. XVI, 2, 3)</note>
            </hi>.
Cum itaque vos ipsos occiditis, putantes vos officium
Deo facere, nec Patrem cognovistis, quem non audistis
dicentem, <hi>Fugite</hi>.</p>
<p>CAPUT XXIV.--27. Verba Epistolae: <hi>Sed belliferae,</hi> 
inquit, <hi>pacis cruentaeque unitatis se incolas jactant.
Audiant Dominum dicentem,  « Pacem meam do
vobis, pacem relinquo vobis: non sicut saeculum dat,
ego do vobis »  <note>(Id. XIV, 27)</note>
            </hi>. <hi>Saeculi enim pax inter
animos gentium dissidentes armis et belli exitu foederatur:
Domini Christi pax salubri lenitate tranquilla, volentes
invitat, non cogit invitos.</hi> Ad haec responsio:
Vos quidem belliferam pacem et cruentam unitatem
facere cupitis, aut violentis mortibus nostris, aut voluntariis
mortibus vestris; non imputantes vobis quod
facitis nobis, et imputantes nobis quod facitis vobis. Sed
nos et quod facitis nobis cogimur sustinere, et quod
vobis facitis, nihil possumus quam dolere; dum tamen
fiat pax et unitas Christi propter salutem multorum sicut
fit in plurimis, etiamsi propter furorem paucorum
non fit in omnibus. Nam si non invido, sed fideli
oculo velletis attendere, videretis quam vera pace
atque unitate Christi gaudeant, qui ex vobis ad nos
venerunt, tot tantorumque populorum agmina, in
quibus etiamsi adhuc sunt nonnulli ipsa novitate turbati,
et ipsi paulatim ab hac infirmitate sanantur. Et
si ficti aliqui perseverant, non utique propter ipsos
non fuerant colligendi quos videmus veraces, quorum
quidam in regionibus vestris, etiam quibusdam
nostris majores apparuerunt, quando vobis illa perditionis
libertate concessa, ad vos redire noluerunt.
Debebamus ergo ne perderemus istos, colligere et
fictos, quia in Evangelio legitur, servos ad nuptias
Domini sui congregasse convivas bonos et malos:
maxime quia vos de area dominica superbiae spiritus
tanquam improbus ventus, ante tempus ventilationis
excussit, unde vos ad illam, quantum opitulante Deo
possumus, revocare conamur. Et utique nostis quemadmodum
scopis diligentiae frumentum simul etiam
cum terra trahitur, quando in aream revocatur.</p>
<p>CAPUT XXV.--28. Quod autem vobis videtur,
invitos ad veritatem non esse cogendos, erratis nescientes
Scripturas, neque virtutem Dei, qui eos
volentes facit dum coguntur inviti. Numquid enim
poenitentiam Ninivitae inviti egerunt, quia hoc rege
suo compellente fecerunt? Jam enim propheta iram
Dei universae civitati eam triduo perambulans praenuntiaverat <note>(Jonae III)</note>.
Quid igitur opus erat regis imperio,
ut humiliter supplicaretur Deo, qui non intuetur ora,
sed corda; nisi quia erant in eis quidam qui nec
curarent, nec crederent praedicta divina, nisi territi
potestate terrena? Ista igitur jussione regiae potestatis,
contra quam voluntarius fit vester occasus, multis
<pb n="0723"/>
ad salutem quae in Christo, praestatur occasio; qui
et si violenter adducuntur ad coenam tanti patrisfamilias,
et compelluntur intrare, intus tamen inveniunt
unde se laetentur intrasse. Utrumque enim futurum
Dominus ipse praedixit, et utrumque complevit. Nam
reprobatis quibusdam, qui utique intelliguntur Judaei,
quia ipsi per Prophetas antea fuerant invitati, et ad
horam excusare maluerunt; <hi>ait dominus servo suo:
Exi in plateas et vicos civitatis, et pauperes ac debiles, et
caecos et claudos introduc huc. Et ait servus domino:
Factum est ut imperasti, et adhuc locus est. Et ait dominus
servo: Exi in vias et sepes, et compelle intrare,
ut impleatur domus mea <note>(Matth. XXII, 9, 10, et Luc.
XIV, 21-23)</note>
            </hi>. Intelligimus <hi>vias,</hi> haereses; schismata, <hi>sepes.</hi> 
 Viae quippe hoc loco significant diversas opiniones,
sepes autem perversas opiniones. Quid ergo
miramini, si non corporalis cibi, sed spiritualis fame
moritur, quisquis ad istam coenam nec libenter introductus,
nec violenter impulsus ingreditur?</p>
<p>CAPUT XXVI.--29. Verba Epistolae: <hi>Odio,</hi> inquit, <hi>saeculi gaudemus, in ejus pressuris non succumbimus,
sed laetamur. Mundus hic non potest servos
Christi diligere, qui Christum cognoscitur non amasse,
Domino ipso dicente, Si saeculum vos odit, scitote quia
me primum odio habuit quam vos: si me persecuti sunt,
et vos persequentur.</hi> 
 Ad haec responsio: Quo gaudentes
odio saeculi, pressuris ejus non succumbitis, sed laetamini,
cum vos ipsos velitis occidere, ne molestias qualescumque
patiamini; et mori eligitis; non ab aliis occisi
pro veritate Christi, sed a vobis ipsis pro parte Donati?
Ista Circumcellionum est insania, non martyrum gloria.
Cum itaque appareant facta vestra, quid vobis verba usurpatis
aliena? <hi>Mundus iste,</hi> inquit, <hi>non potest servos Christi
diligere; qui Christum cognoscitur non amasse.</hi> Non ergo
ad mundum istum pertinemus nos, quia diligimus vos.
Sed servi Christi vos non estis, qui malum pro bono
retribuentes, et malitiam vestram quando in nos
exercere non potestis, in vos retorquentes, nec nos
diligitis, et vos occiditis. Dominus autem quando
dixit, <hi>Si saeculum vos odit, scitote quia me priorem
vobis odio habuit: si me persecuti sunt, et vos persequentur <note>(Joan. XV, 18, 20)</note>
            </hi>;
non vobis, sed illis dixit
quibus praecepit, ut si eos persequerentur in ista civitate,
fugerent in aliam: quod vos non facitis. Illis
dixit, ad quas civitates confugerent usque in finem
saeculi non defuturas <note>(Matth. X, 23)</note>, quas vos querimini
vobis jam deesse, nec vultis fateri eos quibus
haec dicta sunt vos non esse.</p>
<p>CAPUT XXVII.--30. Verba Epistolae: <hi>Sed et si
persecutio conquiescat,</hi> inquit, <hi>unde martyrum numerus
adimpletur, Joanne dicente, Vidi,</hi> inquit, <hi>animas
occisorum sub ara Dei exclamantium et dicentium,
Quamdiu, Domine, non judicas et vindicas sanguinem
nostrum de iis qui habitant super terram? Et acceperunt
singuli stolas albas, et dictum est eis, ut requiescerent
adhuc paucum tempus, donec impleatur numerus fratrum
vestrorum</hi>, <hi>qui incipient interfici, sicut et ipsi <note>(Apoc. VI, 9-11)</note>
            </hi>.
Ad haec responsio: Si sub ara Christi
<pb n="0724"/>
martyres esse velletis, non vos ipsos incendendo
sacrificium diabolo faceretis. Quis enim gaudet de isto
furore vestro, nisi diabolus, qui eum vobis inspirat,
et qui sunt ex parte illius? Ipse est qui illum puerum
de quo in Evangelio legimus, mittebat aliquando in
aquam, aliquando in ignem <note>(Matth. XVII, 14)</note>: ipse
et illum gregem porcorum praecipitem fluctibus mersit <note>(Id. VIII, 32)</note>.
Ipse, ut se de pinna templi praecipitaret,
etiam ipsi Domino audacissima tentatione
suggessit <note>(Id. IV, 5, 6)</note>. Ad diabolum sine dubio pertinetis,
cum tria genera mortis, aquam, ignem praecipitium
in vestris mortibus frequentatis. Si enim
mentes non dementia perderetis, ista ipsa verba quae
de sancto libro posuisti, ab isto interitu quem vobis
ingeritis, vos revocare deberent. Quid enim animae
martyrum sub ara Dei dicunt? <hi>Quamdiu, Domine,
non judicas et vindicas sanguinem nostrum de iis qui
habitant super terram?</hi> Vindicari poscunt sanguinem
suum, in eis utique a quibus fusus est: numquid in
aliis? Ac per hoc vindicabitur vester in vobis.</p>
        </div3>
<div3>
          <head>31.</head>
          <p>
 Quid est autem stultius, quam quod putatis
prophetiam istam de martyribus, qui futuri praedicti
sunt, nonnisi in Donatistis esse completam; quasi
posteaquam hoc scripsit beatus Joannes, nulli martyres
sint occisi, quousque exsurgeret pars Donati; qui
si quando alios non possunt, se ipsos occidunt; qui
faciunt opera latronum et daemonum, et gloriam sibi
vindicant martyrum? Quod si tanto temporis intervallo,
id est, a Joanne usque ad istos nulli occisi
essent martyres veri; ut nihil aliud, vel temporibus
Antichristi diceremus futuros, in quibus ille martyrum
numerus compleretur, nec tamen istos vel alieni
vel sui sanguinis reos accrescere numero verorum martyrum
crederemus, quibus dictum est ut requiescerent
parvum tempus, donec impleretur numerus
fratrum ipsorum, qui inciperent interfici, sicut et ipsi,
ab aliis utique, non a se ipsis sicut isti, et ideo isti
non sicut ipsi. Possumus etiam verissime dicere,
ipsos quoque Donatistarum temporibus Catholicos
quos occidunt, ad supplementum illius numeri pertinere.
Sed cum post apostolum Joannem, qui futura
illa conscripsit, tanta strages martyrum interficientibus
impiis usquequaque in tam multis gentibus facta sit;
quid sibi volunt isti suarum animarum extortores, et
alienarum tortores ut quod de martyribus sanctis legunt
esse praedictum, de se jactent esse completum? Praeparate
vos potius, ut vester sanguis, non in eis qui
vos vel comprehendere vel fugere cupiunt ut vivatis, sed
in vobis potius vindicetur. An forte ne hoc fiat, ideo
non eum funditis, sed aut praecipitio colliditis, aut
unda suffocatis, aut in cinerem convertitis? Sed
erratis; vindicabitur in vobis, quocumque modo perimatur
a vobis. In vobis enim vindicaretur, si non
in Ecclesia Christi, sed in parte Donati ab aliis funderetur.
Itane vos clamabitis ad Deum, ut vindicet
sanguinem vestrum, et exaudiet vos, nisi damnaverit
vos? Quomodo enim vindicetur, nisi qui eum ausus
est trucidare damnetur? In hac ergo voce non estis
nisi accusatores vestri, quia vos estis rei sanguinis
<pb n="0725"/>
vestri. Nec Deus nisi vos damnabit, quando a vobis
vel collisum, vel suffocatum, vel exustum, vel quocumque
pacto trucidatum, vel si hoc elegeritis, effusum
sanguinem vestrum vindicabit.
</p>
          <p>CAPUT XXVIII.--32. Verba Epistolae: <hi>Annon
ista,</hi> inquit, <hi>persecutio est, quae tot millia innocentum
martyrum arctavit ad mortem? Christiani enim secundum
Evangelium spiritu prompti, sed carne infirmi <note>(Matth. XXVI, 41)</note>
            </hi>,
 <hi>a sacrilega contaminatione caminorum
reperto compendio suas animas rapuerunt, imitati
presbyteri Raziae in Machabaeorum libris exemplum <note>(II Machab. XIV, 41)</note>
            </hi>;
 <hi>nec frustra timentes. Quisquis
enim in eorum manus inciderit, non evasit. Sed quantum
velint faciant; quod certum est, Dei esse non possunt
qui faciunt contra Deum.</hi> Ad haec responsio:
Apertissime omnino, quam persecutionem patiamini,
et verissime confiteris. Ipsa est enim de qua jam
dixi, quae in sanctis Scripturis de quibusdam impiis
satis evidenter expressa est, de quibus dictum est
quia persecutionem patiuntur ab ipsis factis suis <note>(Sap. XI, 21)</note>:
quod quidem dici de vobis convenientissime
potest, etiamsi vos aliorum manus propter
vestra sacrilegia trucidarent. Nam et latrones et quilibet
homines rei criminum capitalium, cum justis
legibus puniuntur, non dicendi sunt persecutionem
pati, nisi ab ipsis factis suis. Sed nunc plane cum
parcente vobis mansuetudine christiana, ita in vos
saevit vestra dementia, ut quemadmodum dicis, <hi>caminorum
reperto compendio vestras animas rapiatis,</hi> 
omni modo vos a vobis ipsis pati persecutionem, nimia
est impudentia, si negatis; quando vos utrumque
completis, et unde juste pereatis, et quod peritis. Sic
autem dicis tot hominum millia esse qui hoc faciunt,
quasi non etiam ista sit non parva causa, cur ab
hujusmodi magisterio vestro Africa liberetur. Eorum
est enim hominum genus, cui hoc malum persuadere
potuistis, qui solent haec et antea facere, maxime cum
idololatriae licentia usquequaque ferveret, quando isti
Paganorum armis festa sua frequentantibus irruebant.
Vovebant autem Pagani juvenes idolis suis quis quot
occideret: at isti gregatim hinc atque inde confluentes,
tanquam in amphitheatro a venatoribus more
immanium bestiarum venabulis se oppositis ingerebant,,
furentes moriebantur, putrescentes sepeliebantur,
decipientes colebantur. Praeter haec sunt saxa
immania et montium horrida praerupta, voluntariorum
creberrimis mortibus nobilitata vestrorum: aquis
et ignibus rarius id agebant; praecipitiis greges consumebantur
ingentes. Aetatis nostrae hominibus res
notissimas loquor. Quis enim nescit hoc genus hominum
in horrendis facinoribus inquietum, ab utilibus
operibus otiosum, crudelissimum in mortibus alienis,
vilissimum in suis, maxime in agris territans, ab agris
vacans, et victus sui causa cellas circumiens rusticanas,
unde et Circumcellionum nomen accepit, universo mundo
pene famosissimum Africani erroris opprobrium?</p>
<p>CAPUT XXIX.--33. Ex hoc igitur genere quis
<pb n="0726"/>
ignorat quam multi antea per diversas mortes ibant
et peribant, et nunc in illorum comparatione quam
pauci suis ignibus ardeant? Sed si putas moveri nos
oportere, quia isto modo tot millia moriuntur; quantum
existimas nos habere consolationis, quod a tanta
dementia partis Donati, ubi non solum nefariae divisionis
error, verum etiam furor iste lex facta est,
longe atque incomparabiliter plura millia liberantur?
Neque enim isti qui pereunt, illorum saltem numero
aequantur, qui ex ipso genere nunc jam tenentur ordine
disciplinae, colendisque agris amisso Circumcellionum
et opere et nomine inserviunt, servant castitatem,
tenent unitatem: quanto minus coaequantur
isti perditi numero utriusque sexus, non solum puerorum
et puellarum, juvenum et virginum, verum etiam
conjugatorum et senum, quorum innumerabiles ex
Donatistarum nefaria dissensione in pacem Christi
veram et catholicam transeunt? Isti quippe qui se incendunt,
nec tot homines sunt quot loca sunt populis
plena, quae ab exitiali peste erroris illius et furoris,
per hanc instantiam perficiendae unitatis eruuntur.
Numquidnam obsecro sanum misericordiae potest esse
consilium, ut simul cum illis isti omnes aeternis gehennarum
suppliciis serventur, ne illi in istorum comparatione
perpauci suorum caminorum ignibus exurantur?
Ut enim omnes cum Christo vivant, magnis
conatibus et votis agendum est: sed si hoc per quorumdam
furorem fieri non potest, saltem ut non omnes
cum diabolo pereant, laborandum est.</p>
<p>CAPUT XXX.--34. Sane de Scripturis sanctis
sagacissime inquirens, si quid proferre posses pro ista
spontaneae mortis sententia insana, invenisse te aliquid
putas, quia scriptum est in Evangelio: <hi>Spiritus
quidem promptus est, caro autem infirma <note>(Matth. XXVI,
41)</note>
            </hi>: tanquam ideo se quisque occidere debeat, quia
infirmus est. Ad passiones inter manus persequentium
sustinendas non potuisti citius dicere falsos martyres
vestros ex illorum esse numero, de quibus scriptum
est, <hi>Vae iis qui perdiderunt sustinentiam <note>(Eccli. II, 16)</note>
            </hi>!
et ad illos prorsus non pertinere quibus Dominus dicit, <hi>In vestra patientia possidebitis animas vestras 
 <note>(Luc.
XXI, 19)</note>
            </hi>. De quibus autem legitur, <hi>Spiritus promptus
est, caro autem infirma;</hi> somno non voluntario premebantur,
non interitu voluntario necabantur. Diligenter
lege, et quid loquaris attende. Ubi est quod
Apostolus ait, <hi>Fidelis Deus qui non permittet vos tentari
super id quod potestis; sed faciet cum tentatione
etiam exitum, ut possitis sustinere <note>(I Cor. X, 13)</note>
            </hi>? Itane
credendum non est huic apostolicae veritati, et inimicos
debemus nos ipsos habere, quia inimicos non possumus
alios sustinere? Absit hoc a cordibus christianis.
Plane fideli Apostolo, imo ipsi fideli Deo, qui non
sinit suos tentari supra quam ferre possunt, sed facit
cum tentatione etiam exitum, ut possint sustinere,
credant Catholici, non credant Donatistae; et ne semper
ista non credant, non sint Donatistae. Quando
enim desperatur in quibusque passionibus a Domino
impetranda sapientia, et ideo quaeritur compendium
caminorum, ubi se isti non quidem feris, ut ait beatissimus
<pb n="0727"/>
Cyprianus <note>( <hi>Lib. de Laude Martyrii, ad Moysen
et Maximum</hi> )</note>, sed tamen flammis objiciunt, quos nemo
damnavit: non est hoc consilium, sed furor, non
est sapientia, sed amentia. Habeant isti incendia sua,
qui non dicunt de adjutorio Domini, <hi>Quoniam ab ipso
patientia mea <note>(Psal. LXI, 6)</note>
            </hi>.</p>
        </div3>
<div3>
          <head>35.</head>
          <p>
 Certe sanctus Job quando a capite usque ad
pedes intolerabili vulnere putrescebat, et doloribus
excruciabatur immanibus, hoc vestrum compendium
habebat in promptu, quo se ab hujusmodi
vita horrendis calamitatibus plena, in qua procul
dubio manebat, nolebat eripere. Potestas utique
aderat, sed justitia non sinebat. Secundum hoc
enim dicit, <hi>Atque utinam possem me occidere, aut rogare
alium ut faceret mihi hoc <note>(Job XXX, sec. LXX)</note>
          </hi>!
Negavit se posse justus, quod per justitiam fieri non
poterat. Eo loquendi modo et Apostolus ad Galatas
dicit, <hi>Testimonium vobis perhibeo, quia, si fieri posset,
oculos eruissetis et dedissetis mihi <note>(Galat. IV, 15)</note>
          </hi>. Cur
enim et hoc fieri non posset, nisi quia juste fieri nullo
modo posset? Sic et Dominus cum per Angelos suos
justum Lot de Sodomis exeuntem urgeret ut properaret
in Segor: <hi>Non enim,</hi> inquit, <hi>potero facere rem, donec
tu illo introeas <note>(Gen. XIX, 22)</note>
          </hi>. Non posse se dixit,
quod sine dubio poterat per potentiam, sed non poterat
per justitiam. Posset enim patientissimus Job, ut
nihil aliud, vel cibum vel potum non sumere, atque
ita illam vitam aerumnosam horrendamque consumere:
sed hoc juste facere non posset, quoniam nulli
fas est se ipsum occidere; maxime cum, ut possit vivere,
possit fugere. An hoc aliquis dubitaverit, quod
ille vir sanctus, qui tam multa in suis doloribus loquebatur,
rogare ut hoc sibi fieret, aliquem posset?
Neque enim non, dolenti et putrescenti manus defuit
ad perimendum, et lingua defuit ad rogandum. Certe
vel ipsam conjugem suam poterat hoc rogare: quae
tamen ut hoc fieret nec ipsa suggessisset, quae illum
mori per ejus blasphemiam Deo irascente cupiebat;
ideoque aliquid in Deum consilio nefando <note>(Job II, 9)</note>,
tamen ut ipse se occideret, ei dicere non audebat.
Plus juris in vos diabolus habet, qui vobis tam facile
persuadet, quod insipienti mulieri persuadere non
potuerat, quam sibi ministram ad decipiendum virum,
suis illi ablatis omnibus, reservavit. Dixit itaque se
justus ille non posse aliquem rogare ut eum interficeret,
etiam id ostendens utique non licere. Quod
enim non potest juste, non potest justus: quoniam
hoc decernendo prius amittit justitiam, ut quod non
potest justus, possit injustus. Sic ergo dixit, <hi>Atque
utinam possem me ipsum interficere!</hi> tanquam diceret,
Atque utinam justum esset; tunc enim a justo fieri
posset. Neque enim ut hoc posset quod non potest
nisi injustus, injustitiam sibi optaret. Sed si fieri posset,
hanc vellet esse justitiam: quod fieri quia non
potuit, ut haec esset justitia, non potuit justus quod
sola faceret injustitia. Ac per hoc non est injustum
homini justo optare mortem, quando amarissima est
<pb n="0728"/>
vita: sed si Deus optatam non dederit, non erit justum
nisi tolerare eam amarissimam vitam. Sicut a
justo nec illud alienum est, ut optet vitam, quando
amara mors imminet: sed cum se videt eam impetrare
non posse, dicit quod nos in se transfigurans
Dominus ait, <hi>Verum non quod ego volo, sed quod tu vis,
Pater <note>(Matth. XXVI, 39)</note>
          </hi>. Haec autem illis dicenda sunt,
quos ad mala gerenda quaerunt qui persequuntur, non
quos ad bona participanda qui diligunt: eis, inquam,
dicenda sunt ista, qui persecutionem patiuntur propter
justitiam, non qui eam sibi faciunt propter injusittiam.
</p>
          <p>CAPUT XXXI.--36. Proinde etiam senior ille
Razias, quem sibi isti exemplis sui sceleris destituti,
de Machabaeorum libris <note>(II Machab. XIX, 41)</note> tanquam
imitandum se invenisse gloriantur, hoc facere debuit,
quod in eisdem Litteris leguntur septem illi fratres
etiam exhortante matre fecisse <note>(Id. VII)</note>, ut comprehensus,
et a lege Domini sui non aversus, omne quod
ei applicitum esset acciperet, et in dolore sustineret,
et in humilitate sua patientiam haberet. Quocirca humilitatem
inter manus inimicorum non valens ferre,
non plane sapientiae, sed insipientiae dedit exemplum,
non Christi martyribus, sed Donati Circumcellionibus
imitandum. Verumtamen si diligentius consideremus,
et ab isto apparetis alieni. Iste quippe cum jam
comprehenderetur ab hostibus, non habuit liberam
fugam; ideo se gladio percussit, et cum perimere non
potuisset, de muro se praecipitavit. Deinde abruptam
petram, cum jam vivere non posset, adhuc tamen
spirans, et corpus impetu movens, currendo, licet
exsanguis, obtinuit: ubi utraque manu producta sua
intestina discerpsit, dispersit, occubuit: turba ita circumdatus
ut evadere non posset, et si vivere posset.
Vos igitur qui nec Dominum auditis dicentem, <hi>Fugite,</hi> 
nec imitamini Raziam, qui voluit, nec potuit fugere:
profecto quia non habetis illum in praecepto, nec habetis
istum in exemplo. Quid, quod iste Razias secundum
vestram rationem sine dubitatione culpandus
est? Dixisti enim propter evangelicam sententiam,
ubi Dominus ait, <hi>Spiritus quidem promptus est, caro
autem infirma;</hi> vos ad caminorum fugisse compendium,
quia videlicet infirmi estis perferre manus inimicorum,
si ab eis comprehensi fueritis. Ergo illius
qui se gladio graviter vulneravit, qui vulneratus murum
petiit, qui se inde in cervicem praecipitem dedit,
qui et postea potuit ad petram currere, in petra stare,
intestina educere, carpere, spargere, numquid dici
potest spiritus promptus, caro autem infirma; cujus
non solum spiritus tam promptus apparuit, sed etiam
caro tam firma, ut vix credibile sit eum facere voluisse
ac valuisse quae fecit? Itaque vobis oportet iste
displiceat, qui rationem vestrae infirmitatis sua firmitate
perturbat. Porro si fugere valens, nec volens,
in domum suam ligna congessisset, atque irruentibus
inimicis ut eum comprehenderent, ignem supposuisset,
seque cum suis aedibus concremasset, vobis quidem
<pb n="0729"/>
praebuisset exemplum, sed sibi acquisisset grande
tormentum. Nunc enim quoniam fugere non valuit,
aliquanto minus est fortasse sui sanguinis reus,
quod sibi intulit mortem, quam comprehenso inimicus
jam fuerat illaturus.</p>
        </div3>
<div3>
          <head>37.</head>
          <p>
 At enim sanctarum Scripturarum auctoritate
laudatus est Razias. Quomodo laudatus? Quia fuit
amator civitatis. Hoc potuit et carnaliter, civitatis videlicet
illius terrenae Jerusalem, quae servit cum
filiis suis; non autem illius quae sursum, liberae matris
nostrae. Laudatus est, quia continentiam servavit
in Judaismo: et haec sibi in comparatione justitiae
Christianae damna et stercora fuisse dicit Apostolus <note>(Philipp. III, 8)</note>.
Laudatus est, quia pater Judaeorum
appellabatur: hoc magis est, unde et illi tanquam
homini subrepsit humilitatis impatientia, ut prius
mori vellet quam hostibus subjici. Dictum est quod
elegerit nobiliter mori: melius vellet humiliter, sic
enim utiliter. Illis autem verbis historia gentium laudare
consuevit, sed viros fortes hujus saeculi, non
martyres Christi. Dictum est quod se viriliter de muro
praecipitavit in turbas: nec nos dicimus eum hoc
fecisse muliebriter. Quanqum vos qui multum exemplo
isto profecistis, etiam feminas vestras hoc facere
docuistis: sed fatemur hoc etiam ipsas non facere
muliebriter, sed viriliter; non tamen salubriter, quia
non fideliter. Ad extremum quod invocasse dictus est
dominatorem vitae ac spiritus, ut haec illi iterum redderet,
id est, vitam et spiritum; nec tunc aliquid poposcit,
quo boni discernuntur a malis. Reddet enim
haec Deus et his qui male egerunt, non in resurrectione
vitae aeternae, sed in resurrectione judicii aeterni.
Laudatus est itaque iste Razias amator civitatis,
ut valde bene audiens, id est, bonae famae, quia pater
Judaeorum appellatus est, et quod continentiam tenuerit
in Judaismo. Istam vero ejus mortem mirabiliorem
quam prudentiorem narravit quemadmodum
facta esset, non tanquam facienda esset Scriptura laudavit.
Nostrum est autem, sicut Apostolus admonet,
omnia probare, quae bona sunt tenere, ab omni specie
mala nos abstinere <note>(I Thess. V, 21, 22)</note>.</p>
        </div3>
<div3>
          <head>38.</head>
          <p>
 Et hanc quidem Scripturam quae appellatur
Machabaeorum, non habent Judaei sicut Legem, et
Prophetas, et Psalmos, quibus Dominus testimonium
perhibet tanquam testibus suis, dicens, <hi>Oportebat impleri
omnia quae scripta sunt in Lege, et Prophetis, et
in Psalmis de me <note>(Luc. XXIV, 44)</note>
          </hi>: sed recepta est ab
Ecclesia non inutiliter, si sobrie legatur vel audiatur,
maxime propter illos Machabaeos qui pro Dei lege
sicut veri martyres a persecutoribus tam indigna atque
horrenda perpessi sunt; ut etiam hinc populus
christianus adverteret, quoniam non sunt condignae
passiones hujus temporis ad futuram gloriam
quae revelabitur in nobis, pro quibus passus est Christus;
si tanta patientissime pertulerunt pro lege quam
dedit Deus per famulum hominibus illis, pro quibus
nondum tradiderat Filium. Quanquam et iste Razias
<pb n="0730"/>
habeat quod legentibus prosit, non solum ut mens
exerceatur recte judicando quod legit, verum etiam
ut animus humanus, imo animus christianus adverteret,
quanta ferenda sint ab inimicis ardore charitatis
cum a se ipso iste timore humilitatis tanta pertulerit.
Sed ardor charitatis de sublimitate descendit gratiae
divinae, timor autem humilitatis ex amore accidit laudis
humanae: et ideo ille certat per patientiam, hic
autem peccat per impatientiam. Non itaque debemus
quidquid in Scripturis etiam Dei testimonio laudatos
homines fecisse legerimus, consentiendo approbare,
sed considerando discernere, adhibentes judicium non
sane nostrae auctoritatis, sed Scripturarum divinarum
atque sanctarum: quae nos nec illorum hominum quibus
illic bonum atque praeclarum testimonium perhibetur,
omnia vel imitari vel laudare facta permittit,
si quae non recte ab eis facta sunt, vel huic jam tempori
non conveniunt. Sed de iis quae tunc fuerant recta,
nunc non sunt, quid opus est aliquid in hac quaestione
discutere; cum hoc unde agitur, ut sibi quis
inferat mortem, maxime cui conceditur, vel potius
qui compellitur vivere, in eis sit factis, quae nec poterant
 unquam recta esse, nec potuerunt, sicut satis
jam demonstravimus?</p>
        </div3>
<div3>
          <head>39.</head>
          <p>
 Proinde, quomodolibet accipiatur a vobis hujus
Raziae vita laudata, non habet mors ejus laudatricem
sapientiam, quia non habet dignam Dei famulis patientiam:
potiusque huic vox illa Sapientiae, quae non
laudis, sed detestationis est, competit, <hi>Vae iis qui perdiderunt
sustinentiam <note>(Eccli. II, 16)</note>
          </hi>! Nam si laudatorum
facta omnia creditis imitanda, numquid melior
est iste Razias quam David? Cur ergo ejus factum de
aliena uxore appetenda, ejusque occidendo marito <note>(II Reg. XI)</note>,
nullus bonus sibi proponit, sed potius
cavendum atque vitandum? Numquid melior est Razias
quam Salomon? Placetne ergo vobis, ut ejus erga
mulieres lasciviae, quarum seductionibus usque ad
templa idolis fabricanda perductus est <note>(III Reg. XI)</note>,
imitandum proponamus exemplum? Numquid melior
Razias quam Petrus apostolus, qui ubi dixit, <hi>Tu es
Christus Filius Dei vivi,</hi> tam beatus a Domino appellatus
est, ut claves regni coelorum accipere mereretur:
nec tamen ideo creditur imitandus, ubi mox eodem
momento reprehensus, audivit, <hi>Vade post me, satanas;
non enim sapis quae Dei sunt, sed quae hominum <note>(Matth.
XVI, 17-23)</note>
          </hi>? Atque ut haec taceam quae voce apertissima
sancta Ecclesiae Scriptura culpavit, et ea dicam
quae tantummodo ibi narrata atque conscripta sunt,
nec de his est in alteram partem laudis aut reprehensionis
lata sententia, sed quae nobis judicanda permissa
sunt; numquid melior Razias quam Noe? Quis
autem illum virum, quod jacuit ebrius <note>(Gen. IX, 21)</note>,
laudaverit sobrius? Numquid melior est Razias quam
Judas patriarcha? Quis tamen eum approbet, cui placeat,
quem non rectissime offendat in illa fornicatione,
quandoquidem non ad suam nurum, quia hoc ignoravit,
verumtamen ad eam quam meretricem putavit,
<pb n="0731"/>
ingressus est <note>(Gen. XXXVIII)</note>? Numquid melior est Razias,
quam Samson? Audete itaque dicere, si potestis,
illud quod in crinibus habuit virtutis magnum divinumque
secretum, blandienti mulierculae fuisse prodendum.
Nam illud quod cum inimicis occidit et se
ipsum, quando super se atque illos dejecit domum,
mortem quam mox ab eis fuerat perpessurus, communem
voluit cum illis habere, quia non posset evadere <note>(Judic. XVI)</note>.
Quod quidem non sua sponte fecit,
sed hoc spiritui Dei tribuendum est, qui usus est eo
ut faceret quando illi adfuit, quod facere non poterat
quando idem spiritus defuit. Sicut Abrahae factum
quando filium voluit immolare, quod Deo jubente fuit
obedientia <note>(Gen. XXII)</note>, Deo non jubente quid fuit, nisi
dementia?</p>
        </div3>
<div3>
          <head>40.</head>
          <p>
 His sacris Litteris eruditus beatus Cyprianus,
in Confessione sua dixit, <hi>Disciplinam prohibere ne quis
se offerat (In Actis passionis Cypriani martyris, quorum
initium,  « Imperatore Valeriano » ).</hi> Videte quantum
mali faciatis cum vos vultis occidere, qui estis indisciplinati
etiamsi vos aliis hoc vobis facere cupientibus
velletis offerre. Fugam praecipit quem vocatis
Salvatorem, fugam permittit persecutor: quid ergo
sequimini, ut vestris ignibus pereatis, nisi vestrum
furorem? Et tamen dicis, <hi>Annon est ista persecutio,
quae tot millia innocentum arctavit ad mortem?</hi> Ostendite
quomodo sitis innocentes, qui Christum dividitis
et vos occiditis. Ostendite quomodo arctemini ad
mortem, quibus fuga et divinitus jubetur, et humanitus
relaxatur. Ostendite quemadmodum caminorum
compendio animas vestras a contaminatione rapiatis,
quos potius caminorum sacrilegio tanquam diabolico
sacrificio contaminatissimas facitis. Interrogate Christum,
jubet vos fugere; interrogate Tribunum, permittit
vos fugere. Si et ipsum Raziam interrogare
possetis, responderet vobis, Ego non potui fugere.
Vos ergo nec Christum salvatorem, nec Tribunum
persecutorem, nec Raziam auctorem habetis.
</p>
          <p>CAPUT XXXII.--41. Quod autem dixisti, ut se
ipsos vestri occiderent, non eos frustra timuisse, quoniam
quisquis in nostras vel nostrorum manus incidit,
non evasit. Quid evaserit, quaero? Si mortem, cur
eam vobis infertis manibus vestris, si hanc timetis a
nostris? Sed manifestum est non de morte vos dicere.
Nam quantum cupiamus vos vivere, etiam ipsi scitis;
ideo nos de vestra morte terretis. Proinde si communionem
nostram dicis, neminem vestrum qui in manus
nostras incidit evasisse, utinam verum diceres. Valde
quippe feliciter non evaderent communionem quae offertur
a Catholicis, ut evaderent damnationem quae
paratur haereticis. Sed falsum esse quod dicis, vel ex
vestro Emerito cogitare potuisti, qui cum venisset ad
nos, facilius est veritate convictus, quam communicare
compulsus. Sunt et alii fama quidem minores, sed
stultitia pares. Quisquis enim fuit similis vanitatis, ut
contra manifestissimam veritatem perversissima verecundia
fieret pertinax, cum putari erubescit inconstans,
expers a nobis catholicae communionis abscessit.
Sed ideo dixisti, <hi>Quisquis in eorum manus incidit,
<pb n="0732"/>
non evasit;</hi> quoniam paucissimos apertissimae veritati
perseveranter resistentes et discedentes latere arbitratus
es. Sed Emerito fecisti secundum vos gravissimam
injuriam, qui perdidit apud te duritiae suae laudem,
tanquam frustra esse voluerit inter paucos veritati non
consentientes, quia deputari meruit inter latentes.
Quis nostrum non te credat invidere collegae? Aut si
non invides, imitare. Veni ad nos et tu, sicut ipse;
audi quod dicimus, sicut ipse; responde si potes, quod
non potuit ipse. Si autem nec respondere, nec communicare
volueris, discede, sicut ipse. Ecce ille de
nostris manibus illaesus abscessit. Tu quare dicis, <hi>Quisquis
in eorum manus incidit, non evasit?</hi> Ecce ille non
sibi credidit loca defutura ubi posset latere: tu quare
disponis ardere? Itane nondum vides vos esse potius
qui non pertinetis ad Deum, et qui facitis contra
Deum, non solum peste communi qua Christi
unitati resistitis; sed etiam vos praecipue, qui huic
tanto sceleri vestro, etiam vestras mortes addere festinatis?</p>
<p>CAPUT XXXIII.--42. Verba Epistolae: <hi>Sed quoniam
prudentiam tuam,</hi> inquit, <hi>exsecutoris officium non
decebat, quaeso, paucis adverte. Alia est, ut reor, solida
veritas, alia effigies veritatis: quoniam veritas robore suo
firmata constat; idolum sive simulacrum est quod in injuriam
verisimile fecerit humana praesumptio: nunquam
tamen potest praejudicare veritati fallacia. Simulacrorum
cultores dico, qui non tenent veritatem: sub alieno vocabulo
gentilem existimo, qui facit sibi quod colat. Unde
publicum apertumque est, quod minis, sive terrore et persecutionibus,
crebris Gabinum similesque de naturae libertate
sublatos, ipsi sibi quos venerarentur perfidos fabricasse
noscuntur, ad quorum cultum coguntur inviti.</hi> 
Ad haec responsio: Adhuc addis furori vestro verba
blasphemiae, et audes dicere Ecclesiam catholicam
humanum esse figmentum, cui dicit Deus: <hi>Ego enim
sum Dominus qui facio te, Dominus nomen ei.</hi> Et ut sciamus
ipsam eam Catholicam universo terrarum orbe
diffusam, sequitur et adjungit: <hi>Et qui eruit te, ipse
Deus Israel universae terrae vocabitur <note>(Isai. LIV, 5)</note>
            </hi>. Hoc
evidentissimum Dei opus, humanum dicitis esse figmentum:
nec vos respicitis, quod ab ista Ecclesia
quam se promisit Deus in universa terra esse facturum,
nullo modo separaremini, nisi hominem sequeremini.
Nos eum sequimur qui dixit Abrahae: <hi>In semine tuo
benedicentur omnes gentes <note>(Gen. XXII, 18)</note>
            </hi>. Eum sequimur
qui dixit ipsi Ecclesiae suae, quod modo commemoravi: <hi>Ego sum Dominus qui facio te, Dominus nomen
ei; et qui eruit te, ipse Deus Israel universae terrae
vocabitur.</hi> 
 Propterea tenentes Ecclesiam, quae dilatatur
et crescit per omnes gentes et per universam terram,
non utique figmentum sequimur humanum, sed
promissum factumque divinum. Vos quid sequimini,
ut ab hujus divinae promissionis et divini operis communione
divisi, velitis esse de parte Donati? Peccato
Caeciliani perisse de orbe terrarum promissiones Dei,
et remansisse in parte Donati, homo vobis dixit, an
Deus? Si Deus, legite hoc nobis ex Lege, Prophetis,
Psalmis, apostolicis et evangelicis Litteris. Legite, si
<pb n="0733"/>
potestis, quod in Collatione nostra minime potuistis.
Si autem homines ista dixerunt, de quibus dictum est, <hi>Firmaverunt sibi sermonem malignum 
 <note>(Psal. LXIII, 6)</note>
            </hi>:
ecce humanum figmentum, ecce quod colitis, ecce
cui servitis, ecce propter quod rebellatis, insanitis,
ardetis.</p>
        </div3>
<div3>
          <head>43.</head>
          <p>
 Gabinus vero et caeteri, qui hanc Ecclesiam cognoverunt,
elegerunt, tenuerunt, non humanum figmentum,
sed divinum promissum praedictum et impletum
cum fidelibus habere cupientes, ulterius pro
humano figmento ipsas humanas molestias perpeti noluerunt.
Qui enim pro veritate et unitate Christi, non
dico res suas, sed istam etiam vitam suam, aliis duntaxat
auferentibus atque interficientibus, amiserit, vere
fidem habet, vere spem habet, vere charitatem habet,
vere Deum habet. Quisquis autem pro parte Donati
vel fimbriam vestimenti perdiderit, cor non habet.
Quid ergo mirum, si homines sapientes, cum viderunt
contra obduratae consuetudinis pertinacissimam vetustatem
proposita sibi esse damna et exsilia, consideraverunt
utrum pro parte Donati contra Ecclesiam
catholicam, hoc est, pro figmento humano contra opus
divinum perpeti ista deberent: et se utique non debere
viderunt; atque istam quam vocatis persecutionem,
cognoverunt sibi esse correctionis occasionem, et fecerunt
quod scriptum est, <hi>Da sapienti occasionem, et
sapientior erit <note>(Prov. IX, 9)</note>
          </hi>? Vides itaque quam inaniter
dixeris homini, qui ex praecepto piissimi imperatoris
sui vestram correctionem requirit, quod hujus
prudentiam exsecutoris officium non decebat.
Quid enim magis religiosum militantem decet, quam
ut in ea causa in qua perpendit quibusnam vos vultis
esse deceptio, multis ipse fiat corrigendis salvatio?
</p>
          <p>CAPUT XXXIV.--44. Verba Epistolae: <hi>Ad docendum,</hi> 
inquit, <hi>populum Israel omnipotens Deus Prophetis
praeconium dedit, non regibus imperavit. Salvator
animarum Dominus Christus ad insinuandam fidem, piscatores,
non milites misit.</hi> Ad haec responsio: Audite
ergo Prophetas sanctos, et sanctos Piscatores: et molestos
non patiemini religiosissimos reges. Jam enim
et superius ostendi, ad curam pertinuisse regis, ut Ninivitae
Deum placarent, cujus iram Propheta annuntiaverat.
Quamdiu ergo vos non tenetis Ecclesiam,
quam praenuntiaverunt, piscatores Apostoli plantaverunt:
tamdiu reges qui eam tenent, rectissime ad
suam curam judicant pertinere, ne vos adversus eam
rebelletis impune. Nam Deus et reges habuit inter Prophetas:
David quippe sanctus, quod non potestis ignorare,
rex fuit. Audite itaque prophetantem regem, et
nullum religiosum regem formidabitis irascentem: audite,
inquam, Prophetam regem dicentem de Christo, <hi>Dominabitur a mari usque ad mare, et a flumine
usque ad terminos orbis terrae 
 <note>(Psal. LXXI, 8)</note>
            </hi>; et non
timebitis christianum regem succensentem vobis hanc
Ecclesiam blasphemantibus, quae sicut a rege prophetata
est, exhibetur usque ad terminos orbis terrae. Quia
<pb n="0734"/>
et rex Nabuchodonosor, quamvis propheta non fuerit,
eos tamen qui blasphemarent Deum Sidrach, Misach
et Abdenago, religiosa severitate coercuit <note>(Dan.
III, 96)</note>.</p>
<p>CAPUT XXXV.--45. Verba Epistolae: <hi>Mundanae,</hi> 
inquit, <hi>militiae nunquam Deus exspectavit auxilium,
qui solus potest de vivis et mortuis judicare.</hi> Ad haec responsio:
Non mundanae militiae Deus exspectat auxilium,
quando regibus largitur potius beneficium, qui
eis inspirat ut in regno suo curent fieri Domini sui praeceptum.
Quibus enim dictum est, <hi>Et nunc, reges, intelligite;
erudimini, qui judicatis terram: servite Domino
in timore <note>(Psal. II, 10, 11)</note>
            </hi>; sentiunt suam potestatem
ita Domino servire debere, ut ea potestate
plectantur, qui nolunt ejus voluntati servire. Quod autem
de militibus facis invidiam, si utique ista cura,
sicut jam docuimus, in Scripturis sanctis pertinere
demonstratur ad reges, per quos id acturi sunt
adversus rebelles Circumcelliones et insanos eorum
sive participes sive principes, nisi per subditos
milites?</p>
<p>CAPUT XXXVI.--46. Verba Epistolae: <hi>Sed hoc
non sciunt,</hi> inquit, <hi>alienarum rerum incubatores, qui
nec Deum audiunt dicentem,  « Non concupiscas rem proximi
tui »  <note>(Exod. XX, 17)</note>
            </hi>: <hi>nec per Salomonem Spiritum
sanctum dicentem,  « Tunc stabunt justi in magna constantia
adversus eos qui se angustiaverunt, et qui abstulerunt
labores eorum. Videntes turbabuntur timore horribili, et
mirabuntur in subitatione insperatae salutis; dicentes inter
se, poenitentiam habentes, et per angustiam spiritus
gementes: Hi sunt quos aliquando habuimus in derisum,
et in similitudinem improperii. Nos insensati vitam illorum
existimabamus insaniam, et finem illorum sine
honore: quomodo computati sunt inter filios Dei, et inter
sanctos sors illorum est? Ergo erravimus a via veritatis;
et justitiae lumen non illuxit nobis: lassati sumus
in iniquitatis et perditionis via, et ambulavimus solitudines
difficiles; viam autem Domini ignoravimus. Quid
nobis profuit superbia? aut quid divitiarum jactantia contulit
nobis? Transierunt omnia tanquam umbra »  <note>(Sap. V,
1-9)</note>
            </hi>. <hi>Haec igitur fides nos hortatur, ut libenter pro Deo
in ista persecutione moriamur.</hi> Ad haec responsio: Agnoscite
scelus vestrum, et nolite vobis usurpare nomen
alienum. Scriptura dixit, <hi>Tunc stabunt justi in magna
constantia adversus eos qui se angustiaverunt, et qui abstulerunt
labores eorum.</hi> Non dixit, Stabunt omnes qui
mala passi sunt: sed, <hi>stabunt justi.</hi> Sicut et Dominus
cum dixisset, <hi>Beati qui persecutionem patiuntur,</hi> nisi
addidisset, <hi>propter justitiam <note>(Matth. V, 10)</note>
            </hi>, non solos
significaret qui pro sua in Domino patientia coronantur,
sed etiam illos qui justis legibus puniuntur.
Quapropter si ad vos putatis haec justorum verba quae
scripta sunt pertinere, prius an justi sitis ostendite.
Habetis enim res magnas, quas inter vestras justitias
ventiletis; divisionem Christi, rescissionem Sacramentorum
Christi, desertionem pacis Christi, bellum
contra membra Christi, criminationes in conjugem
Christi, negationem promissorum Christi. Hae sunt justitiae
vestrae, propter quas videlicet stabitis in magna
<pb n="0735"/>
constantia adversus eos qui vos angustiaverunt, et abstulerunt
labores vestros. Jam vero cum inter justitias
vestras jactare coeperitis, quod vos ipsos necatis; quis
vobis justus aequabitur? Tunc enim maxime apparebitis
vindicandi. Sed videte de quibus: de his utique
qui vos occiderunt. Ergo ut vindicemini, puniemini,
et stabitis adversus vos ipsos? Maxime stabitis, qui caminis
clausis vos in crudeles angustias coarctatis, ut
et qui voluerit subvenire, non possit intrare, et qui
voluerit evadere, non possit exire. Absit, absit ut stent
cum magna constantia, cum stabunt cum tam mala
conscientia. Nisi forte arbitramini propterea vobis
Deum tunc posse parcere pro sceleribus vestris, quia
ipsi vobis modo non parcitis. Unde etiam quaedam sanctimoniales
vestrae gravidae per saxa se miserunt, et
dissilietibus uteris homicidiorum scelere et stuprorum
scelera prodiderunt; existimantes si hoc modo in
se vindicassent, nullo jam modo Deum vindicaturum:
sicut et vos putatis, quae sacrilegio schismatis et haeresis,
vel depraedando, detruncando, excaecando, occidendo,
postremo etiam rebaptizando Catholicos, et
quaelibet alia potuerunt a vobis nefanda committi, isto
modo posse, quia vos occiditis, expiari. Sed erratis:
hoc putavit et Judas. An hoc etiam vultis addere documentum,
quo certius noverimus majores vestros
potius fuisse traditores, quia mortem imitamini traditoris?</p>
<p>CAPUT XXXVII.--47. Ergo quod in Collatione
contentiose negare voluistis, etiam hinc vera esse
gesta firmatis. In quibus confessis traditoribus, qui
tunc primae sedis episcopus in Numidia fuit, Secundus
Tigisitanus ignovit, et quibus crimina traditionis
manifesta atque confessa apud Cirtam praesentibus
relaxavit, cum his apud Carthaginem tanquam traditores
non convictos absentesque punivit: a quo crimine
etiam Secundus ipse objiciente Purpurio Limatensi
se purgare non potuit, quando ei dixit idem
Purpurius, <hi>Tu quid egisti, quando tentus es a curatore
et ordine, ut Scripturas dares? Quomodo te liberasti ab
ipsis, nisi quia dedisti, aut jussisti dari quodcumque?
Nam non te dimittebant passim.</hi> Hoc autem Secundus
etiam in litteris suis ad Mensurium datis, quas vos ipsi
protulistis atque recitastis, sine ambiguitate confessus
est, quod non tradiderit, sed quod ad eum pervenerint
a curatore et ordine missi persecutores, quos ei
Purpurius Limatensis objecit, ut Scripturas traderet:
quas cum ab illo peterent, se respondisse, <hi>Christianus
sum et episcopus, non traditor,</hi> eique nihil
omnino tradere voluisse. Quod ei vultis ut credamus,
cum et vos ipsi quam sit incredibile videatis, fervente
illa persecutione detentum episcopum sive conventum
ut Scripturas dominicas traderet, nullis traditis fuisse
dimissum. Nempe contendebatis non potuisse episcopos
ad ordinandum episcopum ad civitatem Cirtensem
persecutionis tempore convenire. Quomodo ergo persecutio
illa fervebat, si potuit episcopus propter Scripturas
tradendas teneri, nullisque traditis impune
dimitti? Et tamen clamabatis, immanitatem persecutionis
<pb n="0736"/>
illius temporis describentes, nec duodecim
episcopos ad ordinandum episcopum potuisse in concilium
congregari, qui gesta illa conficerent, ubi crimina
traditionis invicem donaverunt, proque pace
Ecclesiae judicanda Domino reliquerunt: cum vos hoc
tempore talem persecutionem vos perpeti dixistis,
qualis nunquam fuit, id est, ut loca vobis desint, quo
confugere, atque ubi latere possitis; cum concilia faciatis,
episcopos ordinetis, etiam in eorum locum, qui
suis ignibus perierunt, iterum tales, qui suis ignibus
perire parati sunt. In concilium autem tantae, ut putatis
atque jactatis, persecutionis tempore, amplius
etiam quam triginta convenire potuistis, ubi et Petilianus
fuit, qui persecutionis tempore nec duodecim
convenire potuisse clamabat.</p>
        </div3>
<div3>
          <head>48.</head>
          <p>
 Porro in ipso concilio statuistis, ut <hi>qui nobis
inviti communicaverunt, episcoporum, vel presbyterorum,
tantum si sacrificium non obtulerint, aut in populo non
tractaverint, ad veniam pertineant, et in suis honoribus
recipiantur:</hi> ac si totas calumniarum vestrarum vires,
etiam ipsi hoc decreto vestro penitus amputastis. Ubi
est enim quod vestro vaniloquio etiam eos qui non
fuerunt, dicitis per communionem nostram fieri traditores,
quia scilicet sicut calumniamini, illi nos inquinaverunt,
qui urgentibus tunc impiis potestatibus
libros ecclesiasticos tradiderunt? Cur ergo nunc a
crimine absolvitis, quos nobis communicasse cognoveritis
invitos, si sacrificium non obtulerint, neque
sermonem in populo fecerint; quasi illi tunc primi
traditores sub terrore et horrore immanium suppliciorum,
qualia modo vobis omnino nullus ingessit,
codices sanctos non inviti tradiderint, aut sacrificium
illic obtulerint, aut in populo sermonem fecerint?
Videtis ergo quod sicut vos istis, quos vanissime criminamini
communione nostra fieri traditores, si quid
inviti fecerint, potuistis ignoscere; ita etiam majores
vestri in necessitate multo arctiore tradentibus traditoribus
veris, in eadem regula ignoscere potuerunt.
Sed ut damnarent alios absentes et inauditos, inimicorum
Caeciliani factione compulsi sunt, facientes quod
de talibus Apostolus dicit, <hi>In quo enim alium judicas,
te ipsum condemnas; eadem enim agis quae judicas <note>(Rom. II, 1)</note>
          </hi>.</p>
        </div3>
<div3>
          <head>49.</head>
          <p>
 Quapropter, quoniam Donatistae semetipsos
occidere semper amaverunt, et ipsi ab initio traditores
fuerunt; quid mirum si traditoris mortem <note>(Matth.
XXVII, 5)</note> etiam suos posteros amare docuerunt? Sed
vitandae hujus similitudinis causa, vel nunquam, vel
difficillime se laqueo necaverunt. Frustra omnino;
nam ille Judam traditorem id facere compulit, qui et
illum puerum, quem sanavit Dominus, in aquam et
ignem saepe dejecit <note>(Id. XVII, 14)</note>, et gregem porcorum
in mare praecipitavit <note>(Id. VIII, 32)</note>, et ipsi Domino
praecipitium de pinna templi audaci praesumptione
suggessit <note>(Id. IV, 5, 6)</note>. Quamvis itaque
diversis modis voluntariam vos praecipitetis in mortem,
<pb n="0737"/>
tamen ejusdem diaboli instinctu vos ipsos necando
imitamini traditorem. Quod etsi vos non estis,
eorum tamen qui fuerunt, et schisma fecerunt, in
quo libenter estis, etiam hoc in vobis facere, quod
in se traditor fecit, nefando magisterio didicistis.
Ecce cum qua justitia stabitis adversus eos, qui vos
angustiaverunt: ut si vestrae mortes vindicabuntur,
nonnisi in vobis ipsis justissime vindicentur.</p>
        </div3>
<div3>
          <head>50.</head>
          <p>
 Qui sunt autem labores vestri, quos a vobis
jactatis auferri? Anne injustum est, ut ecclesiae quae
fuerunt vestrae, cum in pacem catholicam transeunt,
cum suis rebus transeant? Illis enim ad nos transeuntibus,
si res earum vultis tenere, vos procul dubio
res alienas vultis auferre. Mater autem Catholica
vobis dicit, quod quibusdam beatus Apostolus, dixit, <hi>Non enim quaero quae vestra sunt, sed vos 
 <note>(II Cor. XII,
14)</note>
          </hi>. Verumtamen quomodo vobis non estis ipsi contrarii,
quando utrumque nobis objicitis, et quod res
vestras possidere cupiamus, et quod violenter vos
nobiscum esse cogamus? Haec duo quam sint inter se
contraria, non videtis. Si enim ad communionem nostram
vos invitos quaerimus et tenemus, quomodo res
vestras desideramus, quas utique vobis communicantibus
habere non possumus. Si autem illas cupimus
obtinere, quomodo vos quaerimus, ut eas vobis communicantibus
amittamus? Sed confitemur vobis, cupiditas
nostra charitas vocatur: haec vos quaerit in
nobis; haec vos invenire, corrigere, atque in unitatem
Christi sociare desiderat, ne vestris caminis vos ardere
timeamus. Hujus igne fervemus, haec nos accendit,
ut non solum non concupiscamus res vestras, sed
nobiscum optemus possideatis et nostras. Agnoscite,
et venite, et perire nolite; aut si ultro venire erubescitis,
servimus infirmitati, ne quid pereat charitati.
Ecce volumus vos tenere, quid festinatis ardere?
Ad vitam tenemus, ad salutem tenemus, ad Christi
unitatem, veritatem, suavitatem tenemus: et ad
coenam tanti patrisfamilias, si sponte non vultis, intrare
compellimus.
</p>
          <p>CAPUT XXXVIII.--51. De justitia certamen est,
non de pecunia. Cavete ergo ne forte dum putatis ad
vos pertinere quod scriptum est, <hi>Tunc stabunt justi
in magna constantia adversus eos qui se angustiaverunt,
et abstulerunt labores eorum;</hi> non hoc vobis contingat
de laboribus vestris, sed potius illud quod alibi scriptum
est, <hi>Labores impiorum justi edent <note>(Sap. X, 19)</note>
            </hi>.
Neque enim stabunt contra vos Maximianistae, quorum
quando potuistis, basilicas abstulistis: aut stabunt
contra vos Pagani quorum certe ubi potuistis,
templa evertistis et basilicas construxistis; quod et
nos fecimus: aut stabunt adversus vos symphoniaci
daemoniorum, quorum tibias et scabella fregistis;
quod et nos fecimus. Sic nec vos stabitis adversus
nos. In talibus quippe omnibus factis, non rapina
concupiscitur, sed error evertitur. Sicut ergo non
stabunt Chananaei adversus Israelitas, quamvis Israelitae
abstulerunt labores eorum; sed stabit Naboth
<pb n="0738"/>
adversus Achab, quia delictum factum est, non praeceptum,
ut labores justi auferret injustus <note>(III Reg.
XXI)</note>: sic haeretici non stabunt adversus Catholicos,
cum in rebus haereticorum christiani imperii jussa
complentur; nec res eorum a Catholicis auferuntur,
sed potius inquiruntur, eisque multa quantum fieri
potest, correctis reddenda servantur: sed stabunt
Catholici, non solum adversus Gentiles, a quibus
martyres veri exspoliati sunt; verum etiam adversus
Circumcelliones Donatistarum, quia et ipsi abstulerunt
labores eorum. Verum de his pecuniariis laboribus
facilior causa est. Ecce quotidie, si quis ad nos
transitum facit (cum etiam illi quorum erant, ad
pacem catholicam transeunt), reddimus pecuniam,
vestem, fructus, vasa, rura, tecta vestrorum: vos
quomodo nobis reddituri estis membra nostrorum?</p>
        </div3>
<div3>
          <head>52.</head>
          <p>
 Nempe aliquando expergiscimini, et cernite
nec vos esse de quibus dicatur, nec nos a quibus
dicatur, <hi>Hi sunt quos aliquando habuimus in derisum;</hi> 
cum potius vos habeamus in fletum. Nec vos computamini
inter filios Dei, nisi recedentes a parte Donati
hanc tenueritis Ecclesiam, quam sicut praedixit,
exhibet Filius Dei. Nec inter sanctos est sors vestra,
sed inter haereticos. Nam quod alios de vobis dicturos
putatis, <hi>Nos insensati vitam illorum existimabamus
insaniam;</hi> miror quod tam insensati estis, ut ipsi
vobis modo talia non dicatis. Sanctis quidem veris
ac fidelibus immundi et infideles tunc ista dicturi
sunt, eis utique quos nunc existimant insanire, quia
luxuriis quas vident frui nolunt, dum quod non vident
credunt. Sed vos si non vitam vestram, certe
istam quam vobis vultis facere, mortem vestram, si
non existimatis insaniam, desperatius insanitis. Verba
vero illa, <hi>Ergo erravimus a via veritatis,</hi> etc., non
erunt quidem tantum vestra, sed maxime et vestra.
Erratis enim, quod manifestum est, a via veritatis,
et justitiae lumen non lucet vobis, lassamini in iniquitatis
via et perditionis, et ambulatis solitudines difficiles;
viam vero Domini ignoratis. Quae autem sequuntur, <hi>Quid nobis profuit superbia? aut quid divitiarum
jactantia contulit nobis? Transierunt omnia illa
tanquam umbra 
 <note>(Sap. V, 1-9)</note>
          </hi>: nescio utrum quisquam
inter caeteros diceret aptius et convenientius, quam
tuus decessor Optatus. Nolite ergo putare vos quales
non estis, et perire quales estis: quoniam non vos
haec fides, sed vester malus error hortatur, ut non
libenter pro Deo, sicut dicis, in ista persecutione
moriamini, sed nequiter pro Donato factis vestris persecutionem
patiamini.
</p>
          <p>CAPUT XXXIX.--53. Verba Epistolae: <hi>Et alia
manu: Opio te,</hi> inquit, <hi>incolumen veritate perspecta
animum lenire, et ab innocentum exitibus temperare.</hi> 
Ad haec responsio: Vos potius veritate perspecta
lenite animum vestrum, ne sic saeviat, ut nec vobis
<pb n="0739"/>
parcat. Nam quid isto, cui haec scripsisti, facile potest
lenius inveniri, qui vos et invitavit ad vitam, et si
eam nobiscum agere nolletis, relaxavit ad fugam?
Vos in vos estis asperi, vos immites, vos sine ulla
humanitatis consideratione crudeles, qui hoc in vobis
facitis, quod in suis inimicis facere consueverunt
errorum dilectores, et hominum persecutores, ut
sit quod amarissime doleant errorum persecutores et
hominum dilectores. Quid autem optas ut ab innocentum
exitibus temperetur? Vos quidem innocentes
non estis: tamen ille vobis dedit exitum, sed ipsi
vobis dare vultis exitium. Puto enim, quod verbi
ignorantia te fefellit, ut volens intelligi exitia, exitus
diceres. Cum ergo hortaris optando, ut se ab innocentium
exitiis imperialium legum temperaret exsecutor,
id agis ut deceptoribus parcat, et innocentes
decipi impune permittat. Quid ergo aliud, nisi ut ille
cui te bene arbitraris optare, nec Deo, nec imperatori
suo servet fidem: quia scilicet per justitiam non veram,
sed vestram, ad imperatorum curam pertinere
causae hujusmodi non deberent, ut calumniosa divisio
sanaretur, deberent autem, ut quando facta est
firmaretur? Si doctrina ista, quam non de Scripturis
sanctis, sed nescio unde didicistis, justa vobis
videtur, ut haec ad imperialem non pertineat potestatem:
tunc majoribus vestris venisset in mentem,
quando Caeciliani causam ad imperatoris judicium
Constantini accusando miserunt. Nunc vero quia
leones Danielem propter innocentiam non laeserunt <note>(Dan. VI, 22)</note>,
vultis ut illis parcat, qui eum calumniando
leonibus objecerunt? Sed non ut homo judicat
Deus, in cujus manu cor regis est, et quo voluerit
inclinat illud <note>(Prov. XXI, 1)</note>. Cor autem regis
cum est infidele, aut exercentur, aut probantur boni:
cum vero est fidele, aut corriguntur, aut plectuntur
mali. Horum duorum quid in vestra causa
sit, satis jam diximus, satisque litteris tuis nullius
loci praetermissione respondimus: quod utinam et
tibi, tamen aliquibus ex vobis profuturum esse Deo
miserante confidimus.</p>
        </div3>
<div3>
          <head>54.</head>
          <p>
 Ad haec autem si respondere aliquid praeparas,
lege etiam illa quae cum Emerito acta sunt, quibus
ille respondere non potuit, ne forte tu possis, sicut
jam superius ut experireris admonui <note>(Supra, n. 41)</note>.
De causa etiam Maximianistarum cum illo egimus,
de qua a nobis in Collatione toties vobis objecta nihil
respondistis, quoniam de re manifestissima et
recentissima nihil quod responderitis invenire potuistis,
quomodo Maximianus quem multo graviore
quam Caecilianum sententia percussistis, ita ut diceretis
eum Dathae, Chore, et Abiron ministrum ( <hi>In sententia
Concilii Bagaiensis</hi> ), quos pro scelere schismatis
vivos terra deglutivit <note>(Num. XVI)</note>, non polluerit
<pb n="0740"/>
consortes schismatis sui, quibus ut ad vestram communionem
redirent, dilationem dedistis, non polluerit
Afer Afros, vivus vivos, notus notos, particeps
socios; et Caecilianus polluerit transmarinos, polluerit
longe positos, polluerit ignotos, polluerit nondum
natos. Inveni, si potes, quid dicas, quomodo susceperitis
honorem Feliciani Mustitani, et Praetextati
Assuritani, quos cum Maximiano et aliis decem sine
ulla dilatione damnastis, contra quos, ut eos de basilicis
pelleretis, apud duos, vel nisi fallor, apud tres
proconsules litigastis; et cum jam in locum Praetextati
alium ordinassetis, post tam longum tempus eos
in suis honoribus recepistis. Qua justitia, qua ratione,
qua fronte in honore suo suscipitur Maximianista
damnatus, et damnatur orbis terrarum catholicus
inauditus? Qua justitia, qua ratione, qua fronte cavendum
esse dicitis, ne vos inquinet Caecilianus olim
defunctus, vobisque prorsus incognitus, vestris majoribus
judicantibus semel damnatus, vestris majoribus
accusantibus ter absolutus; et cavendum non putastis,
ne vos inquinaret Felicianus, universalis concilii
vestri ore damnatus, et ab universis vobis, praecipue
tui praedecessoris favore susceptus? Qua
justitia, qua ratione, qua fronte rescinditis Baptismum
quem dant Ecclesiae, quas laboribus suis Apostoli
plantaverunt, cum susceperitis Baptismum quem Felicianus
et Praetextatus per tam longum tempus,
quando contra eos damnatos litigabatis, foris a vestra
Ecclesia tradiderunt? Si enim, ut soletis male intelligere,
et nobis objicere, sic est intelligendum
quod scriptum est, <hi>Qui baptizatur a mortuo quid proficit
lavacro suo <note>(Eccli. XXXIV, 30)</note>
          </hi>? inter illos isti jacebant
quando baptizabant, de quibus vestra Bagaitana
sententia tanto strepitu insonuit, <hi>Aegyptiorum admodum
exemplo pereuntium funeribus plena sunt littora:
quibus in ipsa morte major est poena, quod post extortam
aquis ultricibus animam, nec ipsam inveniunt sepulturam.</hi> 
Quid ad haec dicturi estis? Ecce mortui baptizant
eos quos suscipitis, nec morimini; et nobis
tanquam mortuis calumniamini, ut catholicae unitati
communicare nolentes vestris ignibus vere moriamini.
Responde ad ista: vacat tibi cogitare quid dicas.
Saltem in hoc aliquod tibi beneficium conferamus,
ut dum cogitas quomodo respondeas, minime
cogites quomodo ardeas. Sed nolumus ut inopia respondendi
lassum illud et quassum, quod dicere consuevistis,
adhuc tibi existimes esse dicendum, <hi>Si tales
sumus, quare nos quaeritis?</hi> Respondemus enim: Magis
vos catholica Ecclesia debet quaerere, quia peristis,
si vos Maximianistas perditi perditos inquisistis.
De corde enim vestro nobis dicitis, <hi>Quare quaeritis
tot tantorumque reos criminum?</hi> Sed de libro Dei vobis
respondemus, quia <hi>charitas cooperit multitudinem
peccatorum <note>(I Petr. IV, 8)</note>
          </hi>.
</p>
        </div3>
      </div1>

<div1>
        <head> <hi>LIBER SECUNDUS.</hi> Gaudentii contra superiorem librum responsio diluitur.</head>

<pb n="0741"/>
<p>
          <pb n="0741"/>CAPUT PRIMUM.--1. Accepi, Gaudenti, responsionem
tuam: si tamen responsio ista dicenda est,
quam mihi propterea referre voluisti, ne si tacuisses,
diceremus te esse convictum. Sed non hoc est respondere,
quod est non tacere. Nam si hoc est, respondisti
plane: sed ideo, ut etiam hi qui de te aliquid
possent sperare, noverint te non invenisse quid respondere
deberes, et tamen respondisse ne taceres.
Itaque cum caveres ne victus dicereris, fecisti ut
ostendereris. Ad quod ostendendum tua ipsa scripta
sufficiunt, si ab intelligentibus legantur, et meis diligenti
examine comparentur. Ut autem scriptis aliis
hoc doceam, quo etiam ingeniis tardioribus satisfiat,
aliquanto prolixior disputatio necessaria est: quam
quidem aggrediar, si opus fuerit Dominusque voluerit.</p>
<p>CAPUT II.--2. Nunc interim, quoniam vos potius
esse catholicos testimonio beati Cypriani affirmare
conatus es: attende paululum quam Ecclesiam dixerit
ille catholicam, cum ejus defenderet unitatem. <hi>Ecclesia,</hi> 
 inquit, <hi>Domini luce perfusa, per totum orbem
radios suos porrigit: unum tamen lumen est, quod ubique
diffunditur, nec unitas corporis separatur. Ramos suos in
universam terram copia ubertatis extendit, profluentes
largiter rivos latius expandit: unum tamen caput est,
et origo una, et una mater, fecunditatis successibus copiosa
<note>(Lib. de Simplicitate Praelatorum, seu de Unitate
Ecclesiae)</note>.</hi> Quid igitur et vos ipsos fallitis, et alios
fallere mendaciis impudentibus vultis? Si hujus martyris
testimonio vestra est Ecclesia catholica, ostendite
illam per orbem totum radios suos porrigere;
ostendite illam per universam terram ramos suos copia
ubertatis extendere. Hinc enim et graeco vocabulo
Catholica nominatur. Quod enim graece <foreign xml:lang="greek">ὅλον</foreign> dicitur,
latine totum vel universum interpretatur. Per totum
ergo sive secundum totum est <foreign xml:lang="greek">καθ' ὅλον,</foreign> unde Catholica
nuncupatur. Si hoc nosti, quare te nosse dissimulas?
Si autem ignoras, quare non prius quam loqueris,
quod nescis, eos qui norunt, interrogas? Quod
si displicet tibi, non graecam, sed aliquam linguam
inveni, qua doceas <foreign xml:lang="greek">καθ' ὅλον,</foreign> non per totum, sive secundum
totum, vel secundum universum significare:
et recede a testimonio Cypriani. Ille namque contra
te loquitur: qui vides quid dicat. Per orbem totum
dicit, et per universam terram porrigi, extendique
Catholicam, graeco ejus nomini ac definitioni consentiens.
Tu aliud tenere, sentire, dicere reperiris, et
dum Cypriano teste inniteris, Cypriano teste mentiris.</p>
<p>CAPUT III.--3. Ab hac ergo vera germanaque
Catholica, quae Domini luce perfusa, per orbem totum
radios suos porrigit, ramos suos per universam terram
copia ubertatis extendit, quae causa vobis fuerit
exeundi, cum interrogamini, nihil justum invenitis:
<pb n="0742"/>
prorsus ab hac Ecclesia exitum vestrum nulla purgatione
probabilis excusationis abluitis. Quid enim dicitis,
nisi, <hi>Necessitas compulit, ut justi relinqueremus
injustos?</hi> Respondet vobis Scriptura divina: <hi>Filius
malus ipse se justum dicit; exitum vero suum non abluit <note>(Prov. XXIV, sec. LXX)</note>
          </hi>.
 <hi>Exitum,</hi> inquit, <hi>suum,</hi> utique
illum de quo dicit apostolus Joannes, <hi>Ex nobis exierunt <note>(I Joan. II, 19)</note>
          </hi>,
omnino <hi>non abluit,</hi> non defendit, non
excusat, non purgat. Ad justos enim non pertinet in
Ecclesia catholica, nisi malos, quos corrigere vel
damnare non possunt, patientissime tolerare; nec
propter zizania, de dominico agro, nec propter paleam,
de dominica area, nec propter vasa inhonorata,
de dominica domo, nec propter pisces malos, de
dominicis retibus ante tempus exire; ne frustra exitum
suum conentur abluere. Has evangelicas sententias
si volueris in alium sensum qualibet argumentatione
convertere, eidem beato Cypriano, cujus
testimonium adhibes, contradicis: sicut in nostra Collatione
fecistis. Nam haec de ista quaestione supra
dicti martyris verba sunt, in epistola quam scripsit ad
Maximum et socios confessionis ejus. <hi>Etsi videntur,</hi> 
inquit, <hi>in Ecclesia esse zizania, non tamen impediri
debet aut fides aut charitas nostra; ut quoniam zizania
esse in Ecclesia cernimus, ipsi de Ecclesia recedamus.
Nobis tantummodo laborandum est, ut frumentum esse
possimus: ut cum coeperit frumentum dominicis horreis
condi, fructum pro opere nostro et labore capiamus.
Apostolus in Epistola sua dicit,  « In domo autem magna
non solum vasa sunt aurea et argentea, sed et lignea,
et fictilia; et quaedam quidem honorata, quaedam vero
inhonorata »  <note>(II Tim. II, 20)</note>
          </hi>. <hi>Nos operam demus, et
quantum possumus laboremus, ut vas aureum vel argenteum
simus. Caeterum fictilia vasa confringere soli Domino
concessum est, cui et virga ferrea data est <note>(Psal.
II, 9)</note>
          </hi>. <hi>Esse non potest major Domino suo servus: ne
quisquam sibi, quod soli Filio Pater tribuit, vindicarit:
ut se putet, aut ad aream ventilandam et purgandam,
palam ferre jam posse, aut a frumento universa zizania
humano judicio separare. Superba est ista obstinatio et
sacrilega praesumptio, quam sibi furor pravus assumit:
et dum sibi semper quidam plus quam mitis justitia
deposcit, assumunt, de Ecclesia pereunt; et dum se insolenter
extollunt, ipso suo tumore caecati, veritatis
lumen amittunt.</hi> </p>
<p>CAPUT IV.--4. Nempe nunc saltem vides, adversus
sanctum Cyprianum vos in nostra Collatione
clamasse, eique contentionibus restitisse, quibus asserebatis
agrum Christi, de quo ait, <hi>Ager est hic
mundus <note>(Matth. XIII, 38)</note>
          </hi>, non esse Ecclesiam, sed
mundum praeter Ecclesiam, ut ea quae cernerentur,
posset habere zizania? Nam in Ecclesia dicebatis manifesta
zizania esse non posse. Quoties hinc testimonium
<pb n="0743"/>
Cypriani posuimus, et nec aperte illi resistere
ausi estis, nec tamen consentire voluistis? Nempe
nunc saltem expergisceris, audis, advertis, <hi>quia etsi
videntur in Ecclesia esse zizania, non tamen impediri
debet aut fides, aut charitas nostra; ut quoniam zizania
esse in Ecclesia cernimus, ipsi de Ecclesia recedamus.</hi> 
Quare ergo vos ab unitate hujus Ecclesiae nefario
schismate disceditis, et haeretica praesumptione in
eadem discissione persistitis? Ecce tibi Cyprianus,
consenti illi, aut responde illi. Vides quemadmodum
his verbis, quibus dicit esse in Ecclesia cernique zizania,
nec tamen ab illa propterea debere discedere,
delet omnes tuorum scriptorum calumnias? Quibus
etiam in tanta abrupta progressus es, et te more vestro
praecipitasti, ut diceres, etiam nescientes qui
peccaverunt de universo mundo, peccatis alienis potuisse
perire Christianos; quia scilicet legitur in sanctis
Scripturis, unum de anathemate fuisse furatum,
et pro isto peccato alienum populum nescientem fuisse
punitum <note>(Josue VII)</note>: ignorans illas mortalium corporum
poenas, hoc est, moriturorum mortes, ad utilem
terrorem populo valuisse; non tamen eisdem
mortuis ad aliquod detrimentum futurae vitae, aliena
peccata, praesertim quae nescierunt, aliquid obfuisse.
Itane ut hoc diceres, itane ut peccatis alienis etiam
incognitis, perire Deo quemquam, credere et dicere
auderes, nec saltem ipsos timuisti collegas tuos, qui
te in nostra Collatione reticente, et fortasse cum hoc
jam sentires non audente, tantis disceptationum lateribus
pugnaverunt, pisces malos in dominicis retibus
a piscatoribus ignorari, ne videlicet perirent
eorum contagione, si scirent? Nonne tibi venit in
mentem, de palea dominicae areae; id est, Ecclesiae,
usque ad tempus ventilationis in una permixtione toleranda,
disputantibus, cum Emeritus urgeretur,
negasse illum atque dixisse, <hi>Non legis aream <note>(Collat. 3,
cap. 262)</note>
          </hi>. Qui cum et a suis secretius admoneretur,
et a nobis apertius commemorantibus ex Evangelio,
Dominum esse venturum ferentem ventilabrum in
manu sua, qui mundabit aream suam, et frumentum
recondet in horreo, paleam vero comburet igni inexstinguibili <note>(Matth. III, 12)</note>,
continuo correxisse oblivionis
errorem, quo negaverat scriptum; nec tamen
haereticam vel schismaticam convertisse perversitatem,
qua negabat malos a bonis debere pro unitate
Ecclesiae sustineri: continuoque dixisse, quod nomine
paleae, mali significarentur occulti, ut hic causae vestrae
praecipua diligentia servaretis, quod ignorati
mali commaculare bonorum neminem possent. Ecce
partis vestrae patronus egregius perdidit, te adversante,
labores suos. Ille quippe ut custodiat bonorum
salutem, prorsus in Ecclesia malos permanentes a
bonis perhibet ignorari, ne perdant eos si fuerint
cogniti et tolerati: tu autem etiam ignoratorum malorum
contagio bonos perire dixisti. Neque timuisti
<pb n="0744"/>
tam multos ab initio vestros latentes flagitiosos, facinorosos
atque impios, qui profecto secundum tuam
sententiam, te atque omnes tuos, vobis nescientibus
perdiderunt. Sed nunc quoque nullo pavore tremuisti,
ne forte quispiam vestrum te nesciente peccaret, et
te dum ista loqueris perderet. An forte dum cognitis
tuis factis perisse te intelligis, propter hoc alienis
incognitis perire non metuis?</p>
<p>CAPUT V.--5. Quid tibi optem, nisi ut te nobis
liceat invenire, ne libeat te perire? Quid enim spei
remanebit, non solum nobis qui Domino Christo, Prophetis,
Apostolis, sanctoque Cypriano consentimus,
etiam cognitos malos, si eos nec corrigere possumus,
nec punire, pro unitatis vinculo sustinendos; verum
etiam vobis, quibus ante tempus messis, ventilationis,
et littoris, placet a malis separatio corporalis: si
opinio tua vera est, qua putas <hi>et suis peccatis quemque
perire qui facit, et alienis qui utrum facta sint nescit?</hi> 
Si enim hoc ita est, profecto et majores vestri, qui se,
sicut putatis, a cognitis malis separaverunt, de incognitis
perierunt. Non solum autem tibi, qui cum dicis
alienis criminibus perire hominem, sive illa scientem,
sive nescientem, nullum procul dubio remanere
pateris innocentem; sed etiam ipsi Emerito, qui longe
tolerabilius sentiens, in communione Sacramentorum
alienis peccatis tantummodo cognitis homines innectit,
ab incognitis solvit, multo veriore venerabilis
Cyprianus voce respondit, simul crescentia non perire
frumenta, zizaniis non extra Ecclesiam, sed in
Ecclesia constitutis, nec occultis atque incognitis, sed
plane notis ac perspicuis. Puto enim quod non in carne,
sed in ipsa mente caecatur, qui contendit latere
quod cernitur. Cum autem monet beatissimus ille, ne
propter zizania quae in ea sunt, ab Ecclesia recedatur;
non monet propter illa quae occultantur, sed propter
illa potius quae cernuntur. Ipsa enim sunt, quae possunt
perturbare cernentes, nisi eos faciat sapientia
patientes. Nam quomodo propter occulta nos non debere
recedere disceremus, quae omnino esse nescimus? <hi>Etsi videntur,</hi> 
 inquit, <hi>in Ecclesia esse zizania. Videntur,</hi> 
ait, non suspicatione creduntur. Et ne quisquam
putaret ita dictum, <hi>videntur esse,</hi> tanquam non
essent, sed esse viderentur; verbis consequentibus,
quid dixerit, aperit: <hi>Non tamen impediri,</hi> inquit, <hi>debet,
aut fides, aut charitas nostra; ut quoniam zizania
esse in Ecclesia cernimus, ipsi de Ecclesia recedamus.</hi> 
Non ait, Suspicamur, putamus, credimus, opinamur;
sed, <hi>cernimus.</hi> Ea quippe etiam illi non operta credebant,
sed aperta cernebant, qui dixerunt patrifamilias, <hi>Vis, imus, et colligimus ea?</hi> 
 de quibus dictum erat, <hi>Cum crevisset herba, et fructum fecisset, tunc apparuerunt
et zizania.</hi> 
 Quibus respondit, <hi>Non; ne forte, dum
vultis colligere zizania, simul eradicetis et triticum;</hi> et, <hi>Sinite utraque crescere usque ad messem 
 <note>(Id. XIII,
26-30)</note>
          </hi>. Et tamen tu dicis (ubi quid aliud quam
Domino contradicis?) <hi>sola per mundum crevisse zizania,
et toto pene mundo diminuta perisse frumenta:</hi> cum
ad aliquas gentes nondum Ecclesia crescendo pervenerit.
Necesse est autem ut perveniat, et praedicetur
<pb n="0745"/>
Evangelium in universo mundo, et tunc veniat finis.
Quod futurum esse, Dominus sine ulla ambiguitate
praedixit.</p>
<p>CAPUT VI.--6. Vides Ecclesiam testimonio Cypriani,
et a toto catholicam dictam, et non esse sine
manifestis malis, propter quos tamen admonet non
relinquendam. In ea sunt boni, per se ipsos multi: in
comparatione autem zizaniorum vel paleae, profecto
pauci. Non enim praeter illam, sed in ea agitur, quod
ipse Dominus dicit, <hi>Quoniam abundavit iniquitas, refrigescet
charitas multorum <note>(Matth. XXIV, 12)</note>
          </hi>. Sed ibi est
et populus ubique diffusus, cui dicitur, <hi>Qui perseveraverit
usque in finem, hic salvus erit <note>(Id. X, 22)</note>
          </hi>. Qui autem
habeant fidem tanquam granum sinapis, qua
montes etiam transferantur <note>(Id. XVII, 19)</note>, rarissimi
omnino sunt. De tali enim fide Dominus dicebat, <hi>Putas,
veniet Filius hominis, et inveniet fidem in terra <note>(Luc.
XVIII, 8)</note>
          </hi>? non <hi>de apostasia totius orbis,</hi> sicut tu perversissime
intelligis.</p>
<p>CAPUT VII.--7. Porro de Baptismo, quem non
putas esse nisi in Ecclesia, et ideo nos arguis, quod
ex haeresibus venientes, si jam baptizati sunt, iterum
non esse baptizandos censemus; sufficit, quod respondere
minime potuisti, quomodo damnatus baptizare
potuerit Felicianus, foris a vestra Ecclesia constitutus:
quem frustra ponere voluisti inter eos quibus dilationem
dedistis. Lege Bagaitanam vestri concilii sententiam,
in qua scilicet post multa acerbissima quae in
illos dicta sunt, et longe graviora quam in Caecilianum,
quando eum majores vestri absentem innocentemque
damnarunt; ita subjecta est eorum manifesta
et indubitata damnatio: <hi>Famosi ergo criminis reos
Victorianum Carcabianensem, Martianum Sullectinum,
Beianum Baianensem, Salvium Ausaphensem, Theodorum
Usulensem, Donatum Sabratensem, Miggenem
Elephantariensem, Praetextatum Assuritanum, Salvium
Membresitanum, Valerium Melzitanum, Felicianum
Mustitanum, et Martialem Pertusensem, qui funesto
opere perditionis vas sordidum collecta foeculentia glutinaverunt;
sed et clericos aliquando Ecclesiae Carthaginis,
qui dum facinori intersunt, illicito incestui lenocinium
praebuerunt; Dei praesidentis arbitrio, universalis
concilii ore veridico damnatos esse cognoscite.</hi> Et deinde
incipit caeteris dilatio prorogari his verbis: <hi>Eos autem
quos sacrilegi surculi non polluere plantaria, hoc est,
qui a Maximiani capite proprias manus verecundo fidei
pudore retraxerunt, ad matrem Ecclesiam redire permisimus.</hi> 
Jam de his quod dicendum fuit, et in prioribus
ad te datis litteris meis satis dictum est. Cui loco
te prorsus respondere non potuisse quisquis legerit et
parumper adverterit, dubitare non poterit.</p>
<p>CAPUT VIII.--8. Frustra itaque tibi videtur, <hi>Agrippini et Cypriani concilia in hac quaestione esse sectanda:</hi> 
cum vos ea neglexeritis, quando extra vestram
communionem baptizatos a damnatis, contra
quos de basilicis excludendos litigabatis, sine ulla repetitione
Baptismatis suscepistis. De sententia vero
Cypriani, vel collegarum ejus, quibus tunc placuit,
venientes ab haereticis baptizare oportere, longum est
<pb n="0746"/>
ut pro merito disputem. Sed istam tu mihi, si potes,
brevem solve quaestionem. Quando rebaptizabat Cyprianus
ab haereticis venientes, Ecclesiae Carthaginensis
episcopus, tunc Ecclesiae Romanae Stephanus
episcopus in eodem Baptismo quem foris acceperant,
suscipiebat haereticos; et ambo haec diversa facientes,
in unitate catholica permanebant. Dic mihi, utrum
illo tempore Ecclesia, quando secundum vos, omnium
criminum reos sine Baptismo recipiebat per Stephanum
et ejus innumerabiles toto orbe collegas, qui
ejusdem sententiae participes erant, malorum contagione
perierat, an non perierat? Neque enim istos
malos poteris dicere occultos: quamvis tu asseras nocere
ac mortificare et occultos. Quisquis igitur homicida,
vel etiam parricida, adulter, incestator, idololatra,
codicum denique sanctorum non timidus traditor,
sed ut traderentur crudelis tortor, et violentus extortor
et jussu vel manu extremus incensor, apud haereticos
baptizatus, ad Stephanum et ejus socios venit,
secundum vos sine Baptismo exceptus est. Cernis
igitur omnia hominum crimina, si verum est quod de
Baptismo sentitis, tunc in Ecclesia sine Baptismo
congregata? Responde utrum his criminibus in eadem
unitate maculatus fuerit Cyprianus, responde utrum
Ecclesia perierit, an non perierit. Elige quod putaveris.
Si jam tunc perierat, Donatum quae peperit? Si
autem tot in eam sine Baptismo aggregatis, perire non
potuit, responde quaeso, ut ab ea se, tanquam malorum
communionem devitans, pars Donati separaret,
quae dementia persuasit.</p>
<div3>
          <head>9.</head>
          <p>
 Absit autem, ut quoniam beatissimus Cyprianus
de Baptismo aliter sensit, quam veritas et antea consuetudine
et postea perspecta diligentius ratione monstravit,
propterea quisquam nostrum, qui hoc quod
ille non sapimus, ei se audeat anteponere. Caetera
enim multa et magna ejus merita, et animus praecipua
charitate plenissimus, per quem cum collegis diversa
sentientibus pacatissimus mansit, et in unitate
Ecclesiae passio gloriosa, satis ostenderunt eum fuisse
sarmentum in Christi radice fructuosum, quod Pater
etiam ab ista reprehensione purgaret, ut fructum posset
afferre majorem. Sic enim ait ipse Jesus: <hi>Sarmentum
quod in me dat fructum, purgat illud Pater
meus, ut majorem fructum afferat <note>(Joan. XV, 2)</note>
          </hi>. Ostendens
etiam in ipsis fructuosis, agricolam qui est in
coelis, aliquid invenire quod purget. Quis enim nostrum
Petro apostolo comparari potest, quamvis nunquam
gentes Judaizare coegerimus, quod ille faciebat,
quando non recte ingrediebatur ad veritatem
Evangelii? unde a suo posteriore apostolo Paulo, salubri
admonitione correctus <note>(Galat. II, 11-14)</note>, utilius
posteris humilitatis praebuit exemplum, quam si nihil
in illo existeret corrigendum.
</p>
          <p>CAPUT IX.--10. In hac ergo Ecclesia constituti,
quae malorum sive occultorum, sive etiam manifestorum,
nec potuit, nec poterit perire contagio,
nullas de quibuslibet hominibus calumnias formidamus.
Si enim mali sunt, procul dubio eos aut ignorant
boni, aut suis judiciis manifestatos ecclesiasticis
<pb n="0747"/>
legibus damnant: aut etiam si noverunt eos, et non
apud se accusatos, neque convictos, damnare non
possunt, pro Ecclesiae pace non solum irreprehensibiliter,
verum etiam laudabiliter tolerant; nec se propter
pisces malos ruptis dominicis retibus ante
tempus littoris damnabiliter separant. Si enim hoc
facere velint, exceptis divinarum Scripturarum innumerabilibus
testimoniis, quibus ne faciant prohibentur,
retinet eos certe quem testem adhibuisti, beatissimus
Cyprianus, clamans atque contestans: <hi>Quia
etsi videntur in Ecclesia esse zizania, non tamen impediri
debet aut fides aut charitas nostra; ut quoniam
zizania esse in Ecclesia cernimus, ipsi de Ecclesia recedamus.</hi> 
Non solum verbo, verum etiam exemplo suo
nos admonens, qui collegas suos, fundos insidiosis
fraudibus rapientes, usuris multiplicantibus fenus
augentes, quorum avaritiam, non leve aliquod vitium,
sed esse idololatriam, secundum Apostolum intellexit <note>(Coloss. III, 5)</note>,
pro unitatis vinculo pertulit tales
<note>( <hi>Serm. de Lapsis</hi> )</note>, nec eorum contagio factus est talis:
discessit ab eis dissimilitudine morum, non divisione
Sacramentorum: et immundum non tetigit;
sed a factis eorum abhorrendo, non seorsum populos
colligendo. Vos autem dum carnaliter sapitis, quod
dictum est per Isaiam prophetam, <hi>Discedite, et exile
de medio eorum, et separamini, dicit Dominus, et immundum
ne tetigeritis <note>(Isai. LII, 11)</note>
            </hi>; et talia quae in
Scripturis similiter dicta sunt: dum haec, inquam,
non spiritualiter, sed carnaliter sapitis, tales omnino
apparetis, quales eorum, ipso Propheta praedicante,
dominantur dicentes, <hi>Nolite me tangere, quoniam mundus
sum <note>(Id. LXV, 5)</note>
            </hi>. Denique quando aliena peccata
vos perverse devitanda esse censuistis, alia vestra
fecistis, sacrilegum schisma populos dividendo, et
sacrilegam haeresim contra Dei manifestata promissa
et impleta de Ecclesia toto orbe diffusa nefario spiritu
sentiendo. Nam si, ut putas et nos in verbo reprehendis,
una eademque societas perditorum simul et
schisma et haeresis esset, non dixisset beatus Cyprianus
in hac ipsa epistola, unde hoc de zizaniis in
Ecclesia constitutis posui testimonium, eis confessoribus
quos gratulabatur a Novatianorum divisione
fuisse liberatos: <hi>Dolebam vehementer et graviter angebar,
quod eis communicare non possem, quos semel diligere
coepissem, posteaquam vos de carcere prodeuntes
schismaticus error excepit <note>(Epist. ad Maximum)</note>.</hi> Noli
ergo contra apertissimam veritatem, aut utrumque
fallaciter declinare; aut unum horum tibi, quod tibi
mitius videtur, eligere: cum et schismaticus sis
sacrilega discessione, et haereticus sacrilego dogmate.</p>
<p>CAPUT X.--11. Nec vobis blandiamini, quod
Baptismum non rescindimus vestrum. Non est hoc
vestrum, sed catholicae Ecclesiae quam tenemus, unde
illum quando discessistis, non quidem ad salutem, sed
ad perniciem vestram vobiscum tulistis. Nam vasa
dominica, etiam apud alienigenas, sancta permanserant.
Unde rex qui eis contumeliose uti ausus est,
Deo irascente punitus est <note>(Dan. V)</note>. Et arca testamenti
<pb n="0748"/>
ab hostibus capta nequaquam virtutem suae sanctificationis
amisit <note>(I Reg. IV-VI)</note>. Si ergo illa sancta,
quae si tunc apud alienos fuerunt, ut apud suos esse
desisterent, vim tamen sanctitatis nullo modo perdere
potuerunt; quanto magis eam christiana Sacramenta
non perdunt, quando ita ut apud nos etiam
maneant, ad haereticos transeunt? Hoc est quod dixi
ad te scribens <note>(Supra, lib. 1, n. 7)</note>, quod etiam in
Collatione vobis diximus, idque potius eludendum
putastis, quia dissolvere nequivistis: quoniam
sicut Apostolus ait de quibusdam, <hi>Veritatem in iniquitate
detinent <note>(Rom. I, 18)</note>
            </hi>, ita et vos veritatem
Baptismi divini in iniquitate detinetis erroris humani.
Quam veritatem non vestram, propter iniquitatem
vestram rescindere utique non debemus. Et quia ipse
Apostolus de idololatris gentibus dixisse intelligitur, <hi>Qui veritatem in iniquitate detinent:</hi> 
 tu mihi quasi
respondens flagitasti ut probarem, <hi>quid de Gentilium
sacrilegio Apostolus non rescindat, quid de eorum profano
ritu non damnet.</hi> Quasi posset quod sacrilegum
est et profanum non rescindere atque damnare, sicut
nos schisma vestrum et haeresim vestram. Sententias
tamen quasdam veritatis, quas de incognito Deo
quidam Gentilium philosophi tenent, non solum non
destruxit Apostolus, sed etiam inde testimonium, cum
opus esset, adhibuit. Loquens quippe Atheniensibus
ait de Deo: <hi>In illo enim vivimus, et movemur, et sumus,
sicut et quidam secundum vos dixerunt <note>(Act. XVII, 28)</note>
            </hi>.
Hanc illi veritatem sapientiae, quam beatus Paulus
non solum non destruebat, verum etiam ad illos instruendos
adhibebat, in iniquitate detinebant suae
idololatriae, quam doctrina apostolica machinamentis
apostolicis evertebat. Ita et nos, quae in Ecclesia
catholica vera majores vestri acceperunt, vobisque
tradiderunt, non rescindimus, sed agnoscimus:
vestrum vero sacrilegium, aut in vestra conversione
rescindimus, aut in vestra pertinacia detestamur.</p>
<p>CAPUT XI.--12. Quanquam totam quaestionem,
et totum quod inter nos agitur, uno verbo Tribuni
satis diligenter exposito, omnino solvisti. Cum enim
ego dixissem, <hi>Neque hoc in Tribuni litteris legitur, a
te in veritate invocatum nomen Dei;</hi> quia ipsum prorsus
verbum ibi non legeram: tu respondisti, <hi>Falleris,
vel potius fallis. Nam verba Tribuni sunt: Neve tantum
opus domus Domini, ubi a te saepius Dei et Christi
ejus invocatum nomen est, per religionem tuam
ibidem constitutam, concrematum esse dicatur. Intellige
quia in veritate religio dicitur, in fallacia superstitio nominatur.</hi> 
Quando ego id adverterem? quando ita ratiocinarer?
quando aliud ex alio sic probarem? Fateor,
fugit hoc aciem quantulicumque ingenii mei: et ideo
crede mihi, falli me ibi potuisse, non, ut dixisti, fallere
voluisse in verbo. Itaque Tribunus tanquam homo
militaris erravit, ut ei quem scit vel credit haereticum,
diceret, <hi>per religionem tuam:</hi> cum haeresis non religio,
sed superstitio; religio autem non in falsitate,
<pb n="0749"/>
sed in veritate, propria locutione dicatur. Proinde
secundum hanc expositionem tuam, verus Dei cultus
religio, falsus autem superstitio nuncupatur. Audi
ergo te ipsum, obaudi tibi ipsi: et nos sequi minime
recusabis. Scribens namque ad eumdem Tribunum in
primae epistolae tuae ipso exordio posuisti, atque dixisti, <hi>Honorabili, ac nimium nobis, si sic volueris,
desiderando Dulcitio tribuno et notario, Gaudentius
episcopus:</hi> 
 et continuo subjecisti, <hi>Religionis tuae scripta
percepi.</hi> Quid igitur ad nos venire adhuc dubitas?
Ecce tribunus Dulcitius cum sit homo communionis
nostrae, tamen secundum testimonium tuum, non
superstitiosus, sed religiosus est: ac per hoc secundum
expositionem tuam, non falsum, sed verum
Dei cultum tenet. Ipse ergo est in Catholica potius
quam tu: quoniam tu in hoc verbo usque adeo non
errasti, ut etiam exponeres, tantum religionem a
superstitione distare, quantum a falsitate veritas distat.
Ille autem homo, ut jam dixi, militaris, et in
istis verborum proprietatibus minus eruditus, quid
esset religio nesciebat. Absit enim ut dicam, Te adulando
fallebat. Tu vero qui eos contra quos disputas,
arguis ex propheta et clamas, <hi>Vae his qui dicunt amarum
dulce, et dulce amarum; qui dicunt lucem tenebras,
et tenebras lucem <note>(Isai. V, 20)</note>
            </hi>! si superstitio est quam
nobiscum tenet Dulcitius, cur eam religionem esse
dixisti? Si autem verum dixisti, cur haereticam tenendo
superstitionem, respuis catholicam religionem?
Sequere igitur testimonium tuum: maxime quia et
ipsi vestri, cum cognoverint, non tibi fortasse communicabunt;
quoniam tribuno Dulcitio per hoc verbum
communicasti. Eia, frater Gaudenti, noli perdere
occasionem, quam tibi etiam per tuam linguam Dominus
dedit. An forte ad hoc irasceris, quod fratrem
voco? Hoc enim nomen a nobis etiam in nostra Collatione
respuistis: ubi ostendistis nos esse, quibus
Dominus praecepit per prophetam, <hi>Dicite, Fratres
nostri estis, eis qui vos oderunt, et qui vos detestantur <note>(Id. LXVI, 5, sec. LXX)</note>
            </hi>;
vos vero in numero eorum esse,
qui istos quibus hoc Dominus dicit, oderunt et detestantur.
Negare certe non potes, te religionem dixisse,
in qua est tribunus Dulcitius. Propterea illam tibi
epistolam misit, utique ut te non occideres, et
illi Ecclesiae, in qua est ipse, communicares. Si ergo
ipsius religio est, tua superstitio est. Quamvis enim
ambo vobis hoc invicem dixeritis: eligis tamen ipsum
potius falsum dixisse, quam te.</p>
<p>CAPUT XII.--13. Quamobrem secundum verissimum
hoc tuum testimonium, et tuam verissimam
expositionem, quoniam religio est quam Dulcitius
tribunus tenet; profecto religio est, qua te ad nostram
communionem praeceptum Imperatoris impellit.
Unde fit consequens ut religio sit etiam, qua christianus
imperator ad curam suam judicat pertinere,
ne in res divinas impune peccetur: a quo tu non vis
curari nisi ea quae terrena republica continentur.
<pb n="0750"/>
Unde et regem Ninivitarum, oblitus quid legeris, populo
de agenda poenitentia non mandasse dixisti. Haec
enim verba tua sunt ad me: <hi>Quid,</hi> inquis, <hi>miseros
decipis? Jonae Deus praecepit, prophetam Dominus ad
populum misit; nihil tale regi mandavit.</hi> Adverte ergo
quid scriptum sit, et noli irasci tibi ipsi, qui vel
divina scripta non recolis: vel tu potius miseros decipis. <hi>Surrexit Jonas, et abiit in Ninivem, sicut locutus
est Dominus. Ninive autem civitas magna erat,
quasi viae tridui. Et coepit Jonas ingredi civitatem,
quasi unius diei iter, et praedicavit et ait: Adhuc triduum,
et Ninive subvertetur. Et crediderunt viri Ninivitae
Domino, et indixerunt jejunium, et saccos induerunt,
a majore usque ad minorem. Cumque pervenisset
sermo ad regem civitatis Ninive, surrexit de sede sua,
et detraxit sibi vestimenta, et se circumdedit sacco, et consedit
in cinere. Praedicaturque a rege et a potentibus, dicens:
Homines et jumenta, et oves et boves, non gustent
quidquam, nec pascantur, et aquam non bibant. Et induti
sunt saccos homines, et jumenta proclamaverunt ad Dominum
impense: et aversus est unusquisque a via nequitiae
suae et iniquitatis quam in manibus habebat 
 <note>(Jonae III, 3-8)</note>
            </hi>.
Audisne tandem regem curasse, quod ad regum curam
tibi displiceat pertinere? Certe ut impense ageretur,
quod minus quam oportuerat, agebatur. Ideo
ergo Ninivitae non sunt exspoliationibus proscriptionibusque
vel terrore militum ad poenitentiam imperio
regis arctati, quia obedienter jussa fecerunt.
Non itaque ostendimus populum ista perpessum,
quia nec tu ostendis regem fuisse contemptum. Proinde
cum regibus ea quae secundum Deum sunt religioso
timore jubentibus quisque obtemperat, timore
incipiens et ad dilectionem proficiens, a Domino accipit
pacem: non sicut pacem dat saeculum; quoniam
saeculum dat pacem propter temporalem utilitatem,
Dominus autem propter aeternam salutem. Ergo quia
ista religio est, in qua est tribunus Dulcitius (neque
enim verba tua negaturus es); superstitio est pars Donati,
unde te vult erui hujus religio: superstitio est,
quod te quaeris occidere, quod valde prohibet hujus
religio: superstitio est, quod erga ista curam Imperatoris
reprehendis, quam suscepit exsequendam hujus
religio.</p>
<p>CAPUT XIII.--14. Itaque quia verbo tuo causa finita
est, obsecro per Deum religionis, Deum veritatis,
ut etiam tuus error aliquando finiatur. Ipsa est, frater,
Ecclesia Christi, quae hoc tempore, toto terrarum
orbe crescendo dilatatur, continens et malos et
bonos, ventilatione ultima separandos. Atque ut te
ad extremum illius potius verbis alloquar, quem testem
catholici nominis adhibere voluisti: <hi>Ipsa est
quae Domini luce perfusa, per orbem totum radios suos
porrigit: ipsa est quae ramos suos per universam terram
copia ubertatis extendit (Cyprianus, de Unitate
Ecclesiae).</hi> Proinde <hi>et si videntur in illa esse zizania, non
tamen impediri debet aut fides, aut charitas nostra; ut
quoniam zizania esse in Ecclesia cernimus, ipsi de Ecclesia
<pb n="0751"/>
recedamus. Nobis tantummodo laborandum est,
ut frumentum esse possimus, ut cum frumentum coeperit
dominicis horreis condi, fructum pro opere nostro et
labore capiamus. Apostolus in Epistola sua dicit:  « In
domo autem magna, non solum vasa sunt aurea et argentea,
sed et lignea et fictilia; et quaedam quidem honorata,
quaedam vero inhonorata »  <note>(II Tim. II, 20)</note>
            </hi>. <hi>Nos
operam demus, et quantum possumus laboremus, ut vas
aureum vel argenteum simus. Caeterum fictilia vasa confringere,
Domino soli concessum est, cui et virga ferrea
data est <note>(Psal. II, 9)</note>
            </hi>. <hi>Esse non potest major Domino
suo servus: nec quisquam sibi, quod soli Filio Pater
tribuit, vindicarit, ut se putet, aut ad aream ventilandam
et purgandam, palam jam ferre posse, aut a frumento
universa zizania humano judicio separare. Superba
est ista obstinatio et sacrilega praesumptio, quam
sibi furor pravus assumit. Et dum sibi semper quidam
plus quam mitis justitia deposcit, assumunt, de Ecclesia
pereunt: et dum se insolenter extollunt, ipso suo tumore
caecati, veritatis lumen amittunt <note>(Epist. ad Maximum)</note>.</hi> 
Beatissimi Cypriani sunt verba ista, non mea: ejus
videlicet verba sunt, quem tu nobis lectissimum testem
catholici nominis, in tuorum Scriptorum exordio
posuisti, et per multa copiosissime commendasti;
imo per ipsum (quoniam vera atque divina sunt verba)
sunt Dei. Ecce quod audi, ecce quod cave, ut adjuvante
<pb n="0752"/>
misericordia Salvatoris, simul charitatem catholicam
teneamus, simul pacem catholicam diligamus,
simul cum ejus frumentis usquequaque crescamus,
simul usque ad finem zizania toleremus, simul
in horreo sine fine vivamus. Vides nempe sine ulla
defensione Caeciliani, vel quorumlibet hominum quos
accusandos putatis, Catholicam suo robore ac firmitate
consistere. Quamvis et Caeciliani causam Collatio
nostra purgaverit: et aliorum, de quibus calumniamini,
aut dubia sit criminatio, aut injusta damnatio,
Sed valde stultum est ut Ecclesiae causam, divinis
testimoniis fultam atque munitam, in hominum
causis ratione exorbitante ponamus: cum etiamsi
illos malos manifestissime videremus, nec jam separare
a Sacramentis Ecclesiae valeremus, non tamen
impediri deberet aut fides aut charitas nostra; ut
quoniam et istos inter zizania esse in Ecclesia cerneremus,
ipsi de Ecclesia recedere deberemus. Si respondere
cogitas, noli causam relinquere, et in supervacaneis
evagari. Ea quae dicta sunt, intuere: ad
ea quae dicta sunt, non fallaciter eludendo, sed rationabiliter
disputando responde. Nam illa prolixa
responsione quid egeris, vel potius quam nihil egeris,
si necessarium visum fuerit, Dominusque donaverit,
opere alio diligentius demonstrabo.
</p>
</div3>
      </div1>
</body>
  </text>
</TEI>